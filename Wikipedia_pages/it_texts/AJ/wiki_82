{"id": "1206347", "revid": "765341", "url": "https://it.wikipedia.org/wiki?curid=1206347", "title": "Georges Seurat", "text": "Biografia.\nLa formazione artistica.\nPrimi anni.\nFiglio di Ernestine Faivre, Georges-Pierre Seurat nacque il 2 dicembre 1859 a Parigi, dove il padre Antoine\u2013Chrysostome, lasciata l'attivit\u00e0 di avvocato dopo essersi arricchito con la speculazione immobiliare, si occupava di giardinaggio, collezionava quadri di soggetto devozionale e andava a messa la domenica nella cappella privata. Dopo la nascita del piccolo Georges la famiglia Seurat si trasfer\u00ec presso la casa materna vicino a Parigi, dove nel 1863 nacque il quarto e ultimo figlio, che mor\u00ec nel 1868.\nGeorges venne iscritto a un collegio, che frequent\u00f2 fino al 1875. L\u00ec svilupp\u00f2 un ardente amore per il disegno e la pittura, discipline che coltivava a Parigi sotto la guida dello zio materno Paul Haumontr\u00e9-Faivre, pittore dilettante. Nel 1876, mosso da un sincero entusiasmo, il piccolo Georges si iscrisse alla scuola municipale di disegno, situata allora al n. 17 rue des Petits-H\u00f4tels, dove ebbe per maestro lo scultore Justin Lequien, mentre il dottor Paul-Ferdinand Gachet, che conoscer\u00e0 e assister\u00e0 van Gogh nel 1890 a Auvers-sur-Oise durante i suoi ultimi mesi di vita, vi teneva lezioni di anatomia. Fra gli allievi figurava Edmond Aman-Jean, che rimarr\u00e0 sempre grande amico di Seurat. In questo istituto, in ogni caso, Seurat si dedic\u00f2 soprattutto al disegno, sia mediante la copia dei grandi maestri antichi, come Hans Holbein il Giovane e Raffaello Sanzio, e disegnando sia dai calchi in gesso che dal vero. L'artista da lui pi\u00f9 ammirato era il neoclassico Ingres, del quale apprezzava la purezza della linea e il vigoroso plasticismo: la copia parziale fatta al Louvre \u00e8 l'esercitazione pi\u00f9 impegnativa, e la prima ad olio, che ci sia conservata di Seurat.\nAnche se non si distinse per un particolare talento Seurat fu un allievo serio e coscienzioso, che univa alla pratica del disegno un profondo interesse per problemi teorici ben precisi, approfonditi con la lettura di specifici testi come la \"Grammaire des arts du dessin\" di Charles Blanc, pubblicata nel 1867. Blanc, critico d'arte, fondatore della \"Gazette des Beaux-Arts\" e membro dell'Acad\u00e9mie fran\u00e7aise, aveva teorizzato la reciproca influenza che i colori, accostati l'uno all'altro, esercitano tra di loro, e indagato i rapporti fra colori primari e complementari, in modo da ottenere in pittura, dal loro corretto utilizzo, la massima espressivit\u00e0. Charles Blanc sviluppava tuttavia anche alcune teorie del pittore e incisore olandese David Pi\u00e8rre Giottino Humbert de Superville, esposte nel 1827 nell\"Essai sur les signes inconditionnels de l'art\", che privilegiava, pi\u00f9 che il colore, la funzione delle linee, utili per conferire all'opera un vigoroso ritmo compositivo: \u00aba misura che la composizione si eleva, diminuisce l'importanza del colore per volgersi di preferenza al disegno\u00bb - ed esprimono valori affettivi - \u00able linee parlano e significano cose\u00bb - come l'allegria, la commozione o l'indifferenza. Poich\u00e9 - sosteneva Blanc, riferendosi alla linea verticale - \u00abil corpo umano eretto dal suolo, costituisce il prolungamento di un raggio del globo perpendicolare all'orizzonte\u00bb, allora \u00abl'asse del suo corpo, che ha inizio nel centro della terra, va a raggiungere i cieli\u00bb. Ne deriva che le altre linee fondamentali, l'orizzontale e le oblique, le due ascendenti verso destra e sinistra partendo da un punto dell'asse centrale e le due analogamente discendenti, \u00abal di l\u00e0 del loro valore matematico, hanno un significato morale, cio\u00e8 un segreto rapporto con il sentimento\u00bb e precisamente: la linea orizzontale esprime l'equilibrio e la saggezza, l'obliqua ascendente la gioia, il piacere, ma anche l'incostanza, e l'obliqua discendente la tristezza e la meditazione. Disegno e dipinti esprimono pertanto, a seconda della prevalenza di determinate linee nella struttura compositiva, valori morali e sentimentali. Il valore di espressione fisiognomica di tali linee \u00e8 evidente qualora si pensi, rispetto all'asse virtuale che passa nel centro del volto, alle linee che marcano le sopracciglia e il taglio degli occhi, che caratterizzano, a seconda della loro direzione - ascendente, discendente, oppure orizzontale - i sentimenti espressi da una figura umana.\nInsieme con l'amico Edmond Aman-Jean nel 1878 Seurat si iscrisse all'\u00c9cole des beaux-arts, seguendo i corsi di un allievo di Ingres, il pittore Henri Lehmann che, ammiratore della pittura del Rinascimento italiano, aveva a lungo soggiornato in Italia, in particolare a Firenze. Nella biblioteca della scuola Seurat scov\u00f2 la \"Loi du contraste simultan\u00e9 des couleurs\" [Legge del contrasto simultaneo dei colori], un saggio del chimico Michel Eug\u00e8ne Chevreul pubblicato nel 1839: la legge formulata da Chevreul afferma che \u00abil contrasto simultaneo dei colori racchiude i fenomeni di modificazione che gli oggetti diversamente colorati sembrerebbero subire nella composizione fisica, e la scala dei loro rispettivi colori quando si vedano simultaneamente\u00bb. Fu un libro che gli apr\u00ec un intero orizzonte di studio sulla funzione del colore nella pittura cui dedicher\u00e0 il resto della vita: Chevreul sosteneva che \u00abmettere il colore sulla tela non significa soltanto colorare con quel colore una determinata parte di tela, ma significa anche colorare con il suo colore complementare la parte circostante\u00bb.\nLa scoperta dell'Impressionismo.\nIntanto Seurat studi\u00f2 le copie degli affreschi della \"Leggenda della Vera Croce\" di Piero della Francesca, eseguiti nella cappella dell'\u00c9cole dal pittore Charles Loyeux, e frequent\u00f2 assiduamente il museo del Louvre, dove, oltre a interessarsi alle sculture egizie e assire, pot\u00e9 rendersi conto che Delacroix, ma anche antichi maestri come il Veronese, avevano gi\u00e0 messo in pratica, pur in modo empirico, principi relativi alle reciproche influenze esercitate dai colori.\nNel maggio del 1879 Seurat, Aman-Jean e il nuovo amico Ernest Laurent visitarono la quarta Mostra degli Impressionisti per ammirare i capolavori di Edgar Degas, Claude Monet, Camille Pissarro, Jean-Louis Forain, Gustave Caillebotte, Mary Cassatt e Albert Lebourg ivi esposti. Profondamente colpiti dalla nuova corrente artistica, Seurat e i suoi amici si convinsero dell'insufficienza dell'istruzione accademica, decidendo di non frequentare pi\u00f9 l'\u00c9cole: affittato uno studio comune al n. 30 di rue de l'Arbal\u00e8te, vi discussero delle nuove idee artistiche e scientifiche - lessero anche il \"Trattato della pittura\" di Leonardo da Vinci - e vi eseguirono le loro prime tele. Il primo cimento pittorico di rilievo di Seurat \u00e8 la \"Testa di ragazza\", a cui fece forse da modella una cugina: per quanto appaia piuttosto un abbozzo, l'opera ha preciso il disegno e applica in maniera sicura le pennellate, i trapassi di tono del colore e la disposizione della massa scura dei capelli sul fondo chiaro.\nIn ottobre Seurat dovette assolvere agli obblighi di leva, che prest\u00f2 per un anno a Brest, dove realizz\u00f2 numerosi disegni, abbandonando la linea in favore della ricerca dei contrasti di tono con la tecnica del chiaroscuro. A questo scopo utilizz\u00f2, sopra la carta granulosa, la matita Crayon, una matita grassa costituita da polvere di carboncino; nella composizione privilegi\u00f2 gli stati sospesi, le figure immobili, silenziose, sole. Il contrasto del nero e del bianco definisce le forme e, sulla carta a superficie irregolare, le asperit\u00e0 evidenziate dal passaggio della matita fanno emergere il bianco - la luce - dando morbidezza e profondit\u00e0 alle ombre. In questi anni, poi, Seurat divor\u00f2 la serie dei sei articoli del pittore e teorico David Sutter, pubblicati dal febbraio 1880 sulla rivista \"L'Art\" sotto il titolo di \"Ph\u00e9nom\u00e8nes de la vision\", rafforzando cos\u00ec la sua convinzione, tutta positivistica, della necessit\u00e0 di unire il rigore della scienza alla libera creativit\u00e0 dell'arte: \u00abBisogna osservare la natura con gli occhi dello spirito e non solo con gli occhi del corpo, come un essere privo di ragione [...] vi sono occhi di pittore come voci di tenore, ma questi doni della natura devono essere nutriti dalla scienza per giungere al loro completo sviluppo [...] la scienza libera da tutte le incertezze, permette di muoversi in tutta libert\u00e0 in un ambito assai esteso, \u00e8 dunque una duplice ingiuria per l'arte e per la scienza credere che una escluda necessariamente l'altra. Essendo tutte le regole insite nelle leggi stesse della natura, niente \u00e8 pi\u00f9 semplice che individuarne i principi, e niente \u00e8 pi\u00f9 indispensabile. Nell'arte, tutto deve essere voluto\u00bb.\nRientrato a Parigi nel novembre 1881 Seurat affitt\u00f2 per s\u00e9 un altro \"atelier\" - senza per questo rompere i rapporti con i due amici - e continu\u00f2 lo studio della funzione della luce e del colore, leggendo, oltre a Sutter e Humbert de Superville, gli scritti di Helmholtz, Maxwell, di Heinrich Dove e il \"Modern chromatics\" dello statunitense Odgen Rood. Questi riprendeva le teorie di Chevreul dando consigli pratici: non impiegare i pigmenti, i colori terrosi, e il nero, e utilizzare la mescolanza ottica, ossia dipingere a piccoli tocchi di colori diversi e anche opposti. Nel libro era riprodotto il cerchio cromatico, nel quale venivano evidenziati i colori complementari di ciascun colore.\nI \"Fiori in un vaso\" sono l'unica natura morta di Seurat e il suo primo tentativo impressionista: dipingendo il fondo con brevi tocchi dati in senso verticale, il pittore ribadisce la struttura cilindrica del vaso, che \u00e8 invece dipinto con pennellate incrociate a spatola, dove appare sicuro il senso del volume e il gusto di inquadrare fermamente il soggetto. Si mostr\u00f2 nei successivi dipinti di questo periodo l'interesse per i paesaggisti del Barbizon e per Corot, oltre a quello costante per l'impressionismo di Pissarro, che lo port\u00f2 a produrre tavole di dimensioni ridotte, che egli chiamava \"croquetons\" [schizzi]: si osservi, a titolo d'esempio, l\"Uomo al parapetto\", dove la luce \u00e8 alternata all'ombra la composizione \u00e8 delimitata con l'albero stilizzato a sinistra e con il fogliame nell'altro lato e in alto, procedimento ripreso nella \"Pianura con alberi a Barbizon\", in cui l'albero isolato e stilizzato, mentre delimita la veduta in alto mediante il fogliame, stabilisce la struttura della composizione.\nI temi del lavoro nei campi sono sviluppati in una lunga serie di dipinti databili dalla fine del 1882 a tutto il 1883. Nella \"Contadina seduta sull'erba\" la massa della figura, investita in pieno dalla luce solare, si stacca sul fondo chiaro, dipinto a pennellate ampie e incrociate, privo di orizzonte, e la mancanza di dettagli e la sua immobilit\u00e0 d\u00e0 monumentalit\u00e0 al soggetto, malgrado l'umilt\u00e0 e perfino il patetismo della postura. La tela degli \"Spaccapietre\" \u00e8 invece ispirata al celebre capolavoro di Courbet del 1849, gi\u00e0 esposto al Salon del 1851: pur realizzando figure che \u00absi muovono in una sorta di tragico silenzio, avvolte in una misteriosa atmosfera\u00bb, Seurat \u00e8 poco interessato al significato sociale e preferisce volgere la sua attenzione alla composizione e all'effetto del colore. A proposito della sua posizione politica, va sottolineato che a Seurat, bench\u00e9 nella sua pittura non abbia mai voluto esprimere espliciti messaggi politici-sociali, fu attribuita gi\u00e0 dai contemporanei - in primo luogo dal pittore Paul Signac - un'adesione agli ideali anarchici, dimostrabile tanto dalla sua vicinanza a personalit\u00e0 che all'anarchismo avevano aderito, come lo stesso Signac, il poeta \u00c9mile Verhaeren e gli scrittori F\u00e9lix F\u00e9n\u00e9on e Octave Mirbeau, quanto per il suo desiderio di \u00abrivoluzionare\u00bb almeno le tendenze critiche e artistiche del proprio tempo.\nCarriera artistica.\nI \"Bagnanti ad Asni\u00e8res\".\nNel 1883 Seurat partecip\u00f2 al \"Salon\" con due disegni: ne venne accettato uno, il \"Ritratto di Aman-Jean\" e in primavera inizi\u00f2 a preparare gli studi per la sua prima grande tela, \"Bagnanti ad Asni\u00e8res\". Attraverso Ernest Laurent conobbe Pierre Puvis de Chavannes e ne frequent\u00f2 lo studio insieme con l'amico Aman-Jean.\nDi Puvis Seurat aveva gi\u00e0 apprezzato nel 1881 il \"Povero pescatore\" e soprattutto il grande affresco \"Doux pays\", presentato al Salon del 1882, ammirandone la capacit\u00e0 di equilibrare la composizione immettendo in essa un'alta sensazione di serenit\u00e0. Per Puvis de Chavannes la pittura \u00e8 un \u00abmezzo per ripristinare un ordine morale. \u00c8 un commento sulla societ\u00e0: non qualcosa di percepito e riprodotto direttamente, bens\u00ec qualcosa di purificato, di rinato in seguito alla riflessione, in accordo con una coerente idea morale della realt\u00e0\u00bb. A differenza di Puvis, nel quale l'ordine morale viene costituito in un mondo sereno ma arcadico, immaginario e fuori del tempo, per Seurat si tratta di modernizzare e \u00abdemocratizzare l'arcadia\u00bb, rappresentando in pittura una precisa realt\u00e0 quotidiana, ma ordinata ed equilibrata. Egli tiene presente proprio il \"Doux pays\" ma con ben altra modernit\u00e0 di tecnica e di concetti.\nIl dipinto \"Bagnanti ad Asni\u00e8res\", inviato al Salon del 1884, venne respinto e Seurat ader\u00ec di conseguenza alla Gruppo degli Artisti Indipendenti, formato da altri giovani pittori che avevano subito il feroce ostracismo dei giudici del Salon. Questi \"refus\u00e9s\" inaugurarono il 15 maggio in una baracca alle Tuileries il primo appuntamento del Salon des Artistes Ind\u00e9pendants, al quale parteciparono ben 450 pittori, e Seurat vi present\u00f2 la sua \"Baignade\"; una parte di questi artisti costitu\u00ec il 4 giugno la Societ\u00e9 des Artistes Ind\u00e9pendants a cui ader\u00ec anche Seurat che, nell'occasione, fece la conoscenza di Signac. I due pittori s'influenzarono a vicenda: Seurat elimin\u00f2 dalla sua tavolozza i colori terrosi, che scuriscono le immagini, mentre Signac accolse le teorie scientifica della legge del contrasto dei colori.\n\"La Grande-Jatte\".\nDesideroso di dimostrare nella pratica le nuove teorie, gi\u00e0 nel 1884 Seurat pose mano al progetto di una nuova grande tela, che non si allontana, quanto a metodologia di preparazione e scelta del soggetto, da quella della \"Baignade\": si tratta di \"Una domenica pomeriggio sull'isola della Grande-Jatte\". Per ulteriori informazioni in merito a questo dipinto si invita alla consultazione della pagina specifica. Durante i tre anni richiesti per l'incubazione del dipinto, in ogni caso, Seurat si rec\u00f2 a Grandcamp-Maisy, sulla Manica, dove esegu\u00ec opere nelle quali \u00e8 costantemente assente la rappresentazione della figura umana: quella del Bec du Hoc \u00e8 certamente la pi\u00f9 drammatica, con l'imponente massa rocciosa che strapiomba minacciosa sulla riva, che pu\u00f2 essere anche il simbolo di una solitudine senza speranza. La superficie del mare \u00e8 dipinta con brevi lineette e con i consueti piccoli punti di colore puro.\nTornato a Parigi e conclusa la \"Grande-Jatte\" Seurat poteva ormai godere della compagnia e dell'amicizia di molti intellettuali parigini, quali Edmond de Goncourt, Joris-Karl Huysmans, Eduard Dujardin, Jean Mor\u00e9as, F\u00e9lix F\u00e9n\u00e9on, Maurice Barr\u00e8s, Jules Laforgue e i pittori Edgar Degas, Lucien Pissarro e il padre Camille: questi, che a differenza del figlio aveva aderito al divisionismo pi\u00f9 per stanchezza della vecchia pittura e per gusto della novit\u00e0 pi\u00f9 che per profonda convinzione, non lesin\u00f2 tuttavia consigli ai suoi giovani amici. Fece loro osservare che le zone colorate uniformemente trasmettono a quelle vicine il proprio colore e non solo i complementari e si adoper\u00f2 per organizzare una mostra che unisse impressionisti e neoimpressionisti. Questa si tenne da maggio a giugno del 1886 a Parigi, in una casa affittata per l'occasione. Fu l'ultima esposizione degli impressionisti, ma pochi di essi vi parteciparono: Pissarro, Degas, Berthe Morisot e Mary Cassatt, oltre a Guillaumin, Marie Bracquemond, Zandomeneghi e, naturalmente, Signac e Seurat. La mostra non riserv\u00f2 ai divisionisti alcun successo n\u00e9 di pubblico n\u00e9 di critica, ma spesso ironia, derisione e anche irritazione: il pittore Th\u00e9o van Rysselberghe arriv\u00f2 a spezzare il suo bastone da passeggio davanti alla \"Grande-Jatte\", anche se, di l\u00ec a pochi anni, adott\u00f2 anch'egli i principi di Seurat. Fu solo il ventiseienne critico F\u00e9lix F\u00e9n\u00e9on a prendere le difese della nuova pittura, che conosceva gi\u00e0 dal tempo della prima esposizione al Salon des Ind\u00e9pendants del 1884: egli pubblic\u00f2 nella rivista \"La Vogue\" una serie di articoli nei quali analizz\u00f2 i principi e il significato dell'arte di Seurat secondo uno spirito aperto ma rigoroso, coniando in questo modo il termine di neoimpressionismo.\nNel corso della mostra, in ogni caso, Seurat conobbe il giovane ed eclettico Charles Henry, suo coetaneo, i cui interessi spaziavano dalla matematica alla storia dell'arte, dalla psicologia alla letteratura, dall'estetica alla musica e dalla biologia alla filosofia. Seurat prese a studiare i suoi saggi sull'estetica musicale - \"L'esth\u00e9tique musicale\" e \"La loi de l'\u00e9volution de la sensation musicale\" - ritenendo che le sue teorie pittoriche potessero accordarsi con quelle musicali del giovane scienziato. Grande influsso avranno i saggi dedicati all'arte figurativa - il \"Trait\u00e9 sur l'esth\u00e9tique scientifique\", la \"Th\u00e9orie des directions\" e il \"Cercle cromatique\" - sulle sue ultime grandi opere, lo \"Chahut\" e il \"Circo\": se ne parler\u00e0 pi\u00f9 approfonditamente nel paragrafo \"\". In estate Seurat part\u00ec per Honfleur, localit\u00e0 sulla Manica, alla foce della Senna dove dipinse una decina di tele, improntate all'espressione della calma, del silenzio e della solitudine, quando non anche della malinconia: cos\u00ec \u00e8 de \"L'ospizio e il faro a Honfleur\" e in parte anche de \"La spiaggia di Bas-Butin\", gi\u00e0 ritratta da Claude Monet, per quanto l'ampia visione di mare e di luce impronti la tela piuttosto alla serenit\u00e0. Caratteristica di entrambe le tele \u00e8 il taglio dell'immagine a destra, in modo da dare all'osservatore il senso di una rappresentazione pi\u00f9 vasta di quella dipinta.\nRientrato a Parigi, Seurat espose alcune delle sue vedute di Honfleur e \"La Grande-Jatte\" in settembre, al Salon des Artistes Indep\u00e9ndantes. Invitato a esporre al IV Salon de Les Vingt (anche soprannominato \"Les XX\", \"I Venti\"), un gruppo di pittori belgi d'avanguardia formatosi nel 1884 a Bruxelles, vi present\u00f2 sette tele e \"La Grande-Jatte\", che fu al centro dell'attenzione, fra lodi e polemiche, dell'esposizione inaugurata il 2 febbraio 1887. Il poeta Paul Verhaeren, amico di Seurat, gli dedic\u00f2 un articolo: \u00abSi descrive Seurat come uno scienziato, un alchimista o che so io. Ma egli si serve delle sue esperienze scientifiche solo per controllare la sua visione; costituiscono per lui soltanto una conferma [...] come i vecchi maestri conferivano ai loro personaggi una ieraticit\u00e0 che rasentava la rigidezza, cos\u00ec Seurat sintetizza i movimenti, le pose, le andature. Ci\u00f2 che essi fecero per esprimere il loro tempo, egli lo esperimenta nel suo, con la stessa esattezza, concentrazione e sincerit\u00e0\u00bb.\n\"Le modelle\".\nGi\u00e0 al suo ritorno a Parigi, nell'agosto del 1886, Seurat aveva concepito lo studio di una nuova grande composizione, che avrebbe dovuto avere per protagonista la figura umana: la sua nuova impresa prevedeva un interno, uno studio di pittore, con tre modelle. Intendeva probabilmente verificare e contestare certe osservazioni critiche che sostenevano che la sua tecnica poteva bens\u00ec essere impiegata per rappresentare paesaggi ma non figure, perch\u00e9 queste sarebbero altrimenti risultate legnose e senza vita.\nFu cos\u00ec che Seurat si chiuse per diverse settimane nello studio, perch\u00e9 il lavoro non procedeva secondo i suoi desideri: \u00abDisperante tela gessosa. Non capisco pi\u00f9 niente. Tutto fa macchia. Lavoro penoso\u00bb, scrisse a Signac in agosto. Ci\u00f2 nonostante, iniziava ancora un nuovo dipinto, la \"Parata del circo\". Dopo un paio di mesi d'isolamento, quando il quadro non era ancora finito, ricevette i suoi pochi amici per discutere i problemi incontrati nella composizione dell'opera: \u00abAscoltare Seurat confessarsi di fronte alle sue opere annuali\u00bb - scrisse Verhaeren - \u00abequivaleva seguire una persona sincera e lasciarsi convincere da una persona persuasiva. Calmo, con gesti circoscritti, non perdendovi mai d'occhio e con una voce uniforme che ricercava parole un po' da precettore, indicava i risultati ottenuti, le certezze perseguite, quelle che lui chiamava \"la base\". Poi vi consultava, vi prendeva a testimoni, attendeva una parola che facesse intendere che si era compreso. Molto modestamente, quasi con timore, bench\u00e9 s'intuisse in lui un silenzioso orgoglio di se stesso\u00bb.\nPer la prima volta Seurat decise di delineare il perimetro della tela con un bordo dipinto, eliminando cos\u00ec lo stacco bianco che normalmente la circoscrive, e condusse la stessa operazione sul bordo de \"La Grande-Jatte\". Pochi furono i disegni e i dipinti preparatori: \u00e8 una tendenza che si rafforza fino alle ultime opere. Seurat \u00abstudia sempre meno dal vero e si concentra sempre pi\u00f9 sulle sue astrazioni, sempre meno s'interessa ai rapporti cromatici, di cui \u00e8 cos\u00ec padrone da rappresentarli di maniera, e sempre di pi\u00f9 alla espressione simbolica delle linee\u00bb. Quando ancora era ben lontano da concludere l'opera, mand\u00f2 uno dei suoi studi, la \"Modella in piedi\", al terzo Salon degli artisti indipendenti, tenuto dal 23 marzo al 3 maggio 1887, dove esposero alcuni nuovi adepti del divisionismo, Charles Angrand, Maximilien Luce e Albert Dubois-Pillet. Nei primi mesi del 1888 tanto \"Le modelle\" che la \"Parata\" erano terminate e Seurat le mand\u00f2 al IV Salon, tenuto, come il precedente, dalla fine di marzo ai primi di maggio.\n\"Les Poseues\", le tre modelle - ma in realt\u00e0 Seurat si avvalse di un'unica modella, che nel dipinto sembra quasi spogliarsi in due momenti successivi e circolari - sono nello studio del pittore: a sinistra s'intravede \"La Grande-Jatte\". Come tutte insieme possono anche essere viste rappresentare il tema classico delle \u00abTre Grazie\u00bb, la figura di schiena, come lo studio apposito, richiama la \"Baigneuse\" di Ingres ma ancora una volta ricollocate nell'ambiente della modernit\u00e0: tre modelle nello studio di un pittore. Del dipinto esiste una versione in formato ridotto, eseguito poco dopo da Seurat, probabilmente non convinto dell'esito della sua composizione. Ma di maggior resa artistica appaiono gli studi: \u00abessi hanno la medesima sensibilit\u00e0 cromatica, la medesima modellazione realizzata dalla luce, la medesima architettura della luce, la stessa forza interpretativa del mondo, che si notano nella \"Grande-Jatte\". Invece nel quadro definitivo delle \"Poseuses\" l'arabesco lineare prende il sopravvento, e l'effetto cromatico s'intisichisce. Dei tre studi, soltanto il nudo di faccia appare troppo contornato per essere completamente immerso nella vibrazione cromatica. Gli altri due sono capolavori di sensibilit\u00e0\u00bb.\nUltimi anni.\nDal soggiorno estivo a Port-en-Bessin, sulla Manica, Seurat ricav\u00f2 una serie di sei vedute marine, rigorosamente dipinte a puntini. Nell\"Entrata del porto\" utilizz\u00f2 a effetto decorativo le ombre ovali delle nuvole sul mare, che richiamano le zone d'ombra dipinte sull'erba della \"Grande-Jatte\".\nCrescevano intanto le adesioni e le imitazioni degli artisti, senza tuttavia che Seurat ne fosse compiaciuto, forse ritenendo che si trattasse solo di una moda passeggera e superficiale, o un mezzo per acquistare successo o pi\u00f9 probabilmente temendo che gli fosse sottratta la paternit\u00e0 della nuova tecnica. In agosto, un articolo del critico d'arte Ars\u00e9ne Alexandre provoc\u00f2 una seria reazione di Signac nei confronti di Seurat. Nell'articolo si affermava che la tecnica a puntini aveva \u00abrovinato pittori notevolmente dotati come Angrand e Signac\u00bb e si presentava Seurat come \u00abun vero apostolo dello spettro ottico, quello che l'ha inventato, lo ha visto nascere, l'uomo delle grandi iniziative che per poco non si vedeva contestata la paternit\u00e0 della teoria da critici disattenti o da compagni sleali\u00bb.\nSignac chiese spiegazioni a Seurat di quel \u00abcompagni sleali\u00bb, sospettando che l'articolo fosse stato ispirato direttamente da lui, ma Seurat sment\u00ec di essere l'ispiratore dell'articolo di Alexandre, aggiungendo di ritenere che \u00abpi\u00f9 saremo, pi\u00f9 perderemo di originalit\u00e0, e il giorno in cui tutti adotteranno questa tecnica, essa non avr\u00e0 pi\u00f9 alcun valore e si cercher\u00e0 qualcosa di nuovo, cosa che sta gi\u00e0 accadendo. \u00c8 mio diritto pensare cos\u00ec e dirlo, perch\u00e9 dipingo per cercare del nuovo, una pittura mia\u00bb. Nel febbraio del 1889 Seurat and\u00f2 a Bruxelles per la mostra \u00abdes XX\u00bb, dove espose dodici tele, comprese le \"Modelle\". Al ritorno a Parigi conobbe la modella Madeleine Knoblock, con la quale decise di convivere: fu questo un periodo in cui egli non frequentava pi\u00f9 nessuno dei suoi amici, e ai quali non comunic\u00f2 nemmeno l'indirizzo del nuovo appartamento che aveva affittato in ottobre per s\u00e9 e Madeleine, che aspettava un bambino e che ritrasse nella \"Giovane donna che s'incipria\". Il bimbo nacque il 16 febbraio 1890: riconosciuto dal pittore, gli venne dato il nome di Pierre-Georges Seurat.\nLe polemiche riguardo a chi spettasse la priorit\u00e0 dell'invenzione della teoria divisionista continuarono: in primavera uscirono due articoli di Jean Cristophe e di F\u00e9n\u00e9on, nel secondo dei quali Seurat non veniva nemmeno citato. Il pittore protest\u00f2 con il critico e in agosto inoltr\u00f2 al giornalista e scrittore Maurice Beaubourg la nota lettera nella quale espone le sue teorie estetiche, come a ribadire il suo ruolo prioritario nel campo del neo-impressionismo. Ma intanto cominciarono le defezioni: Henry van de Velde si stacc\u00f2 dal gruppo e lasci\u00f2 la pittura per l'architettura, divenendo uno dei maggiori interpreti del movimento dell'Art Nouveau. Scriver\u00e0 molti anni dopo che credeva Seurat \u00abpi\u00f9 padrone della scienza dei colori. I suoi brancolamenti, le sue messe a punto, la confusione delle sue spiegazioni sulla sua cosiddetta teorie mi sconcertavano [...] quelli che rimproveravano alla \"Grande-Jatte\" di mancare di luminosit\u00e0 avevano ragione, cos\u00ec come quelli che constatavano lo scarso apporto dei complementari\u00bb. Riconosceva a Seurat di essere il fondatore di quella nuova scuola, anzi di aver aperto \u00abuna nuova era per la pittura: quella del \"ritorno allo stile\"\u00bb, ma quella nuova tecnica \u00abdoveva fatalmente pervenire alla stilizzazione\u00bb.\nAnche Louis Hayet lasci\u00f2 il movimento scrivendo a Signac di aver creduto \u00abdi trovare un gruppo di uomini intelligenti che si aiutavano reciprocamente nelle loro ricerche, senza altra ambizione che l'arte. E a questo ho creduto per cinque anni. Ma un giorno si sono creati degli attriti che mi hanno fatto pensare, e pensando sono riandato anche al passato; e quello che credevo un gruppo selezionato di ricercatori mi \u00e8 apparso diviso in due fazioni, una di ricercatori, l'altra di persone che battibeccavano, che creavano zizzania (magari senza intenzione) [...] non potendo vivere nel dubbio e non volendo soffrire continui tormenti, ho deciso di isolarmi\u00bb. La defezione pi\u00f9 rilevante fu quella dell'artista pi\u00f9 prestigioso, Pissarro. Come aveva aderito al divisionismo per sperimentare ogni tecnica che potesse soddisfare il suo gusto della rappresentazione di ogni aspetto della realt\u00e0, cos\u00ec l'abbandon\u00f2 quando si avvide che quella tecnica finiva per divenire un impaccio: \u00abdesidero fuggire ogni teoria rigida e cosiddetta scientifica. Dopo molti sforzi, avendo constatato [...] l'impossibilit\u00e0 di perseguire gli effetti cos\u00ec fuggevoli e ammirevoli della natura, l'impossibilit\u00e0 di dare un carattere definitivo al mio disegno, ci ho rinunciato. Era tempo. Per fortuna bisogna credere che non ero fatto per questa arte che mi d\u00e0 la sensazione di un livellamento mortale\u00bb.\nCon i suoi ultimi lavori Seurat intese affrontare quanto fin ad allora aveva evitato: il movimento, ricercandolo nelle sue espressioni pi\u00f9 sfrenate e in ambienti illuminati dalla sola luce artificiale. Si prestavano assai bene i soggetti presi dal mondo dello spettacolo: le ballerine dello \"Chahut\" - ballo simile al \"Can-can\" - e gli artisti del circo, con le loro acrobazie e i cavalli trottanti sulla pista.\nNonostante \"Il Circo\" fosse incompiuto, Seurat volle esporlo ugualmente al Salone degli Indipendenti nel marzo del 1891, dove ottenne un buon successo di pubblico. Pochi giorni dopo, l'artista si mise a letto, colpito da un forte mal di gola che, contrariamente ad ogni previsione, peggior\u00f2 in influenza violenta fino a portare Seurat in coma e ad ucciderlo la mattina del 29 marzo, quando egli non aveva che trentun anni. Come causa ufficiale del decesso fu diagnosticata un'angina; ma ancor oggi la reale causa non \u00e8 stata accertata. Dall'analisi dei sintomi s'\u00e8 potuto ipotizzare che la morte fu causata da difterite o da un'encefalite acuta, che quell'anno in Francia accompagn\u00f2 l'epidemia influenzale e che miet\u00e9 numerose vittime. Lo stesso figlio di Seurat mor\u00ec due settimane dopo il padre e dello stesso male.\nTecnica pittorica.\nSeurat e il colore: la complementarit\u00e0 cromatica e la mescolanza retinica.\nSeurat, intendendo portare a risoluzione gli studi sui rapporti cromatici, predispose un disco cromatico, ossia un cerchio la cui corona esterna riporta tutti i colori prismatici e intermedi, come gi\u00e0 aveva fatto il chimico Michel-Eug\u00e8ne Chevreul a partire dal 1839. La sequenza di ventidue colori, inizia con il colore blu, proseguendo con: blu oltremare, oltremare artificiale, viola, porpora, rosso porpora, carminio, rosso spurio, vermiglione, minio, arancio, giallo arancio, giallo, giallo verde, verde, verde smeraldo, blu molto verde, blu verde cianico, blu verde, blu cianico I e blu cianico II, che si riunisce al blu di partenza. In questo modo il colore opposto a ciascun altro, rispetto al centro del cerchio, era individuato come il colore complementare. Il disco venne ottenuto prendendo come base di partenza i tre colori primari, rosso, giallo e blu, e i tre colori composti, l'arancio, che \u00e8 il complementare del blu essendo l'unione del rosso e del giallo, il verde, che \u00e8 il complementare del rosso in quanto unione del giallo e del blu, e il viola, complementare del giallo in quanto unione del rosso e del blu.\nL'interesse di Seurat nell'individuare l'esatto complementare di ogni colore consiste nel fatto che ogni colore si intensifica se viene avvicinato al suo complementare e si annulla quando viene mescolato con quello, formando un grigio di particolare tonalit\u00e0 a seconda della proporzione della loro mescolanza. Inoltre, due colori non complementari non \u00abstanno bene\u00bb insieme se avvicinati, ma risultano invece armonici se sono separati da una tinta bianca, mentre due tinte dello stesso colore ma di diversa intensit\u00e0, avvicinate fra loro, hanno la caratteristica di dare sia un contrasto, dovuto proprio alla loro differente intensit\u00e0, che un'armonia, grazie al loro tono uniforme.\nPer rappresentare un determinato oggetto, Seurat utilizzava innanzi tutto il colore che l'oggetto avrebbe se fosse sottoposto a luce bianca, cio\u00e8 il colore privo di qualunque riflesso; poi lo \u00abacromatizzava\u00bb, ossia modificava il colore di base con il colore della luce solare che vi si rifletteva, poi con il colore della luce assorbita e riflessa, quindi con il colore della luce riflessa dagli oggetti vicini e, infine, con i colori complementari di quelli utilizzati. Poich\u00e9 la luce che noi percepiamo \u00e8 sempre il risultato di una combinazione di colori determinati, questi colori dovevano essere riuniti nella tela non mescolati fra di loro, ma separati e strettamente avvicinati mediante leggeri colpi di pennello: secondo il principio della mescolanza ottica, teorizzata dal fisiologo Heinrich Dove, l'osservatore, posto a una determinata distanza dalla tela dipinta - una distanza variabile a seconda dalla grossezza dei puntini colorati - non vede pi\u00f9 separati questi punti colorati, ma li vede fusi in un unico colore, che \u00e8 la loro risultante ottica impressa sulla retina dell'occhio. Il vantaggio di tale nuova tecnica sarebbe consistito, secondo Seurat, nel produrre immagini molto pi\u00f9 intense e luminose rispetto alla tradizionale stesura sulla tela di tinte preventivamente mescolate tra di loro sulla tavolozza per via dell'intervento meccanico del pittore.\nLa tecnica a puntini \u00e8 l'elemento essenziale della pittura di Seurat, mediante la quale si raggiunge la mescolanza ottica dei colori: Seurat non chiam\u00f2 puntinismo ma \u00abcromo-luminarismo\u00bb o \u00abdivisionismo\u00bb la sua concezione tecnico-artistica che tuttavia verr\u00e0 definita da l\u00ec a poco, nel 1886, dal critico F\u00e9lix F\u00e9n\u00e9on, con il nome di \u00abneoimpressionismo\u00bb, per sottolineare la differenza tra l'Impressionismo originario, \u00abromantico\u00bb, e il nuovo Impressionismo \u00abscientifico\u00bb. Cos\u00ec come l'avvento della tecnica fotografica aveva dato precisione alla riproduzione delle figure e delle cose, anche la pittura doveva presentarsi come tecnica di precisione, sulla base delle proposizioni della scienza.\nSeurat e la linea: l'estetica di Charles Henry.\nBasandosi sulle teorie di Gustav Fechner, Charles Henry sosteneva che l'estetica \u00e8 una fisica psicobiologica e l'arte ha una funzione \u00abdinamogena\u00bb, esprimendo un movimento che, percepito dalla coscienza, produce la sensazione del bello e il piacere estetico o il loro opposto. Secondo Henry, infatti, l'osservazione della realt\u00e0 produce due sensazioni fondamentali, piacere e dolore, che corrispondono, in fisiologia, ai due ritmi correlati di espansione e di contrazione. Il vero compito dell'arte, secondo Henry, \u00e8 quello di creare rappresentazioni che producano effetti ritmici espansivi, dinamogeni. La capacit\u00e0 di produzione delle sensazioni di piacere o dispiacere \u00e8 stabilita da leggi determinate scientificamente. Per quanto riguarda la pittura, che si fonda sulle linee e sui colori, essa produce ritmo che pu\u00f2 essere espansivo o contrattivo: esistono, secondo Henry, colori \u00abtristi\u00bb e color \u00aballegri\u00bb, essendo quelli allegri i colori caldi - il rosso, l'arancio e il giallo - e quelli tristi il verde, il blu e il viola.\nLe linee esprimono la direzione del movimento, e il moto dinamogeno - espansivo e produttore di piacere - sono quelle che si dirigono verso l'alto a destra dell'osservatore, mentre i movimenti verso il basso a sinistra producono sensazioni di dispiacere e di tristezza, sono inibitori perch\u00e9 conservano l'energia. Henry scrive nella sua \"Esth\u00e9tique scientifique\" che \u00abla linea \u00e8 un'astrazione, la sintesi di due sensi paralleli e contrari in cui pu\u00f2 essere descritta: la realt\u00e0 \u00e8 la direzione\u00bb. Per l'osservatore di un quadro, l'insieme delle linee l\u00ec espresse daranno tanto un'immagine quanto la sensazione - piacevole o spiacevole - derivata dalla loro direzione. Immagine e sentimenti sono immediatamente legati, ma non \u00e8 importante il tipo concreto dell'immagine rappresentata, quanto il movimento che quell'immagine esprime. Si comprende come questa teoria, indifferente alla specificit\u00e0 dell'immagine, giustifichi pienamente la legittimit\u00e0 dell'arte astratta.\nSeurat fece suoi i principi di Henry sulle propriet\u00e0 scientifico-emotive delle linee e dei colori ed espresse i concetti generali della propria pittura in lettera indirizzata il 28 agosto 1890 allo scrittore Maurice Beaubourg:"}
{"id": "1206349", "revid": "767487", "url": "https://it.wikipedia.org/wiki?curid=1206349", "title": "Ryan Roxie", "text": ""}
{"id": "1206351", "revid": "79968", "url": "https://it.wikipedia.org/wiki?curid=1206351", "title": "Don Mazzi", "text": ""}
{"id": "1206352", "revid": "79968", "url": "https://it.wikipedia.org/wiki?curid=1206352", "title": "Don Antonio Mazzi", "text": ""}
{"id": "1206379", "revid": "287204", "url": "https://it.wikipedia.org/wiki?curid=1206379", "title": "Giuseppe Ponzo", "text": "Quasi nulla si sa sulla sua biografia. In vita intraprese numerosi viaggi attraverso l'Italia e l'Europa per mettere in scena le proprie opere. Scrisse inoltre diversa musica strumentale."}
{"id": "1206393", "revid": "1842072", "url": "https://it.wikipedia.org/wiki?curid=1206393", "title": "Deontologia forense", "text": "La deontologia forense \u00e8 la deontologia professionale degli iscritti all'ordine degli avvocati. \u00c8 un insieme di norme giuridiche, la cui violazione comporta sanzioni.\nNel mondo.\nItalia.\nIn Italia la fonte principale \u00e8 Codice deontologico degli avvocati si compone di 73 articoli, di cui l'ultimo contiene una norma di chiusura.\nEsso si applica, per sua stessa definizione, agli iscritti all'Ordine, ed ai praticanti, nei rapporti reciproci, nei rapporti con i clienti, nei rapporti con le controparti, i magistrati, ed altre persone ancora (segretarie, cancellieri). Questi rapporti si intersecano fra loro: per esempio ci potr\u00e0 essere un problema di rapporto con il cliente e contemporaneamente con un collega.\nIl codice si occupa anche dei conflitti tra i vari tipi di rapporti: ad esempio dice che, pur essendo tenuti a cortesia e correttezza reciproca, gli avvocati devono, ovviamente, sempre anteporre al rispetto verso il collega l'interesse del loro cliente. Sono dunque vietate le \"pastette\" (sarebbero anche un reato: patrocinio infedele); permesse invece le cortesie (es. si concede un breve rinvio al collega, rinvio che non pregiudica le ragioni del cliente, se il collega lo richiede per un buon motivo)."}
{"id": "1206398", "revid": "767487", "url": "https://it.wikipedia.org/wiki?curid=1206398", "title": "Origine della Via Lattea (Tintoretto)", "text": "L'origine della Via Lattea \u00e8 un dipinto a olio su tela (148x165 cm) realizzato tra il 1575 ed il 1580 dal pittore italiano Tintoretto. \u00c8 conservato nella National Gallery di Londra.\nStoria e descrizione.\nIl dipinto, commissionato dall'imperatore Rodolfo II, ritrae la nascita della Via Lattea secondo la mitologia greca.\nIl mito narra che Zeus, approfittando del sonno della moglie Era, attacc\u00f2 al seno il figlio Eracle, avuto con la mortale Alcmena, perch\u00e9 solo succhiando dal petto della madre degli dei, il semidio avrebbe potuto ottenere l'immortalit\u00e0.\nIl piccolo agguant\u00f2 un seno della dea con troppa forza e la svegli\u00f2, facendo schizzare parte del latte verso il cielo, creando cos\u00ec la Via Lattea, mentre le gocce cadute a terra diedero origine a gigli. Il dipinto \u00e8 infatti incompleto, dato che la parte inferiore della tela fu asportata in data imprecisata.\nOltre ai protagonisti si nota la presenza di alcuni amorini e dei due simboli animali dei coniugi divini, l'aquila con il fulmine, simbolo di Zeus, e due pavoni, l'uccello sacro ad Era."}
{"id": "1206400", "revid": "1124164", "url": "https://it.wikipedia.org/wiki?curid=1206400", "title": "Ultima Cena (Tintoretto)", "text": "L'Ultima cena \u00e8 un dipinto del pittore veneziano Tintoretto realizzato intorno al 1592-1594 e conservato nella Basilica di San Giorgio Maggiore a Venezia. \u00c8 un'opera perfettamente in linea con gli altri dipinti del medesimo pittore.\nDescrizione e stile.\nNella tela prevale una prospettiva angolare, in cui gli apostoli non vengono messi al centro della scena, che invece viene occupata da personaggi accidentali, come la donna che cerca un piatto in una tinozza o i servitori che prendono i piatti dal tavolo.\nQuesto particolare momento dell'Ultima Cena non rappresenta il momento del tradimento, come l'Ultima Cena dipinta da Leonardo, bens\u00ec il momento dell'istituzione dell'eucaristia.\nTintoretto d\u00e0 una certa umanit\u00e0 al dipinto, ambientandolo in una sorta di taverna veneziana, la volont\u00e0 del pittore era infatti quella di ambientare l'ultima cena nell'epoca in cui l'artista stesso viveva.\nQuella che appare sulla tavola apparecchiata, in primo piano, sembra una torta con delle candeline, ma non si \u00e8 riusciti a capirne il significato. In ogni caso questa stranezza era gi\u00e0 presente in un'Ultima Cena datata 1574; opera di Pomponio Amalteo ed ora al Castello di Udine.\nCi sono tre livelli di luminosit\u00e0: profana, religiosa e spirituale. La luminosit\u00e0 profana \u00e8 gestita dalla lampada a soffitto che irraggia l'ambiente e colpisce i vari personaggi. La luminosit\u00e0 religiosa \u00e8 data dall'aureola degli apostoli e di Ges\u00f9 Cristo. La luminosit\u00e0 spirituale deriva dalle figure fatte solo di luce, usate dal pittore per conferire spiritualit\u00e0 alla scena. \nForti contrasti chiaro-scurali e la presenza di una luce di scorcio fanno apparire il quadro come una rappresentazione teatrale immortalata.\nL'Ultima cena \u00e8 un dipinto del pittore veneziano Tintoretto realizzato intorno al 1592-1594 e conservato nella Basilica di San Giorgio Maggiore a Venezia. Quest\u2019opera venne conclusa nell\u2019anno di morte dell'artista, 1594, sole 2 settimane prima. Essa presenta importanti innovazioni : \nL'ambientazione \u00e8 un\u2019osteria popolare (licenza dalla regola, bizzarria)\nQuesto particolare momento dell'Ultima Cena non rappresenta il momento del tradimento, come l'Ultima Cena dipinta da Leonardo, bens\u00ec il momento dell'istituzione dell'eucaristia.\nNella tela prevale una prospettiva angolare che da un senso di instabilit\u00e0. \u00c8 una mensa disposta trasversalmente, posta di scorcio, in tralice, non parallela al piano del dipinto (come con Veronese o Leonardo). La prospettiva \u00e8 molto evidente, sottolineata dal tavolo della mensa, e a quello di servizio posto a lato, dal pavimento in piastrelle multicolore e dalle cassettonature del soffitto. &lt;- questa fu una scelta inusuale, bizzarra. \nLa luce, proviene da una lampada ad olio appesa al soffitto, i bagliori delle due fiamme percorrono irregolarmente tutto l\u2019ambiente, ma proviene anche dalle aureole di Ges\u00f9 e degli apostoli, al fine di ritagliare i personaggi dall'ombra (mentre altre figure si mischiano all\u2019oscurit\u00e0). Grazie anche alla luce, \u00e8 presente un realismo profondo. \nPer i personaggi, Tintoretto si concentra su una particolare ricerca della posa, che risulta complessa, complicata (per non annoiare lo spettare) posa &amp; prospettiva -&gt; artificiose, virtuose."}
{"id": "1206402", "revid": "125943037", "url": "https://it.wikipedia.org/wiki?curid=1206402", "title": "San Marco libera uno schiavo", "text": "San Marco libera uno schiavo o Il miracolo dello schiavo \u00e8 un dipinto a olio su tela (415x541 cm) realizzato nel 1548 dal pittore italiano Tintoretto per la Scuola Grande di San Marco. \u00c8 conservato alle Gallerie dell'Accademia a Venezia.\nDescrizione.\nIl soggetto del dipinto riprende Gianfranco Castellana narrato nella \"Legenda Aurea\" di Jacopo da Varazze su un miracolo di San Marco.Nella scena si vede in alto il santo che interviene rendendo invulnerabile uno schiavo disteso nudo a terra in procinto di essere martirizzato dal suo padrone, con l'accecamento e la frantumazione degli arti, per aver venerato le reliquie del santo.\nGrazie all'intervento di San Marco gli strumenti del martirio (le punte acuminate che avrebbero dovuto accecarlo e i martelli che avrebbero dovuto spezzargli le gambe) si rompono, diventando inservibili.\n\u00c8 sulla figura del Santo che irrompe dal cielo che Tintoretto condensa l'attenzione rappresentandolo in volo a testa in gi\u00f9 con un audace scorcio, proteso verso il corpo dello schiavo, dettaglio che non \u00e8 contenuto nel racconto della \"Legenda Aurea\" ma che \u00e8 presente nel bassorilievo bronzeo con lo stesso soggetto scolpito da Jacopo Sansovino in una delle tribune del presbiterio della basilica di San Marco. Una gestualit\u00e0 concitata di pose e moti traduce le emozioni dei presenti che scaturiscono alla vista del prodigio e ha il suo perno nella contrapposizione tra il moto di stupore del padrone assiso sulla destra e il carnefice che brandisce gli strumenti del martirio in frantumi.\nIl tutto avviene in un ambiente orientale. La luce ha tre punti di provenienza: frontale, dall'aureola di Marco e dal retrostante. Lo stesso Tintoretto si sarebbe autoritratto nell'uomo barbuto in piedi vestito di scuro, accanto al turco col turbante rosso, nella parte centro/sinistra. La vitalit\u00e0 dei colori e i contrasti chiaroscurali accentuano il vigore plastico delle figure e la vividezza delle pennellate che passano da tocchi densi a quelli rapidi e vaghi che definiscono i dettagli dello sfondo enfatizzando la teatralit\u00e0 dell'episodio.\nCome il \"Trafugamento del corpo di san Marco\" l'opera fu restaurata nel 1815-16 da Giuseppe Baldassini e Antonio Florian sulla base delle direttive di Pietro Edwards; l'intervento fu di fatto una manomissione, infatti le opere furono ridotte di dimensioni e vennero modificati alcuni elementi iconografici."}
{"id": "1206404", "revid": "1428919", "url": "https://it.wikipedia.org/wiki?curid=1206404", "title": "Regate a Molesey", "text": "Regate a Molesey \u00e8 un dipinto a olio su tela (66x91,5\u00a0cm) realizzato nel 1874 dal pittore inglese Alfred Sisley.\n\u00c8 conservato nel Mus\u00e9e d'Orsay di Parigi."}
{"id": "1206405", "revid": "327773", "url": "https://it.wikipedia.org/wiki?curid=1206405", "title": "San Francesco nel deserto", "text": "San Francesco nel deserto \u00e8 un dipinto a olio su tavola (124,4x141,9\u00a0cm) di Giovanni Bellini, databile al 1480 circa e conservato nella Frick Collection di New York. L'opera \u00e8 firmata \"\" sul cartellino appeso ad un arbusto in basso a sinistra.\nDescrizione e stile.\nSecondo il catalogo del museo si tratta della pi\u00f9 grande pala rinascimentale negli Stati Uniti. Il soggetto del dipinto \u00e8 la ricezione delle stimmate da parte di san Francesco, che \u00e8 raffigurato al centro, esile e immerso nella natura. Le ferite miracolose sono appena accennate sulle palme distese, ma non c'\u00e8 traccia del tipico Crocifisso in cielo che le invia. Il miracolo avviene piuttosto attraverso la luce trascendentale che proviene dall'alto a sinistra e inonda il santo gettando profonde ombre dietro di lui. Si tratta di un'evoluzione del connettivo luminoso dorato portato a Venezia dall'esempio di Antonello da Messina verso il 1475.\nL'episodio, avvenuto realmente presso il monte della Verna, \u00e8 ambientato in un deserto roccioso, forse creando un parallelo con la figura di Mos\u00e8 sul Monte Oreb, dove ebbe la visione del cespuglio infuocato a cui sembra rimandare l'alto albero d'alloro sulla sinistra, acceso dalla luce solare. A Mos\u00e8 rimandano anche lo scolo dell'acqua a sinistra, che ricorda le fontane miracolose che il profeta scopr\u00ec nel deserto, e i sandali abbandonati a destra, che riprendono il comandamento divino in Esodo 3.5: \"Togliti i calzari dai piedi, perch\u00e9 il luogo sul quale stai, \u00e8 suolo sacro\".\nNella parte destra si trova uno studiolo improvvisato, fatto di assi e rami intrecciati, dove si trova un banco ligneo con un libro e un teschio, spunto di meditazione sul \"memento mori\". A sinistra invece si distende un delicato paesaggio, con una citt\u00e0 murata e un castello, e dove compaiono anche un asino, una gru e un pastore col suo gregge. Numerosi sono i dettagli minuti indagati con perspicacia, derivati dall'esempio fiammingo: dagli animali agli uccelli, fino agli oggetti come il vaso, il bastone del santo e anche una cordicella per suonare il \"campanello\" del santo. Notevole \u00e8 il cartiglio che in basso a sinistra sembra essere incollato dal forte vento, che sembra piegare anche l'albero d'alloro, ma, in maniera sovrannaturale, non incide sul resto della rappresentazione.\nLa particolare concezione del rapporto tra uomo e natura espressa nel dipinto \u00e8 per molti versi opposta a quella dell'umanesimo fiorentino: l'uomo non \u00e8 ordinatore e centro dell'universo, ma piuttosto una fibra del tutto con cui vive in armonia, con una permeabilit\u00e0 tra mondo umano e mondo naturale data dal soffio divino che anima entrambi."}
{"id": "1206407", "revid": "38120", "url": "https://it.wikipedia.org/wiki?curid=1206407", "title": "Base scientifica Sejong", "text": "La base scientifica Sejong () \u00e8 una base antartica permanente sud coreana intitolata a Sejong il Grande, re coreano vissuto nel XV secolo. L'installazione \u00e8 conosciuta anche con il nome abbraviato base Sejong ().\nUbicazione.\nLocalizzata ad una latitudine di 62\u00b013' sud e ad una longitudine di 58\u00b047' ovest a 9.5 metri di altezza, la base si trova nell'Isola di re Giorgio (Shetland meridionali).\nInaugurata nel 1988 la stazione si compone di 13 edifici per una superficie coperta complessiva di oltre 2600 m\u00b2 pu\u00f2 ospitare sino a 90 persone in estate che si riducono a 17 durante l'inverno australe.\nAttivit\u00e0.\nLa stazione svolge ricerche scientifiche nei campi del monitoraggio ambientale, cartografia, geomagnetismo (dal 1989), glaciologia (dal 1998), monitoraggio dell'ionosfera (dal 1989) e dell'ozonosfera (dal 1998), osservazione delle aurore (dal 1989), biologia marina, geologia, geofisica, sismologia, biologia terrestre e misurazione delle maree.\nNella base \u00e8 presente inoltre una stazione meteorologica."}
{"id": "1206408", "revid": "287204", "url": "https://it.wikipedia.org/wiki?curid=1206408", "title": "Ercole al bivio (Annibale Carracci)", "text": "Ercole al bivio \u00e8 un dipinto realizzato, tra il 1595 e 1596 circa, da Annibale Carracci.\nStoria.\nLa tela venne eseguita in occasione della decorazione di un ambiente di Palazzo Farnese a Roma, il Camerino di Odoardo, decorazione che costitu\u00ec uno dei primi lavori di Annibale Carracci al servizio del cardinale.\nL\"Ercole al Bivio\" era originariamente collocato al centro della volta del Camerino e costituiva il punto culminante della decorazione della sala, realizzata, per il resto, ad affresco. Il ciclo decorativo, raffigurante le \"Storie di Ercole\" ed altri eroi, il cui ideatore \u00e8 l'umanista Fulvio Orsini, \u00e8 dedicato alla celebrazione della virt\u00f9 e alla sua vittoria sul vizio.\nL'opera \u00e8 oggetto di una accurata ed elogiativa descrizione, una vera e propria ekphrasis, da parte di Giovan Pietro Bellori nel capitolo dedicato ad Annibale Carracci nelle sue \"Vite\" (1672).\nNel Seicento il dipinto fu rimosso dalla sua collocazione originaria (dove fu sostituito da una modesta copia) e fu inviato a Parma. Nel Settecento, come tanta parte delle straordinarie raccolte di opere d'arte dei Farnese, giunse a Napoli, dove tuttora \u00e8 conservato nel Museo nazionale di Capodimonte.\nSignificato iconografico e descrizione.\nIl tema iconografico della scena principale del ciclo del Camerino, per l'appunto l'Ercole al bivio, di cui si rinvengono molti esempi gi\u00e0 in epoca rinascimentale, deriva da una favola del filosofo greco Prodico di Ceo, vissuto tra il V e il IV secolo a.C., giuntaci attraverso il racconto di Senofonte, riportato nei Memorabilia.\nNella favola di Prodico, ad un adolescente Ercole, mentre un giorno era seduto chiedendosi se dedicare la sua vita alla virt\u00f9 o al piacere, appaiono due donne, la prima delle quali si presenta come la \"Virt\u00f9\" e l'altra come la \"Felicit\u00e0\" (o, per chi le \u00e8 ostile, come la \"Depravazione\"), ognuna delle quali espone al giovane eroe i vantaggi dell'una e dell'altra scelta di vita, tentando di convincerlo a seguire la strada che ciascuna di esse personifica.\nNella tela di Annibale, riprendendo questo antico apologo, il giovane Ercole - in cui deve individuarsi lo stesso Odoardo Farnese - \u00e8, raffigurato tra due figure femminili, personificazioni allegoriche, l'una (alla destra dell'eroe), della \"Virt\u00f9\" e l'altra (alla sua sinistra), della \"Volutt\u00e0\" (cos\u00ec la denomina Bellori).\nLa prima \u00e8 severamente abbigliata e, mentre imbraccia un parazonio, indica ad Ercole un'ardua salita - appunto il faticoso cammino della virt\u00f9 - al termine della quale vi \u00e8 Pegaso, a sua volta simbolo di virt\u00f9 e mezzo di ascensione al cielo, ma anche impresa dei Farnese.\nAi suoi piedi vi \u00e8 un poeta coronato d'alloro, pronto a declamare le gesta dell'eroe se questi sceglier\u00e0 la giusta direzione.\nLa \"Volutt\u00e0\", invece, \u00e8 seminuda, succintamente coperta di veli quasi trasparenti. Essa mostra ad Ercole-Odoardo un cammino piano e fiorito, dove compaiono strumenti musicali e spartiti, carte da gioco e maschere teatrali, allusivi ai piaceri della vita, ma anche all'ingannevolezza (le maschere) di queste vacue occupazioni.\nIl giovane eroe sembra indeciso su quale strada scegliere, ma il suo sguardo in tralice si dirige verso la \"Virt\u00f9\", lasciando intendere che alla fine sar\u00e0 questa la via su cui si incamminer\u00e0.\nStilisticamente l'opera riflette il momento di transizione della pittura di Annibale, causato dall'arrivo a Roma. Infatti, le figure di Ercole, della \"Virt\u00f9\" e del poeta, con la loro solidit\u00e0 scultorea, manifestano gi\u00e0 il recepimento di un influsso classico e sono probabilmente il frutto delle prime riflessioni del pittore sulla statuaria antica (il poeta ricorda una divinit\u00e0 fluviale, la \"Virt\u00f9\" una dea olimpica ed Ercole rimanda a celebri sculture come l\"Ercole Farnese\", il \"Laocoonte\" e l\"Ares Ludovisi\"), viceversa la sinuosa e sensuale \"Volutt\u00e0\" sembra ancora legata ad un modello veneziano, quantunque anche per questa figura sia stato proposto un precedente figurativo romano, individuato nella giovane donna vestita di bianco che compare (in basso sulla destra) nell'affresco di Tommaso Laureti, raffigurante la \"Giustizia di Bruto\".\nCome evidenziato da Erwin Panofsky, che al dipinto di Annibale ha dedicato una lunga analisi in un celebre saggio del 1930 (\"Hercules am Scheidewege und andere antike Bildstoff in der neueren Kunst\", tradotto in italiano, nel 2013, con il titolo di \"Ercole al bivio\"), sul piano compositivo il dipinto del Camerino farnesiano deriva da un bellissimo rilievo romano di et\u00e0 augustea (copia di un originale greco) raffigurante \"Ercole tra le Esperidi\", (il reperto fa parte della collezione di Villa Albani). La posizione assisa di Ercole e la sua nudit\u00e0, la sua collocazione spaziale tra due figure femminili che si fronteggiano, la presenza dell'albero alle spalle dell'eroe, sono tutti elementi che si ritrovano nella tela di Annibale.\nPanofsky, inoltre, mostra come l\"Ercole al bivio\" di Annibale Carracci sia divenuto il riferimento canonico per la gran parte dei pittori che si sono successivamente cimentati con questo tema. La posizione seduta di Ercole, il gesto indicante della \"Virt\u00f9\", le ingannevoli maschere ai piedi della \"Volutt\u00e0\", sono elementi che da Annibale in poi diverranno frequentissimi nelle raffigurazioni della favola prodicea."}
{"id": "1206410", "revid": "146644", "url": "https://it.wikipedia.org/wiki?curid=1206410", "title": "Base re Sejong", "text": ""}
{"id": "1206411", "revid": "119991107", "url": "https://it.wikipedia.org/wiki?curid=1206411", "title": "Resurrezione di Cristo (Annibale Carracci)", "text": "La Resurrezione di Cristo \u00e8 un dipinto di Annibale Carracci, conservato nel Mus\u00e9e du Louvre di Parigi. L'opera \u00e8 talora menzionata in letteratura come \"Resurrezione Angelelli\", dal nome della famiglia bolognese che ne fu a lungo proprietaria.\nStoria del dipinto.\nIl dipinto fu realizzato per la cappella privata di Palazzo Luchini a Bologna. La dimora fu in seguito ceduta alla famiglia Angelelli, che cos\u00ec acquis\u00ec anche la tela. I nuovi proprietari ne fecero successivamente dono al convento bolognese del \"Corpus Domini\", dove venne collocata nella cappella dedicata a santa Caterina de' Vigri.\nNel 1797, con l'occupazione napoleonica della citt\u00e0, il quadro fu requisito dai francesi ed inviato a Parigi per non fare pi\u00f9 ritorno in Italia.\nNotizia degna di menzione pervenutaci su questo dipinto attiene l'altissima quotazione pecuniaria che esso raggiunse gi\u00e0 sul finire del Seicento, tra le pi\u00f9 alte documentabili su un'opera di quel periodo.\nIn effetti, come testimoniano varie fonti, la \"Resurrezione\" divenne una delle opere pi\u00f9 celebrate tra quelle di Annibale presenti a Bologna nonch\u00e9 uno dei paradigmi della scuola pittorica felsinea a cavallo tra Cinque e Seicento.\nDestano pertanto una certa meraviglia le notizie riferite dal Bellori a proposito del modesto compenso ottenuto da Annibale Carracci per l'esecuzione del dipinto, in parte pagato addirittura con derrate alimentari.\nIl dipinto \u00e8 firmato e datato con la dicitura ANNIBAL CARRATIUS PINGEBAT. MDXCIII. Formula solenne (da Annibale mai usata in precedenza) in cui ancora il Bellori scorge la consapevolezza e l'orgoglio del pittore per aver realizzato un'opera eccezionale.\nDescrizione e stile.\nNella parte alta della tela Cristo risorto \u00e8 circondato da una schiera angelica mentre con la sinistra sostiene il vessillo della croce. Tra le nubi che sorreggono gli angeli si irradia una calda luce sovrannaturale che contrasta con l'atmosfera brumosa e crepuscolare della restante parte dello sfondo.\nCristo si libra al di sopra del sepolcro che, a sottolineare il miracolo in corso, \u00e8 chiuso e sigillato da un cartiglio ancora intatto. \nUn soldato, in secondo piano al centro della composizione, indica ad un uomo in turbante lo stupefacente dettaglio del sigillo integro. Un altro soldato addirittura dorme sulla pietra tombale, poggiandovi tutto il suo peso, ad ulteriore evidenza della prodigiosit\u00e0 della Resurrezione del Signore.\nNella parte bassa della tela altre guardie reagiscono variamente all'evento cui stanno assistendo: alcune si danno alla fuga stupefatte, mentre un'altra dorme ancora ignara del miracolo. \nNel raffigurare questo gruppo di soldati Annibale d\u00e0 ottima prova di abilit\u00e0 compositiva, come si evince dalla variet\u00e0 delle pose di ognuno di essi che rendono con efficacia la concitazione e lo sgomento di questo supremo momento.\nAltrettanto notevole \u00e8 la padronanza degli scorci che Annibale dimostra nella resa plastica degli stessi soldati romani. Si coglie inoltre l'estrema cura con la quale sono state rese le suppellettili (il fiasco rotolante sulla sinistra, il fascio di frecce utilizzato come cuscino dal dormiente in basso, una lucerna) e le armi dei soldati: quasi brani di natura morta all'interno della composizione sacra.\nLa \"Resurrezione\" \u00e8 l'opera in cui parte della critica vede il punto d'approdo delle ricerche condotte da Annibale negli anni precedenti, con il raggiungimento di un armonico equilibrio tra l'ascendente correggesco (cui \u00e8 associabile la figura di Cristo e in generale la parte alta del dipinto) e quello veneto.\nTiziano e il Veronese sono modelli verosimilmente avuti in mente da Annibale per l'esecuzione della tela commissionatagli dai Luchini. Del primo, infatti, vi \u00e8 la citazione letterale del perduto capolavoro raffigurante il \"Martirio di san Pietro da Verona\" (dipinto conosciuto attraverso copie ed incisioni): il soldato in fuga sulla sinistra della \"Resurrezione\" del Carracci \u00e8 un'evidente ripresa del confratello del martire Pietro che compariva nel dipinto di Tiziano.\nQuanto al Veronese, si colgono analogie compositive ed iconografiche tra la tela di Annibale e alcune delle diverse versioni della Resurrezione realizzate dal Caliari (talora eseguite con l'aiuto della bottega). \u00c8 il caso in particolare della \"Resurrezione\" di Paolo ammirabile nella chiesa veneziana di San Francesco della Vigna, che, nella parte bassa, mostra chiare similitudini con le \"Resurrezione Angelelli\".\nOltre alla summa delle sue esperienze passate, nella tela ora al Louvre sembra evincersi la crescente attenzione di Annibale verso il \"classico\" che di l\u00ec a non molto tempo dopo esploder\u00e0 con l'approdo del Carracci a Roma al servizio dei Farnese.\nSempre al Louvre, nel Cabinet des Dessins, si conserva uno studio preparatorio della \"Resurrezione\" di Annibale."}
{"id": "1206414", "revid": "36426", "url": "https://it.wikipedia.org/wiki?curid=1206414", "title": "Cacciata dei mercanti dal Tempio (El Greco Londra)", "text": "La cacciata dei mercanti dal tempio \u00e8 un dipinto a olio su tela (106x130 cm) realizzato nel 1600 circa dal pittore El Greco.\n\u00c8 conservato nella National Gallery di Londra."}
{"id": "1206416", "revid": "1323158", "url": "https://it.wikipedia.org/wiki?curid=1206416", "title": "Venere e Amore spiati da un satiro", "text": "Venere e Amore spiati da un satiro a olio su tela (190x124 cm) di Correggio, databile al 1527-1528 circa e conservato nel Museo del Louvre di Parigi. Anticamente era stata interpretata anche come \"Giove e Antiope\"\nStoria.\nSi tratta della pi\u00f9 antica tela a soggetto mitologico del Correggio, che dovette probabilmente ispirare la celebre serie degli \"Amori di Giove\".\nCome l\u2019\"Educazione di Cupido\", anche per questa tela la provenienza pi\u00f9 antica che si conosca \u00e8 stata rintracciata da Guido Rebecchini nell'inventario del tardo Cinquecento del conte mantovano Nicola Maffei. \u00c8 molto probabile che uno dei membri della famiglia Maffei avesse commissionato i due dipinti che giunsero poi, entro il primo Seicento, presso la famiglia Gonzaga, con cui i Maffei erano in stretti rapporti.\nNel 1628 il dipinto lasci\u00f2 l'Italia per entrare nelle collezioni di Carlo I d'Inghilterra. Dopo varie vicissitudini pass\u00f2 alla collezione Mazzarino e quindi al re Luigi XIV e pi\u00f9 tardi alla sua sede attuale.\nIl dipinto conobbe una grande fortuna, fu studiato da Taddeo e Federico Zuccari ed ebbe l'onore di comparire nella galleria ideale di Apelle dipinta da Willem van Haecht.\nNe esiste un disegno preparatorio a matita rossa per la figura della Venere addormentata che sembra suggerire che il Correggio abbia studiato questa figura dal vero.\nDescrizione e stile.\nVenere e il figlio, incarnazioni dell'erotismo, si sono assopiti totalmente nudi - appena sopravvelati dall'ampio drappo azzurro - e tali appaiono non appena il satiro voglioso (forse Pan) silentemente li scopre.\nIl soggetto era piuttosto comune nel Cinquecento, probabilmente derivava dalla descrizione di un bassorilievo che ornava una fontana presente nella \"Hypnerotomachia Poliphili\" di Francesco Colonna e dall'incisione che accompagnava quel testo.\nL'atmosfera innegabilmente lasciva inviterebbe a l\u00e8ggere la scena come un'allegoria delle potenze progenitrici della natura e dei piaceri dell'amore carnale. L'idea della forza terrestre onnipervasiva sembra essere il soggetto principale del dipinto. Infatti da sotto il lenzuolo, sul quale sono sdraiati Venere e Cupido, spunta una torcia accesa, le cui fiamme sono rivolte verso l'alto: simbolo dell'amore non sopito, e assai temibile. La pelle del gran leone sulla quale dormono Venere e Cupido pu\u00f2 rappresentare - al contrario - il concetto astratto della fortezza temperante, anche perch\u00e9 le frecce della faretra pericolosa sono immobili, e l'arco \u00e8 ben custodito dalla dea madre.\nE se l'Educazione di Amore si riferiva alla fulgida dea come portatrice di alti sentimenti positivi (\"Venere Celeste\"), cos\u00ec questa tela affiancante - quale imprescindibile compimento di una cultura tutta rinascimentale, pienamente vissuta dal Maffei - \u00e8 dedicata all'insorgere dell'eros come dono universale, egualmente offerto dalla \"Venere Pandemia\", ossia da una potenza divina che non dimentica alcuno.\nRispetto ai possibili modelli, il dipinto del Louvre spicca per essere al tempo stesso meno volgare e pi\u00f9 seducente. La sensualit\u00e0 della Venere addormentata \u00e8 valorizzata dalla posa arcuata del suo corpo su cui si riverbera la calda luce del crepuscolo, ma la presenza del paffuto cupido che riposa sereno al suo fianco, sfiorandole una coscia, cos\u00ec come l'espressione dolce del satiro-fanciullo che spia la scena, rendono l'immagine molto pi\u00f9 fresca e dolce rispetto a lavori simili che forse il Correggio pot\u00e9 aver conosciuto.\nAl modo del Correggio maturo la composizione \u00e8 apparentemente semplice, ma in realt\u00e0 estremamente complessa, continuamente ingegnata su diagonali, scorci e rimandi (si notino i giri uncinati delle braccia), e impostata per la visione dall'alto, quella del satiro."}
{"id": "1206418", "revid": "120879829", "url": "https://it.wikipedia.org/wiki?curid=1206418", "title": "Ritratto di cardinale (El Greco)", "text": "Ritratto di cardinale \u00e8 un dipinto a olio su tela (194x130 cm) realizzato nel 1600 circa dal pittore greco El Greco.\nSi tratta del cardinale Fernando Ni\u00f1o de Guevara. L'opera \u00e8 firmata in caratteri greci minuscoli nel biglietto sul pavimento: \"Dom\u00e9nikos Theotok\u00f3poulos Epo\u00edei\".\nIl dipinto \u00e8 conservato nel Metropolitan Museum of Art di New York. "}
{"id": "1206420", "revid": "116549468", "url": "https://it.wikipedia.org/wiki?curid=1206420", "title": "Sepoltura del conte di Orgaz", "text": "La Sepoltura del conte di Orgaz (El Entierro del conde de Orgaz) \u00e8 un dipinto a olio su tela (480x360 cm) realizzato nel 1586 dal pittore El Greco. \u00c8 conservato nella Chiesa di Santo Tom\u00e9 (Toledo).\nDescrizione e stile.\nIn un perfetto equilibrio tra cielo e terra, vengono raffigurati, in forma molto allegorica, i funerali del Conte di Orgaz, un dignitario di Toledo talmente devoto, che a seppellirlo non sono due preti qualunque, bens\u00ec Santo Stefano e sant'Agostino, mentre il vescovo all'estrema destra sfoglia il Libro dei Morti per impartirgli l'estrema unzione, ed il diacono ha lo sguardo rivolto al cielo. Dietro di essi sono gli astanti, quasi tutti anch'essi cavalieri (la croce rossa che portano sul petto \u00e8 quella dell'Ordine di Santiago), o frati; il personaggio al centro che ha lo sguardo rivolto allo spettatore sarebbe lo stesso El Greco, mentre il ragazzino a sinistra vestito di nero ed indicante la scena sarebbe il di lui figlio (un cartiglio che gli sporge dalla tasca ne reca la data di nascita). Sono gli unici a volgere lo sguardo di fronte.\nUn angelo al centro della tela, invece, trasporta l'anima del Conte al cielo, che \u00e8 interamente occupato dal Paradiso: Cristo \u00e8 seduto in trono, e davanti a lui sono la Madonna e San Giovanni Battista; in secondo piano a sinistra \u00e8 San Pietro (riconoscibile dalle chiavi) e vari altri Santi (alcuni dei quali, evanescenti, addirittura fluttuanti nelle nubi stesse); sulla destra, alcune anime beate, tra le quali si riconosce quella di Filippo II bench\u00e9 questi fosse ancora in vita all'epoca dell'esecuzione del dipinto. L'opera \u00e8 firmata in caratteri greci minuscoli: \u201cDom\u00e9nikos Theotok\u00f3polis [sic] Epo\u00edei\u201d.\nSuccesso.\nL'opera, dalla sua esecuzione, \u00e8 sempre rimasta nella chiesa di San Tom\u00e8, ed \u00e8 in breve tempo diventata l'opera pi\u00f9 celebre di El Greco, nonch\u00e9 uno dei capisaldi della pittura spagnola di ogni tempo, ammirato, copiato e citato da moltissimi pittori (Picasso su tutti, che si ispir\u00f2 ad esso per il suo \"Sepoltura di Casagemas\" del 1901)."}
{"id": "1206422", "revid": "1793900", "url": "https://it.wikipedia.org/wiki?curid=1206422", "title": "Spoliazione di Cristo", "text": "La Spoliazione di Cristo (pi\u00f9 noto come Espolio) \u00e8 un dipinto di El Greco.\nL'opera \u00e8 firmata su un foglietto in basso a sinistra, in caratteri greci minuscoli: \u00ab\"Dom\u00e9nikos Theoto\"[K\u00f3pulos] \"Kr\u00e8s\" \"Ep\"[o\u00edei]\u00bb.\nStoria.\nProprio un documento relativo alla commissione di questa opera (datato 2 luglio 1577) \u2013 realizzata per la sagrestia della cattedrale di Toledo, dove tuttora si trova \u2013 \u00e8 la prima testimonianza pervenutaci della presenza di El Greco a Toledo.\n\u00c8 presumibile quindi che l\u2019\"Espolio\" sia il primo dipinto realizzato nella citt\u00e0 dove il pittore cretese si sarebbe stabilito definitivamente dopo il fallimento del tentativo di entrare nell\u2019\"entourage\" della corte asburgica ed essere significativamente coinvolto nel grande cantiere del Monastero dell'Escorial.\nBench\u00e9 si tratti di uno dei capolavori riconosciuti di El Greco, l'opera non piacque ai suoi committenti. Ne nacque una controversia chiusa con l'accettazione da parte del pittore di un compenso significativamente inferiore a quello pattuito.\nIl notevole numero di copie antiche e repliche di bottega (nell'ordine di quasi una ventina di versioni note) dimostra, tuttavia, che, al di l\u00e0 del malinteso con la committenza, l\u2019\"Espolio\" fu apprezzato sin dai tempi della sua realizzazione.\nDescrizione e stile.\nIl tema raffigurato, cio\u00e8 Cristo che viene privato della veste scarlatta che gli era stata messa per scherno prima di essere crocifisso, era molto raro in pittura nel momento in cui El Greco vi si ciment\u00f2.\nInoltre, i non molti precedenti noti sono per lo pi\u00f9 costituiti da opere medievali o dell'alto rinascimento (tra i quali si segnala un esempio del Beato Angelico). \u00c8 improbabile che il maestro cretese ne avesse conoscenza e forse dedusse lo schema compositivo da altri momenti della Passione di Cristo, dall'iconografia pi\u00f9 consueta.\nUna possibile associazione in questo senso \u00e8 con l'episodio della \"Cattura\", dove, in innumerevoli esempi pittorici sul tema, Ges\u00f9 \u2013 come nell\u2019\"Espolio\" \u2013 \u00e8 al centro della composizione circondato da feroci aguzzini.\nForse la scelta di un tema cos\u00ec insolito \u00e8 connessa al luogo di collocazione del dipinto, cio\u00e8 la parte della sagrestia adibita a spogliatoio (dove i sacerdoti indossavano i paramenti liturgici prima della funzione).\nLa scena \u00e8 dominata dalla figura di Cristo, attorniato da una massa quasi indistinta di astanti tra i quali i meglio distinguibili sono l'aguzzino sulla destra del quadro che si accinge a spogliare Ges\u00f9 e il soldato sulla sinistra che indossa un'armatura contemporanea magnificamente resa da El Greco.\nIn basso a sinistra c'\u00e8 il gruppo delle Marie che volge il proprio sguardo verso la croce alla cui preparazione \u00e8 intento un inserviente (a destra in basso) ripiegato in avanti.\nQuest'ultima figura \u00e8 derivata dal cartone dell'arazzo con la \"Lapidazione di Santo Stefano\" di Raffaello (perduto e noto solo tramite la trasposizione sul panno), opera certamente conosciuta dal Theotokopoulos che da poco aveva lasciato Roma. \nL'aguzzino al lavoro sulla croce corrisponde in particolare alla figura che nell'arazzo \u00e8 intenta a raccogliere il sasso da scagliare sul protomartire. \nL'esempio raffaellesco sar\u00e0 citato pi\u00f9 volte dal pittore cretese ed in particolare nel ricamo della dalmatica di santo Stefano nell\u2019\"Entierro\" dove \u00e8 riprodotta la stessa scena di martirio del santo.\nIl colorismo dell'opera rimanda invece a Venezia (dove El Greco soggiorn\u00f2 a lungo): splendido in particolare \u00e8 il rosso della tunica del Signore che guida l'occhio dell'osservatore verso il centro fisico e spirituale dell'opera.\nI riferimenti alla pittura italiana del suo tempo non nascondono per\u00f2 la radice bizantina dell'arte di Dominikos, assimilata a Creta in giovent\u00f9.\nL'annullamento della spazialit\u00e0 dovuta all'affollamento di figure, molte delle quali visibili solo per la testa, la selva di picche che impedisce di dare profondit\u00e0 allo sfondo, la frontalit\u00e0 e l'impassibilit\u00e0 di Cristo, sono tutti elementi che sono stati associati alla pittura bizantina di qualche secolo prima, tanto da rinvenire significative similitudini compositive tra l\u2019\"Espolio\" e un mosaico del duomo di Monreale raffigurante il \"Bacio di Giuda\" (XII secolo)."}
{"id": "1206425", "revid": "104265", "url": "https://it.wikipedia.org/wiki?curid=1206425", "title": "Cestino di pane", "text": "Cestino di pane \u00e8 un dipinto a olio su tavola di 31,5 \u00d7 31,5\u00a0cm realizzato nel 1926 dal pittore spagnolo Salvador Dal\u00ed.\nL'opera venne esposta per la prima volta alla seconda personale dell'artista alle Galeries Dalmau di Barcellona nel 1926-1927; tuttavia la fama internazionale fu assicurata quando il dipinto partecip\u00f2, insieme con altre due opere di Dal\u00ec, alla XXVII edizione della Mostra Internazionale di pittura al Carnegie Institute di Pittsburgh nel 1928. Anche se il primo premio per la pittura fu assegnato ad Andr\u00e8 Derain, il Cestino di pane, con la sua resa cos\u00ec accurata, dest\u00f2 vivo interesse alla mostra, dove suscit\u00f2 commenti favorevoli e fu paragonato a opere di grandi maestri del passato quali Caravaggio e Francisco de Zurbar\u00e0n.\nNel 1945 realizz\u00f2 una seconda versione dell'opera, che venne presentata alla mostra \"Recent paintings by Salvador Dal\u00ec\", svoltasi nella galleria Bignou di New York, dal 20 novembre al 29 dicembre 1945, e su di essa scrive nel catalogo: \"Dipinsi questo quadro per due mesi consecutivi, quattro ore al giorno. In questo periodo sono accaduti i pi\u00f9 sorprendenti e sensazionali episodi della storia contemporanea. Quest'opera fu completata un giorno prima della fine della guerra. Il pane \u00e8 stato sempre uno dei soggetti feticisti ed ossessivi pi\u00f9 antichio delle mie opere, quello a cui sono rimasto pi\u00f9 fedele. Diciannove anni fa dipinsi lo stesso soggetto. Se mettiamo a confronto attentamente le due opere, \u00e8 possibile studiare tutta la storia della pittura, dal fascino lineare del primitivismo fino all'iperestetismo stereoscopico. Quest'opera tipicamente realista \u00e8 quella che ha soddisfatto di pi\u00f9 la mia immaginazione. Eccovi un dipinto sul quale non si pu\u00f2 dire nulla: l'enigma assoluto!\"\nL'opera \u00e8 firmata e datata in basso a sinistra."}
{"id": "1206427", "revid": "131358", "url": "https://it.wikipedia.org/wiki?curid=1206427", "title": "Viktoria \u017di\u017ekov", "text": ""}
{"id": "1206428", "revid": "131358", "url": "https://it.wikipedia.org/wiki?curid=1206428", "title": "FK Viktoria Zizkov", "text": ""}
{"id": "1206429", "revid": "131358", "url": "https://it.wikipedia.org/wiki?curid=1206429", "title": "Viktoria Zizkov", "text": ""}
{"id": "1206431", "revid": "4711", "url": "https://it.wikipedia.org/wiki?curid=1206431", "title": "FC Bohemians Praga", "text": ""}
{"id": "1206432", "revid": "287204", "url": "https://it.wikipedia.org/wiki?curid=1206432", "title": "Fotbalov\u00fd Klub Bohemians Praha", "text": "Il Fotbalov\u00fd Klub Bohemians Praha a.s., oggi noto come Bohemians Praha, \u00e8 una societ\u00e0 calcistica ceca con sede a Praga. Gioca nella terza divisione del campionato ceco. La squadra gioca le partite casalinghe sul terreno dello Stadion Ev\u017eena Ro\u0161ick\u00e9ho, che precedentemente era stato teatro degli incontri casalinghi dello Slavia Praga, nell'attesa della costruzione del nuovo Stadion Eden. Il club fallisce nel 2016, dopo vent'anni di esistenza nel calcio ceco, vincendo per tre volte il campionato di terza divisione."}
{"id": "1206437", "revid": "1543377", "url": "https://it.wikipedia.org/wiki?curid=1206437", "title": "Galassia a spirale barrata", "text": "Una galassia a spirale barrata, \u00e8 una galassia a spirale dal cui bulbo centrale si dipartono due prolungamenti di stelle che nell'insieme ricordano una barra. In queste galassie i bracci curvi della spirale partono dalla barra, anzich\u00e9 dal nucleo. Si usa anche il pi\u00f9 generico galassia barrata, in quanto la barra \u00e8 presente anche in galassie di diversa morfologia. \nLa barra nella Via Lattea.\nLe osservazioni col telescopio spaziale Spitzer, nel 2005, hanno fornito una prova che la Via Lattea ha una barra che passa attraverso il centro, stimata della lunghezza di circa 27.000 anni luce. Gli astronomi hanno ipotizzato che questa formazione sia temporanea e sia causata dalla forza mareale tra galassie.\nNonostante ci\u00f2, molti astronomi rifiutano l'idea di una galassia a spirale barrata, e preferiscono attribuire alla Via Lattea il modello a spirale classico.\nTipi e distribuzione.\nNella sequenza di Hubble questo tipo di galassie \u00e8 indicata come \"SB\" ed \u00e8 diviso in 3 sottocategorie:\nEsiste inoltre un'ulteriore classificazione (introdotta nel 1959 dall'astronomo francese G\u00e9rard Henri de Vaucouleurs), che distingue le (pi\u00f9 rare) galassie \"SBd\"; inoltre esistono galassie irregolari che presentano la struttura di una barra, classificate come \"SBm\" (la Grande Nube di Magellano ad esempio \u00e8 spesso cos\u00ec classificata). Esistono anche galassie lenticolari che presentano barre e sono classificate come \"SB0\".\nSebbene le galassie a spirale siano molto numerose, le spirali barrate sono circa il 15% del totale delle galassie. Contando anche altri tipi di galasse barrate che non sono spirali, nel catalogo RSA (Revised Shapley-Ames Catalog of Bright Galaxies) le galassie classificate come barrate sono circa il 25% di quelle catalogate. Tuttavia ulteriori ricerche suggeriscono che in campo radio sia possibile individuare un gran numero di barre non osservate con la strumentazione ottica. Secondo questo studio, la percentuale di galassie barrate fra le spirali sarebbe di circa il 72%."}
{"id": "1206439", "revid": "1342360", "url": "https://it.wikipedia.org/wiki?curid=1206439", "title": "Eredivisie 1979-1980", "text": "L'edizione 1979-80 della Eredivisie vide la vittoria finale dell'.\nCapocannoniere del torneo fu Kees Kist (AZ '67), con 27 reti."}
{"id": "1206440", "revid": "17351", "url": "https://it.wikipedia.org/wiki?curid=1206440", "title": "Caproni Ca.60", "text": ""}
{"id": "1206444", "revid": "1342360", "url": "https://it.wikipedia.org/wiki?curid=1206444", "title": "Eredivisie 1980-1981", "text": "L'edizione 1980-81 della Eredivisie vide la vittoria finale dell'AZ '67, che aveva cominciato il campionato con 9 vittorie nei primi 9 incontri.\nCapocannoniere del torneo fu Ruud Geels (Sparta Rotterdam), con 22 reti."}
{"id": "1206445", "revid": "287204", "url": "https://it.wikipedia.org/wiki?curid=1206445", "title": "Il cardinale (romanzo)", "text": "Il cardinale (\"The Cardinal\") \u00e8 un romanzo di Henry Morton Robinson pubblicato per la prima volta in lingua originale inglese nel 1950. \u00c8 forse l'opera pi\u00f9 famosa di Robinson; nel 1963 ne \u00e8 stato tratto un film di Otto Preminger con lo stesso titolo.\nIl romanzo \u00e8 stato tradotto in 11 lingue.\nTrama.\nIl protagonista pare sia liberamente ispirato alla figura di Francis Joseph Spellman.\nIl romanzo inizia nell'aprile del 1915 con il giovane protagonista Stephen Fermoyle che effettua una traversata sul transatlantico italiano \"Vesuvio\" assieme ad un'anziana e ricca coppia impegnata in beneficenza.\nLui, appena ordinato prete dopo alcuni anni trascorsi a Roma sta tornando nella natia Boston. Rientrato a Boston, inizia la sua missione sacerdotale come vicario parrocchiale nella parrocchia di S.Margaret in Malden, sobborgo di forte immigrazione italo-irlandese, dove risiede la sua famiglia di origine: il padre, Dennis, tranviere; la madre, Ceil; i fratelli Florrie, Bernard, George, Rita, Mona ed Ellen, suora.\nIl raffinato intelletto di Stephen incontra la realt\u00e0 quotidiana nelle fatiche dei suoi parrocchiani ed inizia cos\u00ec un percorso di umanizzazione del personaggio, di lenta e progressiva compenetrazione tra dottrina e umanit\u00e0. La vita come vicario viene sconvolta quando Stephen decide di inoltrare in Curia uno scritto sul misticismo per ottenere l'imprimatur.\nIl libro \u00e8 la traduzione de \"La scala d'amore\", del Monsignor Alfeo Quarenghi, professore di Stephen al Collegio Nord Americano in Roma (titolo e autore sono nomi di fantasia), cui Steve \u00e8 molto legato da rapporti di reciproca stima e amicizia.\nIl Cardinale di Boston, Lawrence Glennon (altro nome di fantasia), fedele all'ortodossia e a Roma, ma mal disposto verso la curia romana, nega l'imprimatur, accusando Steve di arrivismo e trasferendolo in una parrocchia periferica della diocesi, St. Peter, in territorio anglo-canadese.\n\"Esiliato\", Steve scopre in questo periodo la vera natura di servizio a Dio e all'uomo insita nel suo sacerdozio, assistendo come vicario padre Halley, incapace di gestire economicamente la piccola comunit\u00e0, ma pieno di spirito ascetico e caritativo.\nAlla morte di padre Halley, vecchio amico e compagno di seminario del cardinale Glennon, il cardinale di Boston nomina Steve parroco di St. Peter e, apprezzandone le capacit\u00e0, lo nomina suo segretario.\nNegli anni di servizio come segretario del cardinale di Boston, Steve matura la sua vocazione sacerdotale ed \u00e8 benvoluto dal cardinale come un figlio.\nNel frattempo la sorella Mona fugge di casa, a causa di dissidi con la famiglia che osteggiava la sua relazione con un giovane ebreo. Viene ritrovata dopo molti mesi. Incinta, morir\u00e0 durante il parto di una bimba, Regina, che sar\u00e0 adottata dall'altra sorella Rita e da suo marito medico.\nLa tragedia sconvolge Steve e la famiglia, negli stessi momenti in cui a Roma muore il Papa.\nIl Cardinale nomina Steve suo conclavista e, insieme, raggiungono il bastimento (lo \"Stromboli\" comandato dall'amico Gaetano Orselli, gi\u00e0 comandante del \"Vesuvio\").\nAll'arrivo a Roma, ai due non resta che osservare da spettatori la \"fumata bianca\". Il cardinale Glennon ha un collasso.\nDurante la convalescenza a Roma, Steve si fa apprezzare dagli amici che il cardinale ha nella curia romana e il papa, informato, lo nomina come assistente nella segreteria di Stato.\nInizia una fase romana, nella quale Steve acquisisce il \"punto di vista romano delle cose\", quell'universalit\u00e0 che gli mancava negli Stati Uniti. Stringe amicizia con il collega Roberto Braggiotti, che lo introduce nelle feste e nei palazzi della nobilt\u00e0 romana. Qui Steve incontra dopo tanto tempo Ghislana Falerni, nobildonna romana, vedova, affine per cultura, temperamento e personalit\u00e0 al giovane sacerdote.\nTra i due nasce un amore taciuto e che non sfocia in altro se non in una breve ammissione del sentimento che Steve prova per la donna. Morto Braggiotti per un'infezione, Steve decide di salvare il suo sacerdozio e la virt\u00f9 della donna, smettendo di frequentare gli ambienti della nobilt\u00e0 romana. Dopo un corso di esercizi spirituali e un periodo di profondo pentimento, Steve torna al suo compito di aiutante nella diplomazia vaticana, al servizio di monsignor Alfeo Quarenghi che, ricevuta la nomina di legato apostolico a Washington, lo nomina suo assistente.\nDopo poco tempo dal suo ritorno negli Stati Uniti, Steve \u00e8 nominato vescovo di Hartfield.\nDopo il lungo apprendistato, Stephen Fermoyle realizza la profezia dell'amico Gaetano Orselli, che gli aveva regalato come segno di amicizia un'ametista sfaccettata incastonata in un anello da vescovo.\nVenti di guerra spirano nel mondo e Steve, legato da amore filiale verso Pio XI, lo aiuta a diffondere la sua parola di pace sfidando il Nazifascismo. In seguito a questi atti di coraggio, Stephen \u00e8 elevato alla dignit\u00e0 arcivescovile e cardinalizia.\nIl film.\nIl film \u00e8 liberamente ispirato al libro e ne modifica in molte parti la trama, riducendone la ricchezza di significato e ampliando il tema dell'amore tra il sacerdote e una giovane ragazza (Romy Schneider)."}
{"id": "1206446", "revid": "1342360", "url": "https://it.wikipedia.org/wiki?curid=1206446", "title": "Eredivisie 1981-1982", "text": "L'edizione 1981-82 della Eredivisie vide la vittoria finale dell'.\nCapocannoniere del torneo fu Wim Kieft (), con 32 reti."}
{"id": "1206447", "revid": "767487", "url": "https://it.wikipedia.org/wiki?curid=1206447", "title": "Opuwo", "text": "Opuwo (5000 abitanti circa) \u00e8 la capitale della regione del Kunene, nella Namibia nordoccidentale. Si trova a nord dei monti Joubert, circa 720\u00a0km a nord di Windhoek. La cittadina \u00e8 nata a partire da una base militare delle forze aeree sudafricane, costruita nel periodo della guerra di indipendenza della Namibia.\nIl nome \"Opuwo\", nella lingua locale, significa \"la fine\"; per chi procede verso nord, il paese \u00e8 infatti l'ultimo centro abitato di rilievo prima di entrare definitivamente nel Kaokoland, una delle regioni pi\u00f9 selvagge dell'Africa. Per questo motivo costituisce anche una tappa quasi obbligata degli itinerari turistici in questa regione.\nIl centro abitato si snoda su una lunghezza di appena 2\u20133\u00a0km, ed \u00e8 costituito da una chiesa, un ospedale, un distributore di benzina, alcuni negozi di alimentari e poche abitazioni. La domenica si tiene un piccolo mercato, dove si vendono soprattutto carne e \"mahango\", la birra locale, prodotta con il miglio.\nLa popolazione appartiene a diversi gruppi etnici, fra cui spiccano gli Himba e gli Herero. \nNei dintorni di Opuwo si trovano numerosi villaggi tradizionali himba."}
{"id": "1206451", "revid": "1502706", "url": "https://it.wikipedia.org/wiki?curid=1206451", "title": "Canottaggio ai Giochi della V Olimpiade", "text": "Le gare di canottaggio dei Giochi della V Olimpiade si sono svolte alla \"Djurg\u00e5rdsbrunnsviken\" a Stoccolma tra il 17 e il 19 luglio 1912. Il campo di regata ospitava solo due armi e aveva una lunghezza di 1200 metri."}
{"id": "1206452", "revid": "7336", "url": "https://it.wikipedia.org/wiki?curid=1206452", "title": "Lucrezia D'Este", "text": ""}
{"id": "1206453", "revid": "1543377", "url": "https://it.wikipedia.org/wiki?curid=1206453", "title": "Canottaggio ai Giochi della IV Olimpiade", "text": "Le gare di canottaggio dei Giochi della IV Olimpiade si sono svolte al Henley Royal Regatta Course presso Henley-on-Thames Londra tra il 28 e il 31 luglio 1908. Le gare furono dominate dalla Gran Bretagna, che vinsero tutte e quattro le gare in programma."}
{"id": "1206454", "revid": "1442080", "url": "https://it.wikipedia.org/wiki?curid=1206454", "title": "Canottaggio ai Giochi della III Olimpiade", "text": "Le gare di canottaggio ai Giochi della III Olimpiade furono di fatto dominate dagli Stati Uniti, che vinsero 13 delle 14 medaglie in palio."}
{"id": "1206456", "revid": "78273", "url": "https://it.wikipedia.org/wiki?curid=1206456", "title": "Giovanni II di Bentivoglio", "text": ""}
{"id": "1206459", "revid": "1573940", "url": "https://it.wikipedia.org/wiki?curid=1206459", "title": "Chiesa dei Santi Bernardo e Margherita a Fonseca", "text": "La chiesa dei Santi Bernardo e Margherita a Fonseca \u00e8 una chiesa monumentale di Napoli, ubicata in vico Santa Margherita a Fonseca, nel quartiere Stella.\nStoria.\nEretta a met\u00e0 del XVII secolo dall'architetto Pietro De Marino, con aula e volta a botte, alla fine del secolo fu restaurata con l'aggiunta delle cappelle, di un ingresso laterale ed infine fu costruita una cupola nel presbiterio che modific\u00f2 l'illuminazione primitiva.\nNel 1734 venne affidato a Domenico Vaccaro il compito di realizzare gli stucchi e gli arredamenti.\nLa scomparsa dell'attiguo ritiro di monache (riconvertito in scuola elementare) e il terremoto del 1980 hanno causato la chiusura del tempio ai fedeli per pi\u00f9 di venti anni, durante i quali ignoti hanno predato i pregiati marmi e i preziosi arredi sacri, oltre ad un cospicuo numero di reliquie. Le tele di Paolo De Matteis, Nicola Malinconico, Jacopo Cestaro e Paolo Finoglio sono state trasferite e attualmente sono esposte al Museo Civico di Castel Nuovo.\nLa struttura, lasciata a s\u00e9 stessa con grave pericolo di crollo, \u00e8 stata recuperata dopo anni di lavoro, alla fine dei quali, grazie alle pressioni del parroco della chiesa della Santissima Annunziata a Fonseca, l'edificio \u00e8 stato riaperto con la funzione di oratorio parrocchiale, in un'area dove l'assenza di centri culturali alternativi alla strada (e di conseguenza alla delinquenza) \u00e8 assai marcata.\nIl convento.\nFu fondato nel 1634, quando un ritiro di trenta vedove votate alla vita di clausura, gi\u00e0 creato nel tardo XVII secolo, si trasfer\u00ec nella zona, all'epoca \"stramane\" (\"extra moenia\" in lingua napoletana) e di propriet\u00e0 della nobile famiglia dei Fonseca, dai quali tutta la zona prende il nome.\nDal 1920 ospita il \"XIX Circolo Didattico Vincenzo Russo\". Rimangono come visibili tracce del passato il bel portale coevo dalle linee morbide con lo stemma dell'antico monastero e i fregi originali lungo un lato dell'edificio che conserva anche l'originale muratura in tufo e le arcate cieche alternate a lesene sormontate da capitelli che ricalcano lo stile corinzio.\nAl suo interno, nonostante le varie trasformazioni per adeguarlo a struttura scolastica, l'antico aspetto \u00e8 ancora osservabile, a partire dal portale interno, decorato a marmi policromi, con ai lati le due finestre usate un tempo per permettere i contatti con l'esterno. Anche una \"ruota\" \u00e8 ancora ubicata al suo posto. La cappella interna al convento mostra nonostante le spoliazioni il pomposo apparato decorativo settecentesco. Infine, sulla volta di alcuni ambienti non accessibili e non facenti parte del plesso scolastico sono conservate decorazioni a grotteschi."}
{"id": "1206463", "revid": "124192465", "url": "https://it.wikipedia.org/wiki?curid=1206463", "title": "Io", "text": ""}
{"id": "1206466", "revid": "228587", "url": "https://it.wikipedia.org/wiki?curid=1206466", "title": "Es", "text": ""}
{"id": "1206469", "revid": "1342360", "url": "https://it.wikipedia.org/wiki?curid=1206469", "title": "Eredivisie 1982-1983", "text": "L'edizione 1982-83 della Eredivisie vide la vittoria finale dell'.\nCapocannoniere del torneo fu Peter Houtman (), con 30 reti."}
{"id": "1206470", "revid": "1342360", "url": "https://it.wikipedia.org/wiki?curid=1206470", "title": "Eredivisie 1983-1984", "text": "L'edizione 1983-84 della Eredivisie vide la vittoria finale del .\nCapocannoniere del torneo fu Marco van Basten (), con 28 reti."}
{"id": "1206472", "revid": "110157", "url": "https://it.wikipedia.org/wiki?curid=1206472", "title": "Vestre Toten", "text": "Vestre Toten \u00e8 un comune norvegese della contea di Innlandet."}
{"id": "1206473", "revid": "287204", "url": "https://it.wikipedia.org/wiki?curid=1206473", "title": "Tii (singolo)", "text": "Tii (in v\u00f5ro: \"sentiero\" o \"strada\") \u00e8 l'unico singolo del gruppo musicale estone Neiok\u00f5s\u00f5, pubblicato nel 2004 da Global Music Group.\nIl brano \u00e8 stato scritto in lingua v\u00f5ro da Aapo Ilves e composto da Priit Pajusaar e Glen Pilvre.\nAll'Eurovision Song Contest.\nIl gruppo si \u00e8 presentato con \"Tii\" all'Eurolaul 2004, vincendo la competizione e ottenendo il diritto di rappresentare l'Estonia all'Eurovision Song Contest 2004 di Istanbul, in Turchia.\nEsibitesi al 17\u00ba posto nell'unica semifinale, le Neiok\u00f5s\u00f5 si sono classificate all'11\u00ba posto con 65 punti, non qualificandosi per la finale."}
{"id": "1206475", "revid": "1342360", "url": "https://it.wikipedia.org/wiki?curid=1206475", "title": "Eredivisie 1984-1985", "text": "L'edizione 1984-85 della Eredivisie vide la vittoria finale dell'.\nCapocannoniere del torneo fu Marco van Basten (), con 22 reti."}
{"id": "1206481", "revid": "1342360", "url": "https://it.wikipedia.org/wiki?curid=1206481", "title": "Eredivisie 1985-1986", "text": "L'edizione 1985-86 della Eredivisie vide la vittoria finale del .\nCapocannoniere del torneo fu Marco van Basten (), con 37 reti."}
{"id": "1206482", "revid": "110157", "url": "https://it.wikipedia.org/wiki?curid=1206482", "title": "V\u00e5g\u00e5", "text": "V\u00e5g\u00e5 \u00e8 un comune norvegese della contea di Innlandet, distretto di Gudbrandsdalen. "}
{"id": "1206483", "revid": "2036644", "url": "https://it.wikipedia.org/wiki?curid=1206483", "title": "Eredivisie 1986-1987", "text": "L'edizione 1986-87 della Eredivisie vide la vittoria finale del .\nCapocannoniere del torneo fu Marco van Basten (), con 31 reti."}
{"id": "1206488", "revid": "110522051", "url": "https://it.wikipedia.org/wiki?curid=1206488", "title": "Gioacchino Colizzi", "text": "La nascita di Attalo.\nDotato di un talento naturale per le arti figurative e la caricatura, inizi\u00f2 a disegnare vignette per passatempo. Impiegatosi presso le Ferrovie dello Stato, venne invitato nel 1920 a collaborare al periodico satirico \"Serenissimo\", e scelse come pseudonimo il nome del re di Pergamo, in quanto \"unico personaggio storico che mi ricordavo di aver studiato a scuola\", come ebbe a raccontare in un'intervista.\nIl \"Gag\u00e0 che aveva detto agli amici...\".\nDopo l'avvento del Fascismo il periodico, come molti altri giornali, venne chiuso d'autorit\u00e0, ma Attalo continu\u00f2 a disegnare manifesti, grazie anche alla popolarit\u00e0 acquisita con le sue vignette. La svolta arriva nel 1931 quando all'inizio della sua collaborazione con il bisettimanale \"Marc'Aurelio\", una delle poche riviste di satira rimaste in circolazione, inventa il personaggio del \"Gag\u00e0 che aveva detto agli amici...\", figura dall'eleganza ricercata nonostante la povert\u00e0 materiale e morale celata a malapena dalle sue sbruffonate con le quali cerca di ingannare non solo gli amici ma anche la propria deludente realt\u00e0.\nSi dice che Attalo, per disegnare il \"Gag\u00e0\" si sia ispirato all'aspetto del suo amico giornalista Attilio Battistini, corrispondente di guerra del quotidiano romano \"Il Messaggero\" (e nel dopoguerra direttore responsabile della rivista \"Playmen\") il quale usava ostentare un abbigliamento molto elegante ed a cui il naso ed il mento non gli conferivano proprio quello che si dice un \"profilo greco\".\nOltre alle esilaranti vignette del \"Gag\u00e0\", Attalo inventer\u00e0 in seguito per il \"Marc'Aurelio\" altri personaggi, tra i quali ricordiamo \"Genoveffa la racchia\" e \"La contessa Algisa\". Si dice che il giovane Federico Fellini, che conobbe Attalo personalmente durante la sua collaborazione al settimanale romano, prender\u00e0 spunto dalle sue vignette per tratteggiare alcuni personaggi del suo film \"Roma\".\nAttalo nel dopoguerra.\nNel 1944 Attalo aveva iniziato a collaborare ad altri periodici di satira apparsi dopo la liberazione di Roma, quali il \"Marforio\" ed il \"Pasquino\", nonch\u00e9 a giornali anticlericali come \"Il Mercante\" e \"Belzeb\u00f9\". Nel 1947 torna a collaborare al \"Travaso delle idee\" alla cui direzione era ritornato Guglielmo Guasta. Inventa nuovi personaggi come \"Gastone il frescone\" ed il \"Cavalier Precisetti\" (che \"\u201cquando fa una cosa la fa bene o per niente\u201d\"). Per il settimanale \"La Sigaretta\", pubblicato tra il 1947 ed il 1948 crea le vignette de \"La famiglia Cocottini\", la cui protagonista \u00e8 una signora che propone a maturi e decrepiti signori la compagnia di avvenenti e disponibili signorine, di cui lei si finge madre.\nTra la fine degli anni '50 e l'inizio degli anni '60 quasi tutti i periodici di satira cessano le pubblicazioni, grazie anche al diffondersi della radio e della televisione. Attalo inizia allora a collaborare al quotidiano romano \"Paese Sera\" con una serie di vignette denominata \"Le guerre pacioccone\". Continuer\u00e0 inoltre fino agli anni '70 a disegnare le vignette del \"Gag\u00e0 che aveva detto agli amici...\" per il settimanale milanese \"Candido\", diretto da Giorgio Pisan\u00f2. \nNel 1973 - accanto a vecchie e giovani firme della caricatura italiana, come Enrico de Seta, Danilo, Antonio Mele Melanton, Sergio Ippoliti, e altri - torna a far parte della risorta redazione del settimanale satirico \"Marc'Aurelio\", nell'occasione diretto da Delfina Metz, figlia del celebre scrittore e sceneggiatore Vittorio."}
{"id": "1206489", "revid": "110157", "url": "https://it.wikipedia.org/wiki?curid=1206489", "title": "\u00d8stre Toten", "text": "\u00d8stre Toten \u00e8 un comune norvegese della contea di Innlandet."}
{"id": "1206491", "revid": "287204", "url": "https://it.wikipedia.org/wiki?curid=1206491", "title": "Ostre Toten", "text": ""}
{"id": "1206492", "revid": "1342360", "url": "https://it.wikipedia.org/wiki?curid=1206492", "title": "Eredivisie 1987-1988", "text": "L'edizione 1987-88 della Eredivisie vide la vittoria finale del , che aveva incominciato il torneo con un'eccezionale sequenza di 17 vittorie consecutive.\nCapocannoniere del torneo fu Wim Kieft (), con 29 reti."}
{"id": "1206493", "revid": "80339", "url": "https://it.wikipedia.org/wiki?curid=1206493", "title": "\u0160akhty", "text": ""}
{"id": "1206497", "revid": "110157", "url": "https://it.wikipedia.org/wiki?curid=1206497", "title": "\u00d8yer", "text": "\u00d8yer \u00e8 un comune norvegese della contea di Innlandet, distretto di Gudbrandsdalen."}
{"id": "1206498", "revid": "287204", "url": "https://it.wikipedia.org/wiki?curid=1206498", "title": "Oyer", "text": ""}
{"id": "1206499", "revid": "767487", "url": "https://it.wikipedia.org/wiki?curid=1206499", "title": "Eredivisie 1988-1989", "text": "L'edizione 1988-89 della Eredivisie vide la vittoria finale del .\nCapocannoniere del torneo fu Rom\u00e1rio (), con 19 reti."}
{"id": "1206501", "revid": "29244", "url": "https://it.wikipedia.org/wiki?curid=1206501", "title": "Dendronotina", "text": ""}
{"id": "1206503", "revid": "713168", "url": "https://it.wikipedia.org/wiki?curid=1206503", "title": "Santuario di Santa Maria della Rotonda", "text": "Il santuario di Maria Santissima della Rotonda (\"'a Ritonna\" in dialetto albanense), anticamente noto come \"Santa Maria Maggiore\", \u00e8 un importante santuario mariano del Lazio, situato nella citt\u00e0 di Albano Laziale, in provincia di Roma, nell'area dei Castelli Romani.\nIl santuario occupa un antico edificio rotondo di costruzione romana risalente al I secolo, ricollegabile alla villa di Domiziano a Castel Gandolfo, che fu anticamente un ninfeo o, secondo altre ipotesi, un tempio. L'edificio venne convertito ad uso cristiano all'epoca di Costantino il Grande o nel periodo tra il IX e l'XI secolo.\nProbabilmente gestito nei primi secoli della sua esistenza da religiosi di rito bizantino, fu retto da suore agostiniane dal Trecento fino al 1444 e in seguito venne assegnato ai religiosi girolamini della basilica dei Santi Bonifacio ed Alessio all'Aventino in Roma, che lo tennero fino al 1663, anno in cui il santuario fu acquistato dalla diocesi suburbicaria di Albano allo scopo di installarvi il seminario vescovile. Tra il 1708 ed il 1799 la direzione del seminario e del santuario pass\u00f2 ai padri Scolopi. Da allora, il santuario \u00e8 di propriet\u00e0 diocesana ed \u00e8 aggregato alla parrocchia della basilica cattedrale di San Pancrazio. Oggi \u00e8 schedato tra i monumenti architettonici tutelati del Lazio.\nStoria.\nL'uso pagano.\nL'edificazione dell'edificio a pianta perfettamente cubica all'interno della quale \u00e8 inscritta una sfera, che in seguito sar\u00e0 adibito a santuario, viene collocata da tutti gli studiosi in et\u00e0 imperiale, sotto il principato di Tito Flavio Domiziano (81 - 96).\nTuttavia, sorgono divergenze sulla funzione che avesse questa struttura cos\u00ec imponente nel complesso della monumentale villa di Domiziano a Castel Gandolfo, che abbracciava praticamente l'intero cratere del Lago Albano ed aveva il suo centro residenziale in corrispondenza dell'attuale Villa Barberini, nel complesso extra-territoriale delle Ville Pontificie di Castel Gandolfo. La tradizione sosteneva che l'edificio fosse stato concepito come tempio dedicato alla dea Minerva, poich\u00e9 l'imperatore Domiziano era molto devoto a tale divinit\u00e0 ed \u00e8 attestato da alcuni autori classici che nell\"Albanum Domitiani\" -ovvero nella villa domizianea- si celebravano le \"Quinquatria\", solenni feste in onore di Minerva:\nL'archeologo Giovanni Battista de Rossi sostenne che l'edificio fosse un tempio dedicato al Sole ed alla Luna -\"Solis et Lunae\"-, ma lo studioso Giuseppe Lugli afferma che non aveva potuto appurare perch\u00e9 il de Rossi avesse fatto questa affermazione, ed in pi\u00f9 sostiene che l'edificio non ha la pianta di un tempio romano ed inoltre non poteva neppure essere un impianto termale, ma, procedendo ad un confronto con altri edifici romani a pianta circolare inscritta in un quadrato, arriva alla conclusione che il santuario della Rotonda in et\u00e0 domizianea nacque come ninfeo.\nL'opinione moderna pi\u00f9 comune, alla luce degli scavi archeologici e dei restauri del 1935-1938, \u00e8 proprio che la costruzione sia stata un ninfeo isolato ai margini della tenuta imperiale.\nCon la fondazione dei \"Castra Albana\" (gli accampamenti fortificati della \"Legio II Parthica\", sorti attorno al 197 durante il principato dell'imperatore Settimio Severo), l'antico ninfeo venne riadattato probabilmente a luogo di culto pagano: ci\u00f2 sarebbe testimoniato da un'ara di culto in peperino ritrovata durante gli scavi del 1935-1938 al livello del pavimento severiano, leggermente rialzato rispetto a quello domizianeo. Dopo l'et\u00e0 severiana, con il crollo di alcuni edifici circostanti e l'abbandono progressivo, il futuro santuario inizi\u00f2 ad interrarsi progressivamente. Nel corso dello sterro degli anni trenta, venne ritrovato uno strato di terra mista a semi di grano: ci\u00f2 farebbe pensare ad una sopravvivenza di culto pagano negli ultimi secoli dell'impero ed escluderebbe che sia immediatamente avvenuta la consacrazione a chiesa cristiana al tempo di Costantino il Grande. Quest'ultima avrebbe avuto luogo solo pi\u00f9 tardi, ad opera di religiosi orientali attorno all'VIII secolo.\nL'uso cristiano.\nDalla prima consacrazione al Trecento.\n\u00c8 opinione diffusa che il santuario cristiano venne fondato da religiosi di rito orientale dediti all'iconodulia fuggiti dall'Impero bizantino in un'epoca in cui imperversava l'iconoclastia. A tutti gli effetti, l'immagine della Madonna della Rotonda \u00e8 un'opera occidentale databile tra VI ed VIII secolo o tra l'XI ed il XII secolo; e i primi reperti di et\u00e0 medioevale rinvenuti durante gli scavi archeologici nel santuario sono frammenti di decorazione marmorea a treccia riferibili al periodo tra il IX ed il X secolo.\nLa prima consacrazione del santuario di cui si abbia memoria avvenne ad ogni modo il 7 dicembre 1060, regnante papa Niccol\u00f2 II: la chiesa venne intitolata in greco antico alla Santissima Madre di Dio. Nella consacrazione, il cardinale vescovo Bonifacio con l'arcidiacono Gregorio si premurarono di far murare nell'altare maggiore del santuario un frammento di carta a memoria della consacrazione stessa, assieme a numerose reliquie appartenenti a san Savino, san Silvestro I papa ed ai santissimi Giovanni e Paolo. Il frammento cartaceo, assieme alle reliquie e ad una lapide marmorea con un'iscrizione in greco antico, venne rinvenuto durante la ricognizione dell'altare effettuata prima della seconda consacrazione del santuario, nel 1316.\nTuttavia, il documento ufficiale pi\u00f9 antico in cui viene menzionato il santuario di Santa Maria della Rotonda \u00e8 una lettera di papa Celestino III del 16 dicembre 1195, nella quale si parla di un terreno \u00ab\"positi in territorio Albanensi in Caccabellis\"\u00bb confinante su un lato con \u00ab\"S. Maria Rotunda de Albano\"\u00bb.\nNon \u00e8 chiaro chi gestisse il santuario in questo periodo. Il Galletti ha ipotizzato con cautela che il santuario potesse essere appartenuto all'abbazia di Santa Maria di Grottaferrata, che aveva numerosi beni nel territorio albanense; tuttavia, stando al materiale di archivio superstite, si pu\u00f2 pensare che la chiesa fosse retta all'inizio del Duecento da un arciprete alle dipendenze della diocesi suburbicaria di Albano e all'inizio del Trecento da un cappellano alle dipendenze delle suore agostiniane.\nL'8 settembre 1316 il santuario venne nuovamente consacrato, dietro richiesta della badessa del convento delle suore agostiniane, suor Agnese. La celebrazione, in occasione della quale venne effettuata una ricognizione delle reliquie poste nel 1060 all'interno dell'altare maggiore, fu presieduta da Nicola vescovo di Tortiboli.\nIl santuario, nel corso di tutto il Trecento, fu oggetto di abbondanti donazioni da parte di gente comune, ed anche di cittadini romani, che arricchirono indiscutibilmente la comunit\u00e0 di suore che lo reggeva.\nFu cos\u00ec che nel 1369 sorse una controversia tra il libero comune di Velletri da una parte, e dall'altra i monaci guglielmini della chiesa di San Paolo e le suore agostiniane della Rotonda, appoggiati entrambi dal cardinale vescovo di Albano, Angelique de Grimoard de Grisac. I due conventi infatti accusavano i velletrani di averli saccheggiati -ignoriamo il motivo- e pretendevano un risarcimento. Papa Urbano V, da Avignone, nomin\u00f2 il cardinale vescovo di Sabina Guillaume d'Aigrefeuille il Giovane giudice commissario per indagare sulla vicenda: ignoriamo come sia terminata la controversia.\nDal Quattrocento al Seicento.\nNel marzo 1436 -o 1435- Albano, assieme a Castel Gandolfo, Castel Savello ed il Borghetto di Grottaferrata - tutti feudi della famiglia Savelli - fu rasa al suolo dalle milizie pontificie comandate dal cardinale Giovanni Maria Vitelleschi, durante una delle guerre tra papa Eugenio IV e le famiglie baronali romane. Successivamente, il 15 giugno 1444, le chiese ed i conventi distrutti e abbandonati furono concessi dallo stesso Eugenio IV ai religiosi girolamini della basilica dei Santissimi Bonifacio ed Alessio all'Aventino in Roma: tra essi, risulta anche il santuario della Rotonda con tutti i beni annessi e connessi.\nNei primi anni del Seicento, ci fu un grande fervore nel realizzare abbellimenti e nuovi altari nel santuario. Tuttavia, gi\u00e0 durante la visita apostolica di monsignor Marco Antonio Tommasi, nel 1661, venne certificata una situazione di abbandono del santuario, la cui giurisdizione spettava ancora ai monaci girolamini della basilica dei Santissimi Bonifacio ed Alessio all'Aventino. Cos\u00ec il cardinale vescovo della sede suburbicaria di Albano Giovanni Battista Pallotta decise di impugnare la costituzione apostolica \"Instaurandae regularis disciplinae\" emanata nel 1652 da papa Innocenzo X -\u00ab\"super soppressione parvorum conventuum, ac prohibitione erigendi novos\"\u00bb (ovvero \u00absulla soppressione dei piccoli conventi e sul divieto di erigerne di nuovi\u00bb)-: pertanto il 6 agosto 1663 la Diocesi acquist\u00f2 dai girolamini il convento ed alcune abitazioni circostanti al prezzo di 1250 scudi.\nNel 1667 il cardinale vescovo Ulderico Carpegna fece spostare la sede del locale seminario vescovile presso gli edifici acquistati dalla Diocesi accanto al santuario della Rotonda, dopo alcuni lavori di restauro. Ulteriori lavori all'interno del santuario furono effettuati con il finanziamento del cardinale vescovo Virginio Orsini nel 1673, il quale fece edificare la lanterna sull'occhialone centrale della cupola e fece rivestire di piombo la stessa.\nIl Settecento.\nPapa Clemente XI, con \"Breve\" apostolico del 19 giugno 1708 concesse alla congregazione religiosa dei Chierici Regolari Poveri della Madre di Dio delle Scuole Pie -volgarmente detti \"Scolopi\"- la gestione del seminario vescovile e del santuario.\nIn occasione della visita di papa Benedetto XIII ad Albano, in margine al viaggio di ritorno da una visita apostolica a Benevento nel 1727, il cardinale Nicol\u00f2 Maria Lercari fece edificare accanto alla sagrestia del santuario una cappella dedicata a san Filippo Neri: infatti, Benedetto XIII quando era arcivescovo di Benevento aveva affidato a questo santo la propria salvezza durante il terremoto del 1703.\nIl 5 giugno 1728 monsignor Ranieri-Simonetti, canonico della basilica di San Pietro in Vaticano, incoron\u00f2 solennemente l'immagine della Madonna della Rotonda, alla presenza delle autorit\u00e0 cittadine, del capitolo dei canonici regolari della cattedrale di San Pancrazio e delle autorit\u00e0 religiose locali.\nDurante le carestie del 1755, del 1756 e del 1779 la tradizione popolare tramanda che molti si appellarono alla Madonna della Rotonda: in particolare, nel 1779 il grande afflusso di fedeli port\u00f2 allo sconvolgimento dei gradini dell'altare.\nDopo l'occupazione francese di Roma, avvenuta il 9 febbraio 1798, e la conseguente proclamazione della Repubblica Romana il 15 febbraio, Frascati, Marino, Albano e Velletri si costituirono in altrettante repubbliche autonome gemellate con quella romana: come nell'aprile 1798 un commissario governativo si incaric\u00f2 del recupero di tutti i preziosi del santuario di Santa Maria di Galloro in Ariccia, cos\u00ec avvenne anche al santuario della Rotonda, dal quale erano stati cacciati i religiosi scolopi in forza della soppressione degli ordini religiosi.\nOttocento e Novecento.\nNel 1801 la cura del santuario venne nuovamente affidata al clero diocesano.\nTra il 21 maggio ed il 5 dicembre 1829 ben 248 scosse di terremoto sconvolsero l'area dei Colli Albani: la popolazione di Albano, notando la scarsa entit\u00e0 dei danni alle persone ed agli edifici, pens\u00f2 di attribuire ci\u00f2 all'intercessione della Madonna della Rotonda, tanto che tra il 22 ed il 30 agosto di quell'anno si svolsero solenni celebrazioni per una nuova incoronazione dell'immagine presso la basilica cattedrale di San Pancrazio. Nel 1833 furono effettuati alcuni lavori di restauro e recupero dell'edificio, profondamente modificato rispetto all'originario aspetto romano e venne eseguita, fra le altre, una decorazione a guazzo, rinnovata in seguito nel 1883 perch\u00e9 rovinata.\nIl cardinale vescovo della sede suburbicaria di Albano, Lodovico Altieri, nella relazione della \"visita ad limina\" del 15 dicembre 1864 al santuario, afferm\u00f2 che la Madonna della Rotonda era anche conosciuta come \"Madonna del Suffragio\". Il popolo albanense ricorse particolarmente all'intercessione della Madonna della Rotonda nell'Ottocento, nelle circostanze del colera del 1837, delle siccit\u00e0 del 1844 e del 1847, del terremoto del 1850, dell'epidemia crittogamica del 1855, delle grandinate del 1858 e del 1861, e per la devastante epidemia di colera del 1867, che miet\u00e9 tra le sue vittime anche il sunnominato cardinale vescovo Lodovico Altieri.\nNel 1878 il cardinale vescovo Gustav Adolf von Hohenlohe-Schillingsf\u00fcrst fece realizzare una nuova facciata per il santuario, di ordine dorico, progettata dall'architetto Mariano Salustri: nel frattempo all'interno del santuario venne rifatto il pavimento.\nL'immagine della Madonna della Rotonda venne solennemente incoronata per la terza volta il 14 maggio 1905, presente il cardinale vescovo della sede suburbicaria di Albano Antonio Agliardi. La corona apposta sull'immagine nel 1829, assieme ad altri gioielli annessi e ad alcuni ex voto, erano stati infatti oggetto di un furto sacrilego nell'ottobre 1904. Anche nella vicina Marino la venerata immagine della Madonna del Popolo, conservata nella basilica di San Barnaba, fu oggetto di ben due furti sacrileghi in quegli stessi: per tale reato furono condannati a tre anni di reclusione tre anarchici del posto, ma non c'\u00e8 alcun elemento provato per collegare i due furti di Albano e Marino.\nI primi restauri in senso moderno del luogo di culto -ovvero non rifacimenti, ma opere tese a recuperare la struttura romana- risalgono al 1919, quando vennero recuperate le quattro nicchie laterali, portando alla luce dietro ad un tramezzo settecentesco o di inizio Ottocento gli affreschi trecenteschi della \"Storia della Vera Croce\". Nel 1931 si venne a creare un comitato cittadino per promuovere i restauri alla cupola del santuario: la Regia Soprintendenza ai Monumenti per il Lazio fece eseguire dunque i primi lavori alla struttura, riscontrando tuttavia problemi notevoli nell'intero edificio. Tra il 1933 ed il 1934 venne elaborato un progetto organico di recupero dell'intero monumento per riportarlo all'originario aspetto romano: i lavori, di grande entit\u00e0, andarono avanti dal 1935 al 1938. Si tratt\u00f2 di consolidare la cupola; di abbassare il pavimento riportandolo 3,30 metri sotto il piano stradale, al livello romano; di restaurare la cortina laterizia e di riprendere i costoloni in travertino che sorreggono la cupola; di sistemare l'abside e le nicchie laterali; di riportare alla luce gli affreschi trecenteschi oscurati nel corso dei secoli successivi.\nL'altare maggiore del santuario rinnovato venne consacrato il 5 agosto 1938: tuttavia il santuario venne officiato ufficialmente solo il 25 luglio 1949 dal cardinale vescovo Giuseppe Pizzardo.\nLa citt\u00e0 di Albano sub\u00ec il primo e pi\u00f9 massiccio bombardamento aereo alleato durante la seconda guerra mondiale il 1\u00ba febbraio 1944, assieme ad Ariccia: molti abitanti di Albano si affidarono con devozione alla Madonna della Rotonda perch\u00e9 li scampasse alle vicende belliche. I danni subiti dalla struttura del santuario furono stimati il 26 giugno 1944. Una successiva perizia sul santuario venne svolta il 20 luglio 1948 e risult\u00f2 necessaria la copertura del tetto con una rete metallica e con infissi di legno, per prevenire le infiltrazioni di acqua piovana. Il 28 giugno 1949 venne svolta una perizia sul campanile romanico, che port\u00f2 l'inizio dei lavori all'ottobre 1951. Gli interventi effettuati conferirono a tale elemento architettonico l'aspetto che possiede ancora oggi.\nNel 1960 il santuario venne chiuso a causa dell'umidit\u00e0 eccessiva -oscillante tra l'87% ed il 95%-, che danneggiava non tanto le opere d'arte quanto la salute dei fedeli. L'episodio ha rappresentato un caso interessante nell'ambito del risanamento igienico di edifici: infatti l'umidit\u00e0 inizialmente fu attribuita all'evaporazione della parete perimetrale per un'altezza di circa un metro e mezzo; in seguito, nuove analisi ne attribuirono la causa non solo alla parete perimetrale, ma soprattutto al pavimento antico -200\u00a0m\u00b2 di superficie condensante-, situato dopo i restauri del 1935-1938 circa 3 metri sotto il livello stradale. La soluzione fu perci\u00f2 eliminare l'antico pavimento musivo e sostituirlo con uno nuovo dotato di camera d'aria.\nNel 1979, a cura della Soprintendenza ai Monumenti per il Lazio, vennero eseguiti gli ultimi lavori di restauro ai cicli pittorici trecenteschi presenti nelle nicchie laterali.\nDurante i lavori in occasione del Grande Giubileo del 2000 la chiesa fu restaurata ad opera dell'architetto Marco Silvestri. I lavori consistettero, oltre ai restauri interni le nicchie ed esterno le due facciate, nella realizzazione della grande scala a lumaca posta nel campanile in sostituzione della logora scaletta \"provvisoria\" realizzata durante i lavori del Terenzio. La scala ha la caratteristica, unica nel suo genere, di non poggiare sul terreno ma di essere completamente sospesa rampa per rampa da tiranti di acciaio. In questo modo si \u00e8 evitato di interferire con eventuali resti archeologici nel substrato ipogeo.\nDescrizione.\nEvoluzione.\nL'edificio \u00e8 stato costruito con ogni probabilit\u00e0 sotto il regno di Tito Flavio Domiziano (81 - 96) ed apparteneva al complesso della villa di Domiziano a Castel Gandolfo, i cui ruderi sono in massima parte inglobati nelle attuali ville pontificie di Castel Gandolfo. Ce ne danno testimonianza, secondo l'archeologo albanense Giuseppe Lugli, due fistole acquarie rinvenute nel Cinquecento sotto il vicino Palazzo Savelli:\nLe fistole acquarie in questione, secondo la ricostruzione del Lugli, appartenevano all'impianto di scolo delle acque piovane dell'attuale santuario -all'epoca quasi certamente un ninfeo pi\u00f9 che un tempio come proposto da alcuni archeologi- e si collegavano ad alcuni locali termali situati sotto gli attuali Palazzo Camerale e Palazzo Savelli, a loro volta collegati in et\u00e0 severiana con le imponenti Terme di Caracalla, le cui rovine ancora si elevano presso la stazione ferroviaria di Albano.\nAl momento della sua costruzione, l'edificio si presentava all'interno con un cilindro inscritto in un cubo e coperto da una semisfera, il tutto interamente edificato in \"opus mixtum\" a somiglianza -ridotta in scala- del \"Pantheon\" di Roma.\nCon l'edificazione, ai margini della villa di Domiziano a Castel Gandolfo, dei successivi \"Castra Albana\" sotto il regno di Settimio Severo, attorno al 183 davanti all'edificio originario venne edificato un'anticamera rettangolare, che ci permette di stabilire che l'ingresso alla costruzione era gi\u00e0 quello attuale. Inoltre, attorno alla struttura quadrangolare della chiesa sorsero nuovi edifici, che crollarono con l'abbandono dei \"Castra Albana\" nel IV secolo e le cui rovine sono state rinvenute nel corso degli scavi del 1935-1938.\nNuovi lavori vennero effettuati in un periodo indeterminato tra l'VIII e l'XI secolo, in conseguenza della consacrazione dell'edificio romano in chiesa cristiana: il pavimento venne innalzato di 1,75 metri e venne aggiunta alla costruzione, che ne era originariamente priva, un'abside del diametro di 4,50 metri, i cui resti del pavimento a blocchi di marmo bianco sono stati rinvenuti negli scavi del 1935-1938. Solo attorno al XII secolo venne edificata l'abside attuale, come pu\u00f2 affermare il Lugli analizzando le mensole in peperino e i mattoni a punta di diamante che lo costituiscono. Con il riadattamento in luogo di culto cristiano inoltre, le quattro nicchie romane vennero convertite in cappelle; nel Trecento il santuario si arricch\u00ec di cicli pittorici affrescati, come la \"Storia della Vera Croce\" e la \"Sant'Anna\".\nDopo un periodo di forte decadenza, durato in tutto il periodo in cui il santuario fu posseduto dai monaci della basilica dei Santissimi Bonifacio ed Alessio all'Aventino in Roma, ovvero tra il 1444 ed il 1663, nel Seicento furono apportate molte modifiche alla struttura del santuario, con il rifacimento dell'edificio secondo il gusto dell'architettura barocca: il culmine di questa operazione si raggiunse con la copertura dell'occhialone centrale della cupola attraverso una lanterna, opera voluta nel 1673 dal cardinale vescovo Virginio Orsini.\nNell'Ottocento si ebbe un rinnovato interesse per l'architettura del santuario: alcuni lavori furono eseguiti in occasione della seconda incoronazione dell'immagine della Madonna, nel 1829, mentre nel 1878 vennero rifatti il pavimento e la facciata.\nTutti gli interventi estranei all'architettura romana e bizantina delle origini vennero cancellati durante i restauri del 1935-1938, che si prefissero l'obiettivo di riportare l'edificio alla sua originale purezza: perci\u00f2 venne eliminata la lanterna seicentesca, i laterizi delle mura furono liberati dagli stucchi settecenteschi, vennero riaperte le nicchie laterali, il pavimento venne riportato al livello domizianeo -ovvero pi\u00f9 di tre metri sotto il piano stradale-. La chiesa attualmente mantiene l'aspetto datole negli anni trenta, se si eccettua l'intervento di recupero fatto negli anni sessanta sul pavimento per arginare l'umidit\u00e0 del luogo di culto.\nEsterno.\nLa facciata.\nNel Settecento, come ci mostra un'incisione del pittore Carlo Labruzzi (1748-1817), la facciata era semplicemente un muro intonacato sul quale si apriva una porta circondata da pregevoli trabeazioni marmoree romane; due di esse furono fotografate dal Lugli, mentre attualmente una di esse, delle dimensioni di 1,70 x 1,00 x 0,50 metri, sorregge la mensa dell'altare maggiore. Nel 1878 il cardinale vescovo della sede suburbicaria di Albano Gustav Adolf von Hohenlohe-Schillingsf\u00fcrst contribu\u00ec economicamente, assieme alla comunit\u00e0 albanense e ai villaggianti facoltosi, alla realizzazione di una nuova facciata per il santuario, di ordine dorico, progettata dall'architetto Mariano Salustri. Questa facciata, alta 15 metri e larga 12, presentava in alto l'iscrizione in lettere di ferro:\nAnche questa facciata venne demolita durante i restauri del 1935-1938, ed al suo posto venne realizzato un portico rettangolare di 16,30 x 4,35 metri, all'interno del quale \u00e8 stato collocato nel 1954 il pavimento originale dell'edificio romano, a tessere musive bianche e nere con disegni di mostri marini.\nLa cancellata antistante il portico, realizzata dopo i restauri del 1935-1938, venne spostata all'indietro su autorizzazione dell'amministrazione comunale di Albano il 17 giugno 1977.\nIl campanile.\nIl campanile, notevole esempio di architettura romanica databile all'inizio del Trecento, \u00e8 stato ripristinato all'aspetto originario dopo i lavori di \"ammodernamento\" compiuti nel Seicento -quando fu coperto di stucchi- e nel 1708.\nIl 12 ottobre 1949 ed il 2 luglio 1951 due perizie tecniche riscontrano la necessit\u00e0 di lavori di sistemazione della torre campanaria del santuario. Il 15 novembre 1951 viene firmato il contratto con l'architetto Perenzio e con la ditta Mengoni ed incominciano i lavori: si procede alla muratura dei buchi esistenti nella parte bassa del campanile, all'aggiunta delle piastrelle in stile cosmatesco ed al completamento del cornicione. Inoltre, viene sistemata la scala interna e vengono realizzate le grondaie.\nInterno.\nL'interno, circolare, che prima dei restauri del 1935-1938 aveva un diametro di 15,60 metri, attualmente misura 16,10 metri di diametro: la circonferenza \u00e8 rimasta invariata a 49,10 metri.\nLe nicchie laterali.\nDopo i restauri del 1935-1938 si \u00e8 riuscito a capire che le quattro nicchie laterali, collocate in corrispondenza delle diagonali dell'edificio, erano originariamente arricchite da un getto d'acqua che cadeva in quattro fontanoni con il pavimento a mosaico.\nIn et\u00e0 cristiana le quattro nicchie, progressivamente interrate, vennero adibite ad altari minori. Dopo la prima consacrazione del 1060, alcuni studiosi hanno ipotizzato che i quattro altari minori potessero essere dedicati ai quattro santi le cui reliquie furono riposte nell'atto della consacrazione, ovvero san Savino martire, san Silvestro I papa, san Saba ed i santi Giovanni e Paolo. Durante gli scavi del 1919 infatti venne individuata, alla profondit\u00e0 di circa 1,95 metri sotto il piano della chiesa di allora, una fila di quattro blocchi di marmo bianco ed uno di peperino larghi 60 centimetri, che potrebbero appartenere alla soglia di un altare cristiano.\nIn occasione della consacrazione del 1316, vennero effettuati nuovi cambiamenti alla destinazione d'uso delle nicchie: nella prima nicchia di destra dall'ingresso venne ricavata una cappella dedicata a sant'Elena Imperatrice, nella quale nel 1919 \u00e8 stato rinvenuto il ciclo pittorico della \"Storia della Vera Croce\". La prima nicchia di sinistra, invece, venne parzialmente murata per sorreggere il campanile; le restanti due nicchie furono murate ed adibite a vano di passaggio e sagrestia.\nNel corso del Seicento furono effettuati diversi lavori nelle nicchie: ad esempio nel 1616 il cittadino romano Lelio Santori fece edificare sulla parete destra del santuario un altare dedicato a san Carlo Borromeo. Le nicchie furono riportate all'aspetto originario solo nei primi decenni del Novecento e tale aspetto \u00e8 quello conservato ancora oggi.\nLa cupola.\nLa cupola, della circonferenza massima di 49,10 metri, si presenta all'esterno con tre livelli di tetto spiovente, che culminano nell'occhialone centrale.\nNel 1673 il foro stesso venne chiuso da una lanterna, durante i lavori finanziati dal cardinale vescovo Virginio Orsini. La lanterna seicentesca venne smantellata con i restauri del 1935-1938.\nL'ultimo lavoro alla cupola, riguardante la sistemazione della copertura tramite reti metalliche ed infissi di legno, venne disposto dopo la perizia del 20 luglio 1948.\nIl pavimento.\nL'originario pavimento dell'edificio romano di et\u00e0 domizianea venne gi\u00e0 coperto in et\u00e0 severiana, quando con il nuovo adattamento dell'edificio a locale termale fu realizzato un pavimento musivo -oggi spostato nel portico antistante l'ingresso principale- sopraelevato di 12 centimetri sopra al precedente. Tra la caduta dell'Impero romano d'Occidente e l'XI secolo, quando si ha menzione della prima consacrazione della chiesa, il livello del pavimento si alz\u00f2 di circa 1,75 metri: nel riempimento, svuotato durante gli scavi del 1935-1938, sono stati trovati un'ara romana in peperino, uno strato di chicchi di grano abbrustoliti, addirittura una sepoltura di un legionario romano, che danno l'idea della molteplicit\u00e0 di funzioni che assunse l'edificio nel periodo fumoso dell'alto Medioevo.\nNel passaggio dei secoli tra la seconda consacrazione (1316) ed i sostanziali interventi di inizio Seicento il livello del pavimento risulta innalzato di 1,90 metri rispetto al pavimento che fu della chiesa originaria, dunque di oltre due metri dal pavimento romano: l'innalzamento del piano stradale circostante, infatti port\u00f2 alla tendenza di annullare il dislivello tra piano della chiesa e piano della piazza antistante, che tuttavia ebbe come conseguenza il sostanziale occultamento delle nicchie laterali.\nIn occasione della seconda incoronazione dell'immagine della Madonna della Rotonda nel 1829, venne messo in opera un nuovo pavimento in laterizi, situato 25 centimetri pi\u00f9 in alto del precedente seicentesco; questo pavimento venne occultato da un successivo pavimento messo in opera nel 1883 a cura dell'allora medico primario di Albano dottor Pietro Santolamazza. Questo pavimento, smantellato solo nel corso dei restauri del 1935-1938, era composto da mattoni di marmo bianco e nero inquadrati in ottagoni.\nCome gi\u00e0 accennato, nel 1935-1938 il piano di calpest\u00eco della chiesa venne riportato all'originale piano di calpest\u00eco di et\u00e0 domizianea, 3,30 metri pi\u00f9 in basso del livello stradale: vennero rimessi in luce anche i mosaici severiani. Tuttavia, a causa della fortissima umidit\u00e0 dell'aria\u2014oscillante tra l'87% ed il 95%-, nel 1960 la chiesa venne chiusa al culto e furono posti in opera lavori al pavimento per ovviare all'inconveniente. In luogo dei mosaici, che furono spostati nel portico antistante l'ingresso al santuario, venne realizzato l'attuale pavimento dotato di camera d'aria.\nL'abside.\nL'area absidale, elemento estraneo alla struttura romana originale, deve il suo aspetto attuale ai restauri del 1935-1938. Il presbiterio ha subito interventi nel Seicento -con la costruzione della \"macchina\" che sorreggeva l'immagine della Madonna della Rotonda- e poi nell'Ottocento. La \"macchina\" barocca che sosteneva l'immagine della Madonna era costituita da due colonne a tortiglione sorreggenti un timpano spezzato sul quale erano disposte, sdraiate, due statue di stucco raffiguranti la Fortezza e la Giustizia. Al centro del tutto, in una cornice di legno dorato sorretta da due angeli di stucco, c'era la venerata immagine mariana. L'altare maggiore seicentesco era in marmo bianco. Nel 1833 il cittadino romano Dionisio Baldini finanzi\u00f2 il rifacimento della balaustra e del pavimento del presbiterio, ed anche del ciborio e dei gradini dell'altare maggiore.\nL'altare maggiore attuale, riconsacrato il 5 agosto 1938, \u00e8 sostenuto dal sunnominato frammento marmoreo di cornice di et\u00e0 imperiale, che fino al 1878 fungeva da trabeazione della porta del santuario.\nL'ambone \u00e8 composto da una base di colonna attica sormontata da un capitello composito e da frammenti di cornici bizantine e romaniche, tutto materiale rinvenuto nello sterramento del santuario durante i restauri. Il fonte battesimale \u00e8 un tronco di colonna in marmo nero, anch'essa rinvenuta nel riempimento del pavimento moderno.\nIl mosaico a fondo dorato dell'arco della zona absidale \u00e8 un'opera degli anni trenta del Novecento, eseguita dalla Scuola Vaticana del Mosaico su cartone del professor Biagio Biagetti, ispirata al mosaico trecentesco di Jacopo Torriti nell'abside della basilica di Santa Maria Maggiore in Roma.\nLa sagrestia.\nLa sagrestia venne aggiunta al ninfeo in et\u00e0 cristiana, probabilmente ricavata da un edificio attiguo al santuario. Gi\u00e0 nei primi anni del Trecento venne allargata tramite la chiusura di una delle quattro nicchie laterali romane. Alla sagrestia venne aggiunta nel 1727, dietro iniziativa del cardinale Nicol\u00f2 Maria Lercari, una cappella dedicata a san Filippo Neri.\nIl 15 settembre 1965 l'amministrazione comunale di Albano propose un progetto per completare la sistemazione della sagrestia del santuario: tale progetto venne approvato il 25 ottobre dalla Soprintendenza. Attualmente nella sagrestia \u00e8 allestito un piccolo antiquarium, nel quale sono conservati frammenti di sarcofagi ed iscrizioni sepolcrali dei soldati della Legio II Parthica e la stele funeraria con iscrizione in greco antico del bambino Eutyches, morto a due anni e trovato seppellito presso il santuario.\nFestivit\u00e0.\nUna festa della Madonna della Rotonda era celebrata probabilmente fin dall'XI secolo, ovvero dal momento della prima consacrazione del santuario a luogo di culto cristiano. Tuttavia, fu solo dopo l'epidemia di colera del 1867 che venne stabilito come giorno festivo dedicato alla Madonna della Rotonda la prima domenica di agosto, e tale ancora rimane.\nFestivit\u00e0 particolari si ebbero in occasione della prima incoronazione dell'immagine, avvenuta il 5 giugno 1728, della seconda incoronazione, nel 1829, per la quale si tenne una solenne novena nella basilica cattedrale di San Pancrazio tra il 22 ed il 30 agosto di quell'anno, e della terza ed ultima incoronazione, il 14 maggio 1905."}
{"id": "1206504", "revid": "110157", "url": "https://it.wikipedia.org/wiki?curid=1206504", "title": "\u00d8ystre Slidre", "text": "\u00d8ystre Slidre \u00e8 un comune norvegese della contea di Innlandet. Nel comune si trova la localit\u00e0 sciistica di Beitost\u00f8len."}
{"id": "1206508", "revid": "287204", "url": "https://it.wikipedia.org/wiki?curid=1206508", "title": "Oystre Slidre", "text": ""}
{"id": "1206512", "revid": "547034", "url": "https://it.wikipedia.org/wiki?curid=1206512", "title": "BMW E9", "text": "E9 \u00e8 la sigla progettuale di una famiglia di autovetture prodotte dalla Casa automobilistica tedesca BMW tra il 1968 ed il 1976.\nE9 e New Six.\nLa famiglia delle vetture nate dal progetto E9 si compone dei modelli 2.800 CS, 3.0 CS, 3.0 CSi, 3.0 CSL e 3.0 CSLi. Assieme alle berline della serie E3, le BMW E9 costituiscono una famiglia pi\u00f9 grande denominata (ma non in via \"ufficiale\") Neue Sechs (o \"New Six\"), poich\u00e9 impiegano una nuova generazione di propulsori a 6 cilindri abbinati al resto della meccanica derivata dalle Neue Klasse.\nLa genesi.\nLa 2000 CS aveva ottenuto un discreto successo grazie alla linea gradevole, alle prestazioni brillanti e alla qualit\u00e0 costruttiva elevata, cos\u00ec la Casa di Monaco di Baviera pens\u00f2 di elevarne il \"censo\" (ovvero il segmento di mercato d'appartenenza) installandovi il 6 cilindri in linea di 2,8 litri della nuova ammiraglia 2800, riprogettando gli interni e ridisegnando l'unica parte di carrozzeria che aveva suscitato perplessit\u00e0: il frontale. L'intento era quello di trovare un'erede ideale alla sfortunata 3200 CS degli anni sessanta, ma ben presto la nuova vettura, si sarebbe visto, avrebbe raccolto in parte anche l'eredit\u00e0 dell'altrettanto sfortunata BMW-Glas 3000 V8.\nIl nuovo frontale, opera di Giovanni Michelotti, diede notevole slancio a tutto il corpo vettura. Lo stilista Torinese elimin\u00f2 i grossi fari rettangolari e la mascherina limitata al doppio \"rene\", in favore di un frontale a freccia (con vertice nel doppio rene), dotato di un'ampia mascherina (nera opaca) e di quattro fari circolari.\nIl family feeling, accentuato anche dagli interni lussuosi, con l'ammiraglia \"E3\" era notevole, tanto che il pubblico vedeva la nuova \"E9\" come versione coup\u00e9 della \"E3\". In realt\u00e0, parte della meccanica, bench\u00e9 caratterizzata da soluzioni tecniche simili (trazione posteriore, sospensioni a ruote indipendenti sia davanti che dietro, sterzo a circolazione di sfere, cambio manuale a 4 marce o automatico a 3), era quella della Neue Klasse, e questo spiegava la presenza dei freni posteriori a tamburo sulle versioni minori della gamma (sulla E3 erano a disco, ma lo erano per esempio anche sulla \"3.0 CSL\"). La prima variante della E9 ad esordire sul mercato fu la \"2800 CS\" del 1968, equipaggiata col 6 cilindri monoalbero di 2788 cm\u00b3 con 2 carburatori da 170 CV.\nL'evoluzione.\nIl notevole successo ottenuto dal modello spinse la BMW ad evolverlo. Nel 1971 la 2800 CS venne rimpiazzata dalle \"3.0 CS\" e \"3.0 CSi\". Entrambe avevano una cilindrata maggiorata a 2986\u00a0cm\u00b3, ma, mentre la prima manteneva l'alimentazione a carburatori (180\u00a0CV), la seconda aveva un nuovo impianto di iniezione meccanica (200\u00a0CV).\nLo strapotere della Porsche nelle competizioni tra la fine degli anni sessanta e l'inizio degli anni settanta, indusse la BMW a sviluppare una versione da competizione della coup\u00e9 E9. Cos\u00ec nel 1972 venne lanciata la \"3.0 CSL\", dotata di carrozzeria alleggerita di 130 kg (grazie all'impiego di cofani e portiere in alluminio, all'utilizzo di finestrini e lunotto in plexiglas e all'eliminazione di parte del materiale fonoassorbente), pi\u00f9 adatta a fungere da base di partenza per la versione impiegata nel Campionato europeo turismo.\nLa 3.0 CSL (la \"L\" stava per \"leicht\", leggera) adottava lo stesso motore a carburatori (pi\u00f9 facili da regolare in gara dell'iniezione meccanica) da 180\u00a0CV della \"CS\" ed era riconoscibile per i passaruota cromati, i paraurti pi\u00f9 sottili e verniciati di nero opaco e la strip adesiva laterale nera. L'allestimento interno, a parte i sedili sportivi in pelle e tessuto ed il volante \"racing\", era identico a quello delle versioni normali. Nel 1972 la Casa di Monaco introdusse la CSLi, una versione equipaggiata da un motore di cilindrata incrementata da 2986 a 3003\u00a0cm\u00b3 (per ottenere l'omologazione nella categoria \"oltre 3 litri\"), alimentato a iniezione elettronica (meglio regolabile di quella meccanica) da 200\u00a0CV.Alla fine del 1973, la \"CSLi\" sub\u00ec una profonda evoluzione, sia meccanica che estetica: il motore da 3 litri fu rivisto in profondit\u00e0 e portato a 3153\u00a0cm\u00b3, con potenza massima cresciuta di poco (206\u00a0CV). Per migliorare l'efficienza aerodinamica del modello venne sviluppato un kit comprendente parziale carenatura del sottoscocca, eliminazione dei paraurti, spoiler anteriore, alettone posteriore (di grandi dimensioni), deflettore sulla parte posteriore del tetto e strip motorsport rosse azzurre e blu. Le versioni dotate di questo kit (disponibile solo con le colorazioni bianco e argento metallizzato) erano soprannominate \"Batmobile\". La massiccia ala posteriore non veniva installata in fabbrica, ma messa nel baule e lasciata installare dal cliente, poich\u00e9 in Germania non era omologata per uso stradale.\nNel 1974, su alcuni mercati (non su quello italiano) venne lanciata la \"2.5 CS\", equipaggiata col 6 cilindri di 2494\u00a0cm\u00b3 da 150\u00a0CV e dotata di un allestimento semplificato. L'ultima evoluzione della \"CSL\" stradale (1975) riguard\u00f2 la cilindrata del motore, incrementata da 3003 a 3153\u00a0cm\u00b3 (206\u00a0CV).\nLa versione da gara, nel frattempo, aveva fatto man bassa di campionati Europei (\"Gruppo 4\" e \"Gruppo 5\"): 6 consecutivi dal 1973 al 1979, anno in cui scadette l'omologazione. Da notare che gli ultimi 3 furono \"postumi\", nel senso che tutte le E9 sono uscite di listino nel 1976.\nLe E9 negli USA.\nLe coup\u00e9 E9 vennero esportate negli USA. Prima del 1974 (anno dell'entrata in vigore della nuova normativa statunitense in tema di sicurezza automobilistica ed inquinamento) le versioni USA erano identiche a quelle per l'Europa (ma con una dotazione pi\u00f9 completa: aria condizionata, cambio automatico, servosterzo, interni in pelle erano di serie, mentre nel Vecchio Continente erano optional). Dopo il 1974 venne presentata una versione specifica per il mercato d'oltreoceano, la \"3.0 CSi Bavaria\", dotata di massicci paraurti ad assorbimento e motore (solo a iniezione) con dispositivi antinquinamento (che limitavano la potenza a 176\u00a0CV).\nTabella riassuntiva.\nDi seguito, ecco una tabella riassuntiva dei principali dati tecnici (e non solo) relativi ai vari modelli delle BMW E9:\nLa produzione.\nIn tutto sono state costruite 30.410 \"E9\". La produzione \u00e8 cos\u00ec ripartita:\n3.0 CSL Hommage.\nNel 2015 la BMW ha introdotto la concept car \"3.0 CSL Hommage\" al Concorso d'Eleganza di Villa d'Este. La vettura \u00e8 un omaggio alla 3.0 CSL degli anni 70. Ha un motore 3.0 longitudinale in linea sei cilindri con un sistema ibrido Eboost nella parte posteriore della vettura. Come omaggio all'auto originale, la \"3.0 CSL Hommage\" ha un interno minimale per mantenere il peso il pi\u00f9 basso possibile; la fibra di carbonio e l'alluminio sono utilizzati per gran parte della scocca, del telaio e della carrozzeria. L'immagine estetica si scopre relativamente fedele alla 3.0 CSL originale, nonostante questo prototipo abbia una linea futuristica, ma questo prototipo non si limita a guardare al passato, avendo anche dei richiami alla BMW i8 che \u00e8 una vettura di serie. La \"3.0 CSL Hommage\" ha dei fari laser a LED simili a quelli adottati dalla BMW i8."}
{"id": "1206514", "revid": "767487", "url": "https://it.wikipedia.org/wiki?curid=1206514", "title": "Butch Beard", "text": "Carriera.\nDopo aver giocato a livello liceale per la Breckenridge County High School di Hardinsburg, Kentucky \u00e8 passato alla University of Louisville.\nFinita la carriera collegiale \u00e8 stato scelto dalla NBA nel draft del 1969 al primo giro con il numero 10 dagli Atlanta Hawks.\nBeard ha giocato nove stagioni nella NBA viaggiando a 9,3 punti e 3,6 assist di media partita. Nel 1972 \u00e8 stato invitato all'All Star Game dove ha messo a segno 3 punti. Nel 1974-75 ha vinto l'anello NBA con i Golden State Warriors, contribuendo con oltre 12 punti a partita.\nDal 1994 al 1996 \u00e8 stato capo allenatore dei New Jersey Nets.\nDal 2001 al 2006 ha allenato la Morgan State University"}
{"id": "1206515", "revid": "1305772", "url": "https://it.wikipedia.org/wiki?curid=1206515", "title": "FIFA Street", "text": "FIFA Street \u00e8 un videogioco di calcio del 2005, prodotto da Electronic Arts.\nIl gioco.\nLe partite sono ambientate in vicoli cittadini tra squadre di 4 giocatori, senza arbitro e senza regole.\nGli obiettivi sono due: \nCitt\u00e0.\n\u00c8 possibile giocare nelle seguenti citt\u00e0:\nSquadre.\nLe squadre disponibili sono tutte nazionali:\nMosse.\nPer eseguire le mosse utili ad eludere gli avversari, tra cui finte e giocate, \u00e8 sufficiente muovere il pad analogico nella direzione voluta. Ad ogni mossa riuscita, in alto a sinistra dello schermo, compare una freccia di colore diverso in base al tipo della stessa:\nEseguendo correttamente le mosse, si riempie la barra Gamebreaker: quando la barra \u00e8 piena, \u00e8 possibile effettuare il tiro pi\u00f9 potente (premendo il grilletto sinistro e il tasto del tiro). I giocatori sulla traiettoria del tiro vengono abbattuti, deviando la palla: se non vi sono deviazioni, la palla finisce nella porta avversaria."}
{"id": "1206516", "revid": "110157", "url": "https://it.wikipedia.org/wiki?curid=1206516", "title": "Aremark", "text": "Aremark \u00e8 un comune norvegese della contea di Viken. Capoluogo del comune \u00e8 il villaggio di Fosby.\nEconomia.\nL'agricoltura e la silvicoltura sono le due maggiori attivit\u00e0 economiche dell'area."}
{"id": "1206519", "revid": "729019", "url": "https://it.wikipedia.org/wiki?curid=1206519", "title": "Arterite temporale", "text": "L'arterite temporale, detta anche arterite gigantocellulare, a cellule giganti o di Horton, \u00e8 una vasculite caratterizzata da interessamento preferenziale delle arterie del collo e della testa. Si tratta di una malattia autoimmune.\nEpidemiologia.\nColpisce generalmente le persone in et\u00e0 matura (sopra i 50 anni), per le quali rappresenta una delle principali cause di cefalea. L'incidenza su questa categoria di persone \u00e8 di 17,5/100.000. La malattia \u00e8 due volte pi\u00f9 frequente nelle femmine rispetto ai maschi.\nEziologia.\nNon si conoscono ancora le cause della patologia, ma esistono ipotesi su una probabile eziologia infettiva. In particolare il DNA del parvovirus B19 \u00e8 stato rinvenuto nelle biopsie come anche quello di adenovirus, clamidia, e micoplasma.\nIl danno oculare \u00e8 spesso causato da ischemia del nervo ottico o di rami dell'arteria oftalmica. Pi\u00f9 raro \u00e8 il coinvolgimento dei vasi retinici.\nSintomatologia.\nI sintomi principali sono cefalea, dolore al cuoio capelluto e dolore crampiforme alla mandibola con claudicatio e a volte paresi della stessa, pu\u00f2 accompagnarsi anche a necrosi di tessuti irrorati da rami arteriosi terminali, come la punta della lingua.\n\u00c8 spesso accompagnata (a volte \u00e8 l'unica manifestazione) da sintomi generali come febbre, malessere e affaticabilit\u00e0. Caratteristico \u00e8 l'innalzamento della velocit\u00e0 di eritrosedimentazione del sangue (VES), sempre oltre 60 mm nella prima ora e il significativo innalzamento dalla proteina C reattiva (PCR).\nLa patologia d\u00e0 cecit\u00e0 completa o perdita di visus nel 20% dei casi. Pi\u00f9 spesso provoca annebbiamento monolaterale (ossia a un occhio solo), che evolve in bilaterale se la patologia non \u00e8 trattata entro 2-3 settimane. Si ha anche amaurosi fugace (cecit\u00e0 temporanea a un occhio) nel 44% dei casi e, a volte, diplopia e allucinazioni.\nAnatomia patologica.\nA livello della parete delle arterie interessate \u00e8 presente una risposta granulomatosa non caseificante con la presenza di cellule giganti, infiltrato di macrofagi, linfociti T CD4+ e plasmacellule; porta alla frammentazione della membrana elastica interna e a una fibrosi nodulare a carico dell'intima, con stenosi, trombosi e occlusione del lume. Ne esistono forme non granulomatose aspecifiche.\nDiagnosi.\nLa diagnosi di questa patologia \u00e8 spesso difficile perch\u00e9 in molti casi prevale la sintomatologia sistemica e la biopsia dell'arteria temporale pu\u00f2 non essere dirimente. Inoltre, l'anziano spesso soffre di altre patologie che mimano la sintomatologia dell'Horton.\nI criteri diagnostici stabiliti nel 1990 dell'associazione americana di reumatologia sono i seguenti (per la diagnosi devono venire soddisfatti almeno tre criteri):\nLe principali diagnosi differenziali sono: la febbre di origine misconosciuta, l'anemia, le neoplasie occulte, problemi dentari e oculari dell'et\u00e0 avanzata, l'arteriosclerosi e altre vasculiti; soprattutto, l'arterite di Takayasu, che ha quadro clinico spesso identico ma colpisce i giovani.\nTrattamento.\nLa terapia \u00e8 a base di corticosteroidi; si usano anche immunosoppressori come il metotrexato."}
{"id": "1206520", "revid": "110157", "url": "https://it.wikipedia.org/wiki?curid=1206520", "title": "Askim", "text": "Askim \u00e8 un centro abitato della Norvegia, fa parte del comune di Indre \u00d8stfold nella contea di Viken\nGi\u00e0 comune autonomo della contea di \u00d8stfold, \u00e8 stato soppresso a partire dal 1\u00ba gennaio 2020 quando \u00e8 stato incorporato nel comune di Indre \u00d8stfold, diventato a sua volta comune della neoistituita contea di Viken."}
{"id": "1206521", "revid": "110157", "url": "https://it.wikipedia.org/wiki?curid=1206521", "title": "Eidsberg", "text": "Eidsberg \u00e8 un ex comune norvegese della contea di \u00d8stfold. Dal 1\u00ba gennaio 2020 \u00e8 diventato parte del comune di Indre \u00d8stfold, diventato comune della neoistituita contea di Viken."}
{"id": "1206525", "revid": "599013", "url": "https://it.wikipedia.org/wiki?curid=1206525", "title": "Pervis Ellison", "text": "Carriera.\nHigh school e college.\nDopo aver giocato a livello liceale per la Savannah High School di Savannah (Georgia) \u00e8 passato alla University of Louisville dove in quattro stagioni ha segnato 15,8 punti e catturato 8,4 rimbalzi di media, vincendo anche il titolo NCAA 1986 da protagonista assoluto. \u00c8 stato il primo \"freshman\" a vincere il premio di miglior giocatore del torneo NCAA; dopo di lui ci \u00e8 riuscito solo Carmelo Anthony.\nNBA.\nFinita la carriera collegiale \u00e8 stato scelto dalla NBA nel draft NBA del 1989 al primo giro con il numero 1 dai Sacramento Kings, rivelandosi per\u00f2 una delle prime scelte assolute pi\u00f9 deludenti della storia del gioco: uscito con onori e gloria dalla University of Louisville. Non \u00e8 infatti mai riuscito ad imporsi nella NBA, dove in 11 stagioni ha avuto una media di 9,5 punti e 6,7 rimbalzi a partita. Nonostante la tecnica egregia, \u00e8 stata soprattutto la sua mancanza di carattere e di fisicit\u00e0 (da cui il soprannome un po' beffardo di \"Never Nervous\") la lacuna maggiore.\nNel 1991-92 ha comunque vinto il premio di giocatore pi\u00f9 migliorato della NBA; nella stessa stagione si \u00e8 classificato 9\u00ba nella percentuale dal campo tirando con il 53,9%, segnando 20 punti con 11 ribalzi a partita. Numeri da all-star che non avrebbe pi\u00f9 ripetuto. Notevole stoppatore, in 11 anni ne ha messe a segno ben 752. A parziale discolpa per il rendimento sotto le aspettative, vanno citati anche i numerosi infortuni, specie alle ginocchia, che lo hanno tenuto fermo a lungo."}
{"id": "1206528", "revid": "110157", "url": "https://it.wikipedia.org/wiki?curid=1206528", "title": "Hob\u00f8l", "text": "Hob\u00f8l \u00e8 un ex comune norvegese della contea di \u00d8stfold. Dal 1\u00ba gennaio 2020 \u00e8 diventato parte del comune di Indre \u00d8stfold, diventato comune della neoistituita contea di Viken."}
{"id": "1206529", "revid": "2075278", "url": "https://it.wikipedia.org/wiki?curid=1206529", "title": "Computer-generated imagery", "text": "La computer-generated imagery (termine mutuato dall'inglese che tradotto letteralmente in italiano significa \"immagini generate al computer\") pi\u00f9 nota con la sigla CGI, \u00e8 un'applicazione nel campo della computer grafica, o pi\u00f9 specificatamente, nel campo della computer grafica 3D per la resa degli effetti speciali digitali nei film, in televisione, negli spot commerciali, nei videogiochi di simulazione e in tutte le applicazioni di grafica visiva.\nDescrizione.\nLa vettorializzazione di un'immagine \u00e8 il processo che consente ad un'immagine bidimensionale digitalizzata di essere gestita in ogni tipo di vista tridimensionale. Nell'ambito della animazione, sul finire degli anni ottanta questo processo ha portato una vera e propria rivoluzione nella realizzazione dei cartoni animati, principalmente per il fatto che l'animazione non doveva pi\u00f9 avvenire attraverso il montaggio su pellicola dei vari fotogrammi, ma essendo proveniente da immagini gi\u00e0 digitali, essa poteva essere gestita direttamente al computer.\nImmagini statiche e paesaggi.\nNon solo le immagini animate fanno parte delle immagini generate al computer; I paesaggi dall'aspetto naturale (come i paesaggi frattali) vengono generati anche tramite algoritmi informatici. Un modo semplice per generare superfici frattali \u00e8 usare un'estensione del metodo della mesh triangolare, basandosi sulla costruzione di qualche caso speciale di una curva di de Rham, ad esempio lo spostamento del punto medio. Ad esempio, l'algoritmo pu\u00f2 iniziare con un triangolo grande, quindi ingrandire ricorsivamente dividendolo in quattro triangoli di Sierpinski pi\u00f9 piccoli, quindi interpolare l'altezza di ogni punto dai suoi vicini pi\u00f9 vicini. La creazione di una superficie browniana pu\u00f2 essere ottenuto non solo aggiungendo rumore quando vengono creati nuovi nodi, ma aggiungendo ulteriore rumore a pi\u00f9 livelli della mesh. Cos\u00ec una mappa topografica con diversi livelli di altezza pu\u00f2 essere creata usando algoritmi frattali relativamente semplici. Alcuni frattali tipici e facili da programmare usati in CGI sono il \"frattale\" del \"plasma\" e il \"frattale di faglia\" pi\u00f9 drammatico.\nMolte tecniche specifiche sono state ricercate e sviluppate per produrre effetti generati dal computer altamente focalizzati; ad esempio, l'uso di modelli specifici per rappresentare l'alterazione chimica delle pietre per modellare l'erosione e produrre un \"aspetto invecchiato\" per una data superficie a base di pietra.\nScene architettoniche.\nGli architetti moderni utilizzano i servizi delle aziende di computer grafica per creare modelli tridimensionali sia per i clienti che per i costruttori. Questi modelli generati dal computer possono essere pi\u00f9 accurati dei disegni tradizionali. L'animazione architettonica (che fornisce filmati animati degli edifici, piuttosto che immagini interattive) pu\u00f2 essere utilizzata anche per vedere la possibile relazione che un edificio avr\u00e0 in relazione all'ambiente e agli edifici circostanti. Il rendering di spazi architettonici senza l'uso di strumenti come matita e carta \u00e8 oggi una pratica ampiamente accettata con una serie di sistemi di progettazione architettonica assistita da computer.\nGli strumenti di modellazione architettonica consentono a un architetto di visualizzare uno spazio ed eseguire \"walk-through\" in modo interattivo, fornendo cos\u00ec \"ambienti interattivi\" sia a livello urbano che a livello di edificio. Applicazioni specifiche in architettura non includono solo le specifiche delle strutture edilizie (come muri e finestre) e passaggi pedonali, ma anche gli effetti della luce e il modo in cui la luce solare influenzer\u00e0 un progetto specifico in diversi momenti della giornata.\nGli strumenti di modellazione architettonica sono ora diventati sempre pi\u00f9 basati su Internet. Tuttavia, la qualit\u00e0 dei sistemi basati su Internet \u00e8 ancora inferiore a quella dei sofisticati sistemi di modellazione interni.\nIn alcune applicazioni, le immagini generate al computer vengono utilizzate per \"decodificare\" edifici storici. Ad esempio, una ricostruzione generata dal computer del monastero di Georgenthal in Germania \u00e8 stata ricavata dalle rovine del monastero, ma fornisce allo spettatore un \"aspetto e una sensazione\" di come sarebbe stato l'edificio ai suoi tempi.\nModelli anatomici.\nUn angiogramma polmonare CT immagine generato da un computer da un insieme di raggi X.\nI modelli generati dal computer utilizzati nell'animazione scheletrica non sono sempre anatomicamente corretti. Tuttavia, organizzazioni come lo Scientific Computing and Imaging Institute hanno sviluppato modelli computerizzati anatomicamente corretti. I modelli anatomici generati dal computer possono essere utilizzati sia per scopi didattici che operativi. Ad oggi, un grande numero di immagini mediche prodotte dagli artisti continuano ad essere utilizzate dagli studenti di medicina, come le immagini di Frank H. Netter, ad esempio le immagini cardiache. Tuttavia, stanno diventando disponibili numerosi modelli anatomici online.\nUna radiografia di un singolo paziente non \u00e8 un'immagine generata da computer, anche se digitalizzata. Tuttavia, nelle applicazioni che implicano scansioni TC, un modello tridimensionale viene automaticamente prodotto da molti raggi X a sezione singola, producendo \"immagini generate al computer\". Le applicazioni che coinvolgono la risonanza magnetica mettono insieme anche una serie di \"istantanee\" (in questo caso tramite impulsi magnetici) per produrre un'immagine interna composita.\nNelle moderne applicazioni mediche, i modelli specifici del paziente sono costruiti in \"chirurgia assistita da computer\". Ad esempio, nella protesi totale del ginocchio, la costruzione di un modello dettagliato specifico per il paziente pu\u00f2 essere utilizzata per pianificare attentamente l'intervento. Questi modelli tridimensionali vengono solitamente estratti da pi\u00f9 scansioni TC delle parti appropriate dell'anatomia del paziente. Tali modelli possono essere utilizzati anche per la pianificazione degli impianti della valvola aortica, una delle procedure comuni per il trattamento delle malattie cardiache. Dato che la forma, il diametro e la posizione delle aperture coronariche possono variare notevolmente da paziente a paziente, l'estrazione (dalle scansioni TC) di un modello che assomiglia molto all'anatomia valvolare di un paziente pu\u00f2 essere molto utile nella pianificazione della procedura.\nImmagini di stoffa e pelle.\nI modelli di stoffa generalmente si dividono in tre gruppi:\nAd oggi, far piegare automaticamente in modo naturale gli abiti di un personaggio digitale rimane una sfida per molti animatori.\nOltre al loro utilizzo nei film, nella pubblicit\u00e0 e in altre modalit\u00e0 di visualizzazione pubblica, le immagini di abbigliamento generate al computer sono ora utilizzate di routine dalle migliori aziende di fashion design.\nLa sfida nel rendere le immagini della pelle umana coinvolge tre livelli di realismo:\nLe caratteristiche visibili pi\u00f9 fini come rughe sottili e pori della pelle hanno una dimensione di circa 100 \u00b5m o 0,1 millimetri. La pelle pu\u00f2 essere modellata come una funzione di trama bidirezionale a 7 dimensioni (BTF) o una raccolta di funzione di distribuzione della diffusione bidirezionale (BSDF) sulle superfici del bersaglio.\nSimulazione e visualizzazione interattive.\nLa visualizzazione interattiva \u00e8 il rendering di dati che possono variare dinamicamente e che consente a un utente di visualizzare i dati da pi\u00f9 prospettive. Le aree di applicazione possono variare in modo significativo, dalla visualizzazione dei modelli di flusso in fluidodinamica a specifiche applicazioni di progettazione assistita da computer. I dati resi possono corrispondere a scene visive specifiche che cambiano quando l'utente interagisce con il sistema - ad es. I simulatori, come i simulatori di volo, fanno ampio uso di tecniche CGI per rappresentare il mondo.\nA livello astratto, un processo di visualizzazione interattiva coinvolge una \"pipeline di dati\" in cui i dati grezzi vengono gestiti e filtrati in una forma che lo rende adatto per il rendering. Questo \u00e8 spesso chiamato \"dati di visualizzazione\" . I dati di visualizzazione vengono quindi mappati in una \"rappresentazione di visualizzazione\" che pu\u00f2 essere inviata a un sistema di rendering. Questa \u00e8 solitamente chiamata \"rappresentazione renderizzabile\" . Questa rappresentazione viene quindi renderizzata come un'immagine visualizzabile. Quando l'utente interagisce con il sistema (ad esempio utilizzando i controlli del joystick per cambiare la propria posizione all'interno del mondo virtuale) i dati grezzi vengono inviati attraverso la pipeline per creare una nuova immagine renderizzata, spesso facendo dell'efficienza computazionale in tempo reale una considerazione chiave in tali applicazioni.\nAnimazione al computer.\nMentre le immagini di paesaggi generate al computer possono essere statiche, \"l'animazione al computer\" si applica solo alle immagini dinamiche che assomigliano a un film. Tuttavia, in generale, il termine animazione al computer si riferisce a immagini dinamiche che non consentono l'interazione dell'utente e il termine mondo virtuale viene utilizzato per gli ambienti animati interattivi.\nL'animazione al computer \u00e8 essenzialmente un successore digitale dell'arte dell'animazione in stop motion di modelli 3D e dell'animazione fotogramma per fotogramma delle illustrazioni 2D. Le animazioni generate al computer sono pi\u00f9 controllabili rispetto ad altri processi pi\u00f9 basati sulla fisica, come la costruzione di miniature per riprese con effetti o l'assunzione di extra per scene di folla, e perch\u00e9 consente la creazione di immagini che non sarebbero realizzabili utilizzando altre tecnologie. Pu\u00f2 anche consentire a un singolo artista grafico di produrre tali contenuti senza l'uso di attori, scene costose o oggetti di scena.\nPer creare l'illusione del movimento, un'immagine viene visualizzata sullo schermo del computer e ripetutamente sostituita da una nuova immagine simile all'immagine precedente, ma leggermente avanzata nel dominio del tempo (solitamente a una velocit\u00e0 di 24 o 30 fotogrammi al secondo). Questa tecnica \u00e8 identica a come si ottiene l'illusione del movimento con la televisione e il cinema.\nMondi virtuali.\nUn mondo virtuale \u00e8 un ambiente simulato, che consente all'utente di interagire con personaggi animati o interagire con altri utenti attraverso l'uso di personaggi animati noti come avatar. I mondi virtuali sono destinati ai suoi utenti per abitare e interagire, e il termine oggi \u00e8 diventato in gran parte sinonimo di ambienti virtuali 3D interattivi, in cui gli utenti assumono la forma di avatar visibili agli altri graficamente. Questi avatar sono solitamente rappresentati come rappresentazioni grafiche testuali, bidimensionali o tridimensionali, sebbene siano possibili altre forme (uditivo e sensazioni tattili per esempio). Alcuni, ma non tutti, i mondi virtuali consentono pi\u00f9 utenti.\nNelle aule di tribunale.\nLe immagini generate al computer sono state utilizzate nelle aule giudiziarie, principalmente dall'inizio degli anni 2000. Tuttavia, alcuni esperti hanno affermato che \u00e8 pregiudizievole. Sono usati per aiutare i giudici o la giuria a visualizzare meglio la sequenza di eventi, prove o ipotesi. Tuttavia, uno studio del 1997 ha mostrato che le persone sono fisici poco intuitivi e facilmente influenzabili dalle immagini generate al computer. Pertanto \u00e8 importante che i giurati e gli altri responsabili delle decisioni legali siano consapevoli del fatto che tali mostre sono semplicemente una rappresentazione di una potenziale sequenza di eventi.\nMotion capture.\nLe immagini generate al computer vengono spesso utilizzate insieme al motion capture per coprire meglio i difetti che derivano dalla CGI e dall'animazione. Le immagini generate al computer sono limitate nella loro applicazione pratica da quanto possono apparire realistiche. Immagini generate al computer non realistiche o mal gestite possono provocare l'effetto Uncanny Valley. Questo effetto si riferisce alla capacit\u00e0 umana di riconoscere cose che assomigliano stranamente agli umani, ma sono leggermente fuori posto. Tale capacit\u00e0 \u00e8 un difetto delle normali immagini generate al computer che, a causa della complessa anatomia del corpo umano, spesso possono non riuscire a replicarle perfettamente. \u00c8 qui che entra in gioco il motion capture. Gli artisti possono utilizzare un impianto di acquisizione del movimento per ottenere filmati di un essere umano che esegue un'azione e quindi replicarli perfettamente con immagini generate al computer in modo che appaia normale.\nLa mancanza di modelli digitali anatomicamente corretti contribuisce alla necessit\u00e0 del motion capture poich\u00e9 viene utilizzato con immagini generate al computer. Poich\u00e9 le immagini generate al computer riflettono solo l'esterno, o la pelle, dell'oggetto da renderizzare, non riescono a catturare le interazioni infinitamente piccole tra i gruppi muscolari interconnessi utilizzati nel controllo motorio fine, come il parlare. Il movimento costante del viso mentre emette suoni con labbra sagomate e movimenti della lingua, insieme alle espressioni facciali che accompagnano il parlare sono difficili da replicare a mano. Il motion capture pu\u00f2 catturare il movimento sottostante dei muscoli facciali e replicare meglio l'immagine che accompagna l'audio, come Thanos di Josh Brolin."}
{"id": "1206530", "revid": "287204", "url": "https://it.wikipedia.org/wiki?curid=1206530", "title": "Hobol", "text": ""}
{"id": "1206531", "revid": "729019", "url": "https://it.wikipedia.org/wiki?curid=1206531", "title": "Giovanni Maironi da Ponte", "text": "Biografia.\nAppartenente ad un'importante e antica famiglia bergamasca, intraprese fin da giovane gli studi dimostrando una propensione verso le materie umanistiche e una predilezione nei confronti di quelle scientifiche.\nIntraprese ben presto attivit\u00e0 finalizzate alla valorizzazione delle sue conoscenze, tanto da assumere ben presto ruoli di tutto rispetto nella societ\u00e0 di allora. Ricopr\u00ec la carica di preside presso il liceo di Bergamo, oggi liceo classico \"Paolo Sarpi\", e di membro dell'accademia di scienze naturali e di toponimia.\nMa gli incarichi che lo resero celebre furono quelli commissionatigli dai vari governi che si sono succeduti in quegli anni nel nord Italia.\nDifatti i veneziani prima, i francesi poi, e infine gli austriaci, commissionarono al Maironi da Ponte numerosi incarichi, che gli valsero addirittura l'acquisizione del titolo nobiliare.\nQuesta onorificenza, donata dagli austriaci, rappresentava un caso pi\u00f9 unico che raro per uno scienziato, poich\u00e9 in quel tempo i titoli nobiliari venivano acquistati mediante versamento di ingenti somme: ci\u00f2 non fece altro che accrescere il prestigio di Giovanni Maironi da Ponte.\nEgli lavor\u00f2 per tre regimi differenti, e verso ognuno di questi ebbe un atteggiamento improntato sulla correttezza, sull'impegno e sull'onest\u00e0. In tal senso le parole di Bortolo Belotti ci spiegano l'indole del Maironi da Ponte:\nTra le sue fatiche merita menzione il riordino delle carte dei confini della bergamasca, avvenuto nel 1795 per ordine del Senato, che gli affid\u00f2 il ruolo di cancelliere della camera dei confini. Il risultato fu un inventario tanto preciso quanto dettagliato da essere ancora oggi utilizzato.\nNel corso dell'anno 1802 fu inoltre scelto come rappresentante della Repubblica Cisalpina presso la consulta di Lione.\nComp\u00ec numerosi studi in ambito geologico, studiando le miniere di Gorno e Dossena, e pubblic\u00f2 opere tuttora tenute in considerazione negli studi storici riferiti alla terra orobica: a tal riguardo \"Le osservazioni sul dipartimento del Serio\", in cui analizza e riporta statistiche ed eventi riconducibili alla Val Seriana e il \"Dizionario odeporico\", in cui descrive minuziosamente abitudini, storia, geografia ed economia di tutti i paesi della bergamasca, compresi alcuni della Val Camonica che in quel tempo era amministrata dalla citt\u00e0 orobica, raccontano in modo attendibile la realt\u00e0 della bergamasca nei primi anni del XIX secolo. Il tutto viaggiando e raccogliendo personalmente notizie e dati al fine di , raccontando con entusiasmo le bellezze della natura e il patrimonio artistico, citando tra le altre l'opera di Giovan Battista Moroni del 1561-62 , presso la Chiesa Parrocchiale di Vall'Alta.\nFu anche l'amore per la natura e la montagna a portarlo a studiare le zone dell'alta valle Seriana e il piano del Barbellino, che gli permisero di essere considerato uno dei pionieri dell'alpinismo a cui i fondatori del CAI hanno cercato di rifarsi.\nA lui \u00e8 intitolato un istituto di istruzione secondaria a Presezzo, che comprende liceo scientifico e istituto tecnico-commerciale."}
{"id": "1206534", "revid": "110157", "url": "https://it.wikipedia.org/wiki?curid=1206534", "title": "Hvaler", "text": "Hvaler \u00e8 un comune norvegese della contea di Viken."}
{"id": "1206535", "revid": "118834", "url": "https://it.wikipedia.org/wiki?curid=1206535", "title": "Fake mail", "text": ""}
{"id": "1206536", "revid": "266587", "url": "https://it.wikipedia.org/wiki?curid=1206536", "title": "Miranda del Ebro", "text": ""}
{"id": "1206537", "revid": "116944", "url": "https://it.wikipedia.org/wiki?curid=1206537", "title": "Cent (valuta)", "text": ""}
{"id": "1206539", "revid": "767487", "url": "https://it.wikipedia.org/wiki?curid=1206539", "title": "Reece Gaines", "text": "Carriera.\nDopo aver giocato a livello liceale per la Madison West High School di Madison (Wisconsin), \u00e8 passato alla University of Louisville dove in quattro stagioni alla corte di Rick Pitino ha segnato 15,6 punti di media.\nFinita la carriera collegiale \u00e8 stato scelto dalla NBA nel draft NBA 2003 al primo giro con il numero 15 dagli Orlando Magic. Arrivato in Italia nell'Angelico Biella viene acquistato nell'estate 2007 dall'Olimpia Milano che lo ceder\u00e0 nel novembre 2007 alla Benetton Treviso.\nNel 2008 torna all'Angelico Biella."}
{"id": "1206540", "revid": "1186766", "url": "https://it.wikipedia.org/wiki?curid=1206540", "title": "Crespi", "text": "Crespi \u00e8 un cognome di lingua italiana originario della Lombardia, diffuso soprattutto nel bustese (Busto Arsizio), nel bergamasco e nel milanese; ne esiste un ceppo anche in provincia di Imperia.\nDeriva da caratteristiche somatiche, quali il tipo di capelli (per l'appunto \"crespi\").\nDiffusione.\nIl cognome Crespi \u00e8 il 1176\u00b0 pi\u00f9 diffuso in Italia."}
{"id": "1206541", "revid": "116944", "url": "https://it.wikipedia.org/wiki?curid=1206541", "title": "\u00a2", "text": ""}
{"id": "1206542", "revid": "36426", "url": "https://it.wikipedia.org/wiki?curid=1206542", "title": "Diocesi di Bari", "text": ""}
{"id": "1206543", "revid": "110157", "url": "https://it.wikipedia.org/wiki?curid=1206543", "title": "Marker (Norvegia)", "text": "Marker \u00e8 un comune norvegese della contea di Viken."}
{"id": "1206548", "revid": "21880", "url": "https://it.wikipedia.org/wiki?curid=1206548", "title": "Tritoniopsilla", "text": ""}
{"id": "1206549", "revid": "124007017", "url": "https://it.wikipedia.org/wiki?curid=1206549", "title": "Elijah Burke", "text": "Carriera.\nPrima di intraprendere la carriera di wrestler, Burke ha lavorato presso l'ufficio dello sceriffo di Jacksonville; parallelamente, Burke ha portato avanti una carriera da pugile amatoriale di discreto successo.\nWorld Wrestling Entertainment (2004\u20132008).\nOhio Valley Wrestling (2004\u20132006).\nAlla firma del contratto con la WWE, Burke fu assegnato alla Ohio Valley Wrestling, federazione satellite della WWE, riuscendo a conquistare l'OVW Heavyweight Championship nel dicembre del 2004. Rifiutando la proposta della WWE di entrare stabilmente nella federazione come parte della stable della Spirit Squad, Burke fu costretto a passare diversi mesi in pi\u00f9 del previsto nella OVW.\n\"SmackDown!\" e \"ECW\" (2006\u20132008).\nIl debutto nel \"main roster\" avvenne il 28 giugno 2006 assieme a Sylvester Terkay a \"SmackDown!\". Pass\u00f2 alla \"ECW\" nel novembre dello stesso anno. Fond\u00f2 la stable dei \"New Breed\", alla quale si associarono Kevin Thorn, Marcus Cor Von e Matt Striker; i quattro affrontarono pi\u00f9 volte i cosiddetti \"ECW Originals\", un gruppo formato da altri quattro lottatori che gi\u00e0 combatterono nella prima ECW, (Rob Van Dam, Tommy Dreamer, Sabu e The Sandman). A capo del New Breed, Burke partecip\u00f2 a WrestleMania 23 dopo nemmeno un anno dal suo debutto; nell'occasione, gli ECW Originals sconfissero il New Breed.\nA seguito di questo, Burke solitamente lott\u00f2 in singoli match, ed \u00e8 apparso in un segmento in cui il proprietario della WWE Vince McMahon ha mostrato disprezzo per i membri della ECW original.\nIl 19 giugno 2007, Burke perse contro Chris Benoit (ultimo match di Benoit prima della morte) in un match che avrebbe determinato il finalista nel torneo indetto per il vacante ECW World Championship. Il 26 giugno Burke perse contro CM Punk un 2 Out of 3 Falls match valido per il posto di \"primo contendente\" per il titolo. Burke tent\u00f2 l'assalto al titolo ECW, nel frattempo conquistato da CM Punk, anche ad Unforgiven, ma senza successo.\nma poi ricomparve con la partecipazione alla Royal Rumble 2008, entrando come il numero 28 ma \u00e8 stato eliminato da Triple H.\nIn seguito ha partecipato a una battal royal 24-man a WrestleMania XXIV per determinare chi avrebbe affrontato ECW Champion Chavo Guerrero. Elijah \u00e8 stato eliminato all'inizio del match.\nIn un'intervista Burke disse che il \"New Breed\" non fosse scomparso e che presto sarebbe tornato, ma non fu cos\u00ec.\nIl 10 novembre 2008, Burke \u00e8 stato liberato dal suo contratto con la WWE dopo essere stato assente dalla televisione da maggio del 2008.\nTotal Nonstop Action Wrestling (2009\u20132013).\nBurke debutta in TNA con il Ring Name Angelo Dinero vincendo contro Shawn Spears. Diventa subito heel e inizia una rivalit\u00e0 con Suicide. Dopo un po' effettua un turn face alleandosi con Hernandez, Matt Morgan e Suicide, sconfiggendo il Team 3D, Rhino e Jesse Neal in un 8 man tag team match vincendo il feud. Durante un match contro Orlando Jordan si infortuna ad un ginocchio che gli causa la sconfitta. Si riprende presto e, battendo Orlando Jordan, si qualifica per il torneo di Against All Odds. Proprio in questo evento diventa numero 1 contender per TNA Lockdown sconfiggendo Mr. Anderson. A Lockdown viene sconfitto da AJ Styles in maniera scorretta grazie a un colpo di penna e rimedia anche un infortunio all'occhio. Poi inizia un feud con Mr Anderson e viene sfidato per un match a Sacrifice ma per via di quell'infortunio non potra'partecipare e verr\u00e0 sostituito da Jeff Hardy. Ritorna in TNA a luglio e viene subito sfidato da Kurt Angle in un match per Victory Road 2010, e The Pope accetta la sfida.A inizio 2011 fece un turn heel perch\u00e9 ebbe una rivalit\u00e0 con Samoa Joe che viene vinta da quest'ultimo perch\u00e9 lo batt\u00e9 ad Against All Odds ed a Lockdown. Dopo questa rivalit\u00e0 inizia a ritornare face alleandosi con Brother Devon perfino questi due si affrontarono ad Hardcore Justice per il Bound Of Glory Series dove vincer\u00e0 proprio The Pope.A No Surrender assieme a Brother Devon perdono contro i Mexican America la quale mantengono i TNA World Tag Team Championship.\nL'8 gennaio 2013, Dinero ha annunciato su Twitter che il suo contratto con la TNA \u00e8 scaduto, non sarebbe stato rinnovato con la societ\u00e0.\nRitorno in TNA (2015\u20132017).\nRitorna in TNA nel giugno del 2015 come commentatore di Impact wrestling assieme a Josh Mathews.\nIl 15 marzo edizione di Impact, Dinero ha salvato Josh Mathews da un attacco di Bobby Lashley per poi essere attaccato da quest'ultimo che gli rifila una spear. La settimana successiva perde incontro contro Bobby Lashley in uno Street Fight. Ritornando cos\u00ec al commento assieme a Josh Mathews.\nNell'agosto del 2017 lascia la federazione.\nVita privata.\nA maggio 2011 si laurea in giustizia penale."}
{"id": "1206552", "revid": "21880", "url": "https://it.wikipedia.org/wiki?curid=1206552", "title": "Tritoniella", "text": ""}
{"id": "1206553", "revid": "287204", "url": "https://it.wikipedia.org/wiki?curid=1206553", "title": "Valer", "text": ""}
{"id": "1206556", "revid": "21880", "url": "https://it.wikipedia.org/wiki?curid=1206556", "title": "Sphaerostoma", "text": ""}
{"id": "1206557", "revid": "21880", "url": "https://it.wikipedia.org/wiki?curid=1206557", "title": "Marioniopsis", "text": ""}
{"id": "1206559", "revid": "1305772", "url": "https://it.wikipedia.org/wiki?curid=1206559", "title": "Maniero (disambigua)", "text": ""}
{"id": "1206562", "revid": "21880", "url": "https://it.wikipedia.org/wiki?curid=1206562", "title": "Duvaucelia", "text": ""}
{"id": "1206564", "revid": "21880", "url": "https://it.wikipedia.org/wiki?curid=1206564", "title": "Candiella", "text": ""}
{"id": "1206565", "revid": "782150", "url": "https://it.wikipedia.org/wiki?curid=1206565", "title": "Barbetti", "text": "Barbetti \u00e8 un'azienda di produzione e lavorazione del cemento, con sede a Gubbio e fondata nel 1956.\nStoria.\nFondata dai cinque fratelli Barbetti che, in onore del padre, chiamano l'azienda \"Cementerie Aldo Barbetti\", la costruzione dello stabilimento termina nei primi mesi del 1957 e l'8 agosto inizia l'attivit\u00e0 (62 operai e sei impiegati) con l'accensione del primo forno verticale. Nel 1994 viene acquisito il centro di macinazione di Bibbiena, nel 1965 sono attivi gi\u00e0 tre forni, nel 1998 \u00e8 rilevata a Ravenna una cementeria, diventata nel 2002 centro di macinazione clinker. L'azienda si avvale anche della STB (Societ\u00e0 trasporti Barbetti) con un parco di un centinaio di automezzi.\nNel 2003 l'azienda diversifica nell'editoria rilevando il controllo del gruppo editoriale del Corriere dell'Umbria di Perugia e di numerosi altri quotidiani, tramite l'editrice Edicor. L'incarico di seguire le strategie del gruppo editoriale come amministratore delegato e direttore generale viene affidato a Rocco Girlanda, perito industriale e dirigente del cementificio che continuer\u00e0 a farlo anche dopo le elezioni politiche del 2008 in cui sar\u00e0 eletto deputato del Popolo della Libert\u00e0.\nNel 2007 l'azienda (il 63% del capitale \u00e8 in mano a 23 persone dell'omonima famiglia, il 35% della societ\u00e0 Sacci) acquisisce in joint venture con Sanko Holding la Cimko Cimento, una societ\u00e0 turca che dispone nel sud del Paese di una moderna cementeria e di alcune centrali di calcestruzzo. L'operazione \u00e8 curata e finanziata da Mediobanca.\nIn seguito alla crisi economica anche l'azienda, presieduta da Antonella Barbetti, figlia di uno dei fondatori, Angelo, ha qualche difficolt\u00e0. I ricavi diminuiscono fino a dimezzarsi, i conti vanno in rosso, pesa l'indebitamento, pi\u00f9 di un centinaio di dipendenti finiscono in cassa integrazione e mobilit\u00e0. Nel 2013 la societ\u00e0 vende cos\u00ec il gruppo editoriale alla Tosinvest di Roma della famiglia Angelucci, vende anche la partecipazione nel cementificio turco. In questo modo riesce a rimborsare parzialmente poco pi\u00f9 di 50 milioni del fido concesso da Mediobanca, originariamente di 210 milioni, trasformando il finanziamento da breve a lungo termine. Nel 2016 il fatturato scende a 7 milioni con una quota di mercato del 4,4%.\nNell'agosto 2017 la societ\u00e0 viene multata dall'Antitrust che commina una sanzione di 184 milioni complessivi a 14 societ\u00e0 (tra cui Italcementi, Cementir, Colacem, Buzzi Unicem) per aver violato dal 2011 al 2016 il meccanismo della concorrenza con la creazione di \"un cartello\" concertativo sui prezzi. La multa per le Cementerie Barbetti \u00e8 di 1,1 milioni di euro. Nel 2017 la societ\u00e0 ritorna comunque in utile (1,2 milioni di euro) dopo 7 anni di perdite."}
{"id": "1206568", "revid": "640389", "url": "https://it.wikipedia.org/wiki?curid=1206568", "title": "PEC", "text": ""}
{"id": "1206569", "revid": "1573940", "url": "https://it.wikipedia.org/wiki?curid=1206569", "title": "Tritonia hombergii", "text": "Tritonia hombergii \u00e8 un mollusco nudibranchio della famiglia Tritoniidae."}
{"id": "1206570", "revid": "37401", "url": "https://it.wikipedia.org/wiki?curid=1206570", "title": "Salvis iuribus", "text": "Salvis iuribus, diffusa anche nella forma medievale salvis juribus, \u00e8 una locuzione latina utilizzata in giurisprudenza, al termine di atti o di lettere, che sta a significare \"fatti salvi i diritti\".\nIn sostanza, \u00e8 una formula onnicomprensiva e cautelativa, che serve a indicare l'intenzione dello scrivente di avvalersi di tutti i mezzi a propria disposizione per tutelare i propri diritti."}
{"id": "1206571", "revid": "21880", "url": "https://it.wikipedia.org/wiki?curid=1206571", "title": "Lateribranchiaea festiva", "text": ""}
{"id": "1206574", "revid": "21880", "url": "https://it.wikipedia.org/wiki?curid=1206574", "title": "Microlophus poirieri", "text": ""}
{"id": "1206576", "revid": "1573940", "url": "https://it.wikipedia.org/wiki?curid=1206576", "title": "Tritonia poirieri", "text": "Tritonia poirieri () \u00e8 un mollusco nudibranchio della famiglia Tritoniidae."}
{"id": "1206579", "revid": "1573940", "url": "https://it.wikipedia.org/wiki?curid=1206579", "title": "Tritonia manicata", "text": "Tritonia manicata \u00e8 un mollusco nudibranco appartenente alla famiglia Tritoniidae.\nBiologia.\nSi nutre prevalentemente di coralli del genere \"Cornularia\".\nDistribuzione e habitat.\nVive in acque poco profonde e difficilmente scende oltre i 10 m."}
{"id": "1206585", "revid": "1573940", "url": "https://it.wikipedia.org/wiki?curid=1206585", "title": "Paratritonia lutea", "text": "Paratritonia lutea \u00e8 un mollusco nudibranchio della famiglia Tritoniidae. \u00c8 l'unica specie nota del genere Paratritonia."}
{"id": "1206586", "revid": "29244", "url": "https://it.wikipedia.org/wiki?curid=1206586", "title": "Paratritonia", "text": ""}
{"id": "1206587", "revid": "916580", "url": "https://it.wikipedia.org/wiki?curid=1206587", "title": "Nemocephala", "text": ""}
{"id": "1206589", "revid": "486946", "url": "https://it.wikipedia.org/wiki?curid=1206589", "title": "Myrella", "text": ""}
{"id": "1206591", "revid": "486946", "url": "https://it.wikipedia.org/wiki?curid=1206591", "title": "Lateribranchiaea", "text": ""}
{"id": "1206592", "revid": "486946", "url": "https://it.wikipedia.org/wiki?curid=1206592", "title": "Candellista", "text": ""}
{"id": "1206598", "revid": "339392", "url": "https://it.wikipedia.org/wiki?curid=1206598", "title": "I.H.M.", "text": ""}
{"id": "1206600", "revid": "1982", "url": "https://it.wikipedia.org/wiki?curid=1206600", "title": "Twice (album)", "text": "Twice \u00e8 uno split CD che vide la compresenza del gruppo musicale italiano Infernal Poetry e i parmensi, allora compagni d'etichetta, Dark Lunacy.\nPubblicato nel gennaio 2003 per l'etichetta Fuel Records/Self, lo split contiene 2 brani e un videoclip per ciascun gruppo musicale, rispettivamente 'Hellspawn' degli Infernal Poetry e 'Dolls' dei Dark Lunacy."}
{"id": "1206601", "revid": "2232176", "url": "https://it.wikipedia.org/wiki?curid=1206601", "title": "Partita doppia", "text": "La partita doppia \u00e8 un metodo di scrittura contabile, consistente nel registrare le operazioni aziendali simultaneamente su due serie di conti (\"dare-avere\", secondo il principio della duplice rilevazione simultanea), allo scopo di determinare il reddito di un dato periodo amministrativo e di controllare i movimenti monetari-finanziari della gestione. Fu descritto, in maniera pi\u00f9 approfondita rispetto ai suoi predecessori, dal frate matematico italiano Luca Pacioli, nel suo libro \"Summa de arithmetica, geometria, proportioni et proportionalita\" (Venezia, 1494).\nStoria.\nIl sistema di partita doppia ha cominciato a formarsi per pratica nelle citt\u00e0 mercantili italiane nel corso del XIV secolo, prima di allora potrebbero esserci dei sistemi di annotazioni contabili su pi\u00f9 libri che per\u00f2 non hanno ancora il rigore formale e metodico necessario al controllo dell'economia d'azienda. A Venezia nel corso di XVI secolo \u00e8 da collocarsi invece l'inizio della ragioneria teoretica ad opera degli scritti di Luca Pacioli, Domenico Manzoni, Bartolomeo Fontana, del ragioniere Alvise Casanova e dell'erudito Giovanni Antonio Tagliente.\nVari sono i documenti proposti come i pi\u00f9 antichi esempi superstiti di contabilit\u00e0 in partita doppia. Fra di essi, i libri contabili di Amatino Manucci, un mercante fiorentino della fine del Duecento; e inoltre il libro mastro della famiglia Farolfi del 1299-1300. I Farolfi erano una famiglia di mercanti e banchieri fiorentini, che risiedevano a N\u00eemes; in particolare, erano i banchieri dell'arcivescovo di Arles.\nLa prima contabilit\u00e0 tenuta sicuramente in partita doppia \u00e8 quella dei \u201cmassari\u201d della \"Compagna comunis\" genovese del 1340, nella quale gli importi sono registrati in numeri romani. Le scritture del comune medievale di Genova sono relative alla gestione dei \u201cmassari\u201d per l'anno 1340 e dei \u201cmaestri razionali\u201d (1340-1357). Sorprendentemente questi registri sono tenuti in partita doppia e rappresentano la testimonianza pi\u00f9 antica di applicazione del metodo. I Massari erano due e avevano il compito di curare le finanze del Comune, mentre i Maestri razionali, pure in numero di due, avevano il compito di controllare l'opera dei Massari e dei loro collaboratori. Tale metodo pero' pare sia rimasto causale e non successivamente applicato nella contabilit\u00e0 successiva.\nNel Quattrocento il metodo era ampiamente diffuso fra i mercanti e i banchieri delle citt\u00e0 italiane, come Firenze, Genova, Venezia, e aveva preso piede anche a Lubecca.\nIl metodo della partita doppia si trova esposto nell'opera \"Della mercatura e del mercante perfetto\" del dalmata Benedetto Cotrugli di Ragusa, terminata di scrivere il 25 agosto 1458 e della quale nel 1988 \u00e8 stato ritrovato a Malta un manoscritto datato 1475 (\"Libro de l'arte de la mercatura\"), di nove anni precedente all'esemplare del Cotrugli fino ad allora conosciuto. Questo manoscritto presenta un'appendice con un inventario di 266 entrate giornaliere, tutte datate Napoli 1475. Sul piano pratico, nel 1453, il Cotrugli introdusse l'utilizzo della partita doppia nel libro mastro della zecca di Napoli, facendo in modo, peraltro in varie occasioni, di diffondere questo sistema di conto nell'apparato burocratico del Regno di Napoli, a differenza della mera e pi\u00f9 elaborata didattica pacioliana.\nUna trattazione maggiormente didattica della partita doppia, con un'impostazione pi\u00f9 teorica rispetto ai testi precedenti, si trova nel \"Tractatus XI - Particularis de computis et scripturis\" contenuto nell'enciclopedia matematica \"Summa de arithmetica, geometria, proportioni e proportionalit\u00e0\" di Luca Pacioli, risalente al 1494, in cui sono descritte le tecniche contabili necessarie al mercante dell'epoca:\nLe prime regole della partita doppia erano:\nLa \"Summa de arithmetica, geometria, proportioni et proportionalita\" di Luca Pacioli fu pubblicata a Venezia ed \u00e8 l'opera pi\u00f9 antica e completa sulla partita doppia. Il merito di tale opera \u00e8 la base della partita doppia odierna che Pacioli apprese dal mercante veneziano Rompiasi durante la sua permanenza nella Serenissima nel 1465. Sempre a Venezia ai primi del 400 fu introdotto il libro giornale come prova in caso di controversie contabili. L'invenzione della stampa permise al Pacioli la diffusione del cosiddetto metodo veneziano in tutta Europa. Veneziani sono anche i termini contabili come Zornal (Giornale) e Quaderno.\nNel XVI secolo in Italia Andrea Zambelli economista di Rovato nella Repubblica di Venezia approfondisce lo studio della partita doppia nell'ambito della ragioneria.\nNel XVII secolo il metodo veniva anche popolarizzato per l'uso domestico, ad esempio da Ludovico Flori. L'opera di Mathieu de la Porte \"Guide des negocians et teneurs de livres, ou Nouveau trait\u00e9 sur les livres de comptes \u00e0 parties doubles\" \u00e8 talmente diffusa in Francia, da avere oltre 20 edizioni e numerose traduzioni.\nNel XVIII secolo le opere contabili di Giuseppe Vergani ebbero varie ristampe; si ricordano anche quelle di Bartolomeo Pollastri.\nDescrizione.\nI fatti amministrativi vengono osservati sotto due aspetti: l'aspetto monetario-finanziario, detto anche numerario, e l'aspetto economico. La vendita di un bene, ad esempio, comporta per l'azienda il contemporaneo sorgere di un credito o di un incasso (aspetto numerario) e di un ricavo (aspetto economico) e pertanto la scrittura contabile, eseguita con il metodo della partita doppia, deve registrare tali aspetti.\nI valori numerari sono quelli che esprimono una modifica degli elementi del patrimonio aziendale, cio\u00e8 della disponibilit\u00e0 di condizioni produttive monetarie; in pratica, sono valori numerari il denaro contante e ogni altro mezzo di regolamento a esso assimilabile (debiti e crediti).\nSi distinguono:\nI valori non numerari sono quelli che esprimono una modifica nella disponibilit\u00e0 di condizioni produttive non monetarie; In pratica, sono i componenti negativi e positivi del reddito, valori quindi che si riferiscono a costi, ricavi e valori di capitale. \nSi distinguono:\nTerminologia.\nLa rilevazione delle due classi di valori avviene su prospetti a due sezioni, detti \"conti\" ( o mastrini). \nIl bene, servizio o diritto, le cui variazioni vengono rilevate nel conto, \u00e8 detto \"oggetto del conto\".\nLa moneta nella quale sono espresse le variazioni \u00e8 detta \"moneta di conto\" o \"valuta di conto\" (in Italia, per convenzione, la moneta di conto solitamente utilizzata \u00e8 l'euro).\nI conti possono essere rappresentati a sezioni contrapposte o in forma scalare.\nLe due sezioni del conto sono contrassegnate dal segno + e dal segno -, oppure dalla dicitura \"dare\" e \"avere\".\nI conti possono essere:\nMetodologia.\nIl metodo della partita doppia prevede che:\nRiassumendo le varie tipologie di rilevazioni, si ottiene il seguente schema:\nAcquisizione di condizioni produttive.\nL'acquisizione di condizioni produttive si rileva nella sezione \"dare\" del conto non numerario acceso ai costi (di esercizio o pluriennali); in \"avere\" del conto numerario si rileva la variazione numeraria passiva (l'esborso di denaro o l'aumento del debito nei confronti del fornitore)\nEsempio:\nUn acquisto di materie prime dar\u00e0 luogo alla seguente rilevazione nei mastrini\nRisulter\u00e0 quindi sul libro giornale la seguente scrittura:\n \nSi rileva:\nVendita di condizioni produttive.\nLa vendita di condizioni produttive (il ricavo verr\u00e0 denominato come \"Merci c/vendite\" nel mastrino) si rileva nella sezione \"avere\" del conto acceso ai ricavi di esercizio e nella sezione \"dare\" si rileva la corrispondente variazione positiva di valore numerario (l'aumento di disponibilit\u00e0 monetaria derivante dall'entrata di cassa o dall'aumento del credito nei confronti del cliente)\nEsempio:\nLa vendita di qualsiasi tipo di merce dar\u00e0 luogo alla seguente rilevazione nei mastrini:\nSi rilevano: il ricavo nella sezione \"avere\" del conto acceso alle variazioni positive di reddito e il contestuale aumento di credito nei confronti del cliente.\nVariazioni incrementative di capitale.\nLe variazioni incrementative del capitale si rilevano nella sezione \"avere\" del conto acceso al valore di capitale e nella sezione \"dare\" del conto numerario.\nEsempio:\nUn aumento di capitale d\u00e0 luogo a una rilevazione nei mastrini di questo tipo\nSi rilevano: la variazione numeraria attiva data dall'aumento di disponibilit\u00e0 monetaria e l'aumento del capitale nella sezione avere del conto di capitale.\nVariazioni decrementative di capitale.\nIn modo analogo la diminuzione di capitale d\u00e0 luogo a una rilevazione nei mastrini di questo tipo:\nSi rilevano: la variazione numeraria passiva data dalla diminuzione di disponibilit\u00e0 monetaria e la diminuzione del capitale nella sezione dare del conto di capitale.\nDebiti non numerari.\nI debiti non numerari (debiti di finanziamento) si rilevano nella sezione \"avere\" del conto acceso al debito e nella sezione dare del conto numerario acceso alla disponibilit\u00e0 monetaria corrispondente.\nEsempio:\nL'accensione di un mutuo dar\u00e0 luogo alla seguente rilevazione nei mastrini:\nnella quale si rilevano: l'aumento di disponibilit\u00e0 monetaria sul conto numerario e il sorgere di un debito di finanziamento.\nCrediti non numerari.\nPer i crediti non numerari la rilevazione sar\u00e0 invertita rispetto alla precedente."}
{"id": "1206610", "revid": "2216071", "url": "https://it.wikipedia.org/wiki?curid=1206610", "title": "Romanico pugliese", "text": "Il romanico pugliese \u00e8 una cultura artistica sviluppatasi in Puglia tra l'XI e la prima met\u00e0 del XIII secolo, soprattutto in architettura, scultura e nell'arte del mosaico.\nQuesto stile recep\u00ec caratteri dell'arte romanica elaborati in altre aree d'Europa (Francia, Provenza, Normandia, Germania, Spagna settentrionale) e dell'Italia (Lombardia, Pisa) componendoli con elementi dell'arte bizantina e araba del tempo, e rielaborandoli in uno schema peculiare e per molti aspetti autonomo. \nUna delle principali componenti culturali di questa architettura \u00e8 quella nordica e legata ai Normanni ed alla frequentazione dei porti pugliesi da parte dei pellegrini diretti in Terrasanta e che furono anche il punto di partenza per molti partecipanti alla Prima crociata nel 1090. \nEsempi dei caratteri nordici ripresi nel romanico pugliese sono la doppia torre di facciata per la Basilica di san Nicola di Bari e gli edifici da essa derivati, e l'accentuato slancio e verticalismo della Cattedrale di Trani e della sua torre. Anche la scultura presenta una componente normanna legata al nord Europa. Un esempio di rilievo del contesto culturale del romanico pugliese \u00e8 il pregevole mosaico della Cattedrale di Otranto con temi legati ai vichinghi e al ciclo arturiano.\nArchitettura.\nPuglia, Basilicata e Molise.\nI caratteri tipici dello stile Romanico Pugliese sono riscontrabili non solo nelle costruzioni realizzate in Puglia, ma anche in quelle che si andarono edificando nei territori limitrofi, la Basilicata ed il Molise.\nLa Basilica di San Nicola a Bari.\nUno degli edifici pi\u00f9 rappresentativi \u00e8 la Basilica di San Nicola a Bari, iniziata nel 1087 e terminata verso la fine del XII secolo. Esternamente si presenta con un aspetto massiccio, come una fortezza, con una facciata a salienti, chiusa ai lati da due torri incompiute, decorata con archetti pensili e con un poco pronunciato protiro con buoi stilofori .\nIl motivo delle doppie torri rimanda invece a esempi transalpini, ed \u00e8 spiegabile anche con la presenza normanna degli Altavilla; i segni di altre due torri sono presenti nella zona posteriore dell'edificio, dove si apre una particolare struttura muraria continua a chiusura delle tre absidi.\nLa pianta \u00e8 a tre navate, con quelle laterali provviste di ulteriori pareti voltate che rinforzano la struttura; la navata principale non \u00e8 molto lunga ed in origine era coperta a capriate. I matronei sono i pi\u00f9 antichi dell'Italia meridionale e terminano in corrispondenza dell'altare maggiore, dove lo spazio si allarga per formare un transetto che non sporge dalla pianta rettangolare dell'edificio: qui era prevista la costruzione di una cupola ottagonale, che avrebbe accentuato, assieme alle torri, la verticalit\u00e0 del complesso. La spazialit\u00e0 interna tuttavia \u00e8 compromessa da due archi che si aprono sulla navata centrale all'altezza del matroneo: furono aggiunti nel XV secolo per irrobustire ulteriormente la struttura.\nLa basilica di San Nicola rappresent\u00f2 il modello di riferimento per altre chiese pugliesi con matroneo e soffitto a capriate, come la cattedrale di San Sabino nella stessa Bari.\nLa Cattedrale di Trani.\nLa Cattedrale di Trani \u00e8 un esempio notevole e tra i pi\u00f9 antichi; la costruzione \u00e8 iniziata nel 1099 e conclusa nel XII secolo senza il campanile, edificato nel secolo successivo. La facciata e l'assetto plani-volumetrico ricordano il profilo del San Nicola di Bari, pur discostandosene per diverse ragioni: il prospetto non \u00e8 ripartito da lesene; sul prospetto absidale non sono presenti le doppie torri e le absidi non sono occluse, ma lasciate a vista ottenendo un effetto di grande vigore espressivo; l'alta torre campanaria affianca la facciata occidentale e poggia su di un alto plinto di fondazione aperto da uno slanciato passaggio archiacuto, con un effetto di ardito svuotamento della base.\nVenne edificata su precedenti edifici di culto in prossimit\u00e0 del mare; la costruzione risulta ancora oggi un punto di riferimento sulla costa grazie alla visibilit\u00e0 della torre che raggiunge l'altezza di 58,90 m., ed al chiarore e brillantezza del materiale impiegato, la pietra calcarenitica locale nota come pietra di Trani. Il prospetto occidentale e quello meridionale sono aperti da ampi rosoni divisi rispettivamente in sedici e dodici parti; le facciate sono scandite dall'armoniosa disposizione di numerose ampie aperture finemente decorate con eleganti motivi geometrici e naturali. L'intero transetto \u00e8 coronato da un grande e ricco cornicione fortemente aggettante, decorato da motivi fito-zoomorfi e da mensole scolpite con figure tratte dai bestiari medievali.\nLa Cattedrale di Trani si differenzia da ogni altro esempio di romanico pugliese per la suddivisione dell'intera costruzione in tre livelli diversi cui corrispondono rispettivi ambienti, ognuno caratterizzato da una propria compiutezza; altro caso unico \u00e8 la presenza di un alto podio di accesso in facciata, originariamente coperto da un porticato demolito nel XVIII secolo di cui restano gli archi di appoggio in facciata, raggiungibile da una doppia gradinata simmetrica e che d\u00e0 accesso alla chiesa superiore; qui si apre un prezioso portale marmoreo del XII secolo i cui battenti bronzei sono un'importante opera dello scultore Barisano da Trani.\nL'interno della chiesa superiore \u00e8 ripartito in tre navate divise da sette arcate per lato sorrette da colonne binate; l'alta navata centrale ed il transetto sono coperti da capriate in legno, le navate laterali sono coperte da volte a crociera su cui poggiano i matronei, aperti sulla navata centrale da trifore allineate alle arcate sottostanti. Nella zona del presbiterio si conservano parti del mosaico del XII secolo.\nStilisticamente vicina alla cattedrale di Trani \u00e8, inoltre, la Cattedrale di Ruvo di Puglia; al cantiere della fase romanica del Duomo di Terlizzi partecip\u00f2 lo scultore Anseramo da Trani; l'alto plinto che fa da base al campanile della Cattedrale di Trani \u00e8 stato realizzato da \"Nicolaus Sacerdos et Magister\", lo stesso autore dell'ambone del Duomo di Bitonto; i \"magistri\" tranesi Bertrando ed Eustasio parteciparono ai cantieri delle cattedrali in area Dalmata.\nIl duomo di Bitonto.\nIl duomo di Bitonto fu costruito alla fine del XII secolo su modello della basilica di San Nicola di Bari, seguendo le forme mature del romanico pugliese; presenta gran parte degli elementi tipici di questo stile e pertanto ne \u00e8 stato talvolta riconosciuto come l'espressione pi\u00f9 completa. La facciata si presenta tripartita da lesene e avente tre rispettivi portali, tra cui spicca quello centrale riccamente scolpito con scene del nuovo testamento. Nel registro superiore della facciata si aprono due bifore, e, pi\u00f9 in alto, si erge un rosone a sedici bracci, affiancato da sfingi.\nL'interno, con pianta a croce latina \u00e8 diviso in tre navate ciascuna terminante con un'abside semicircolare. Ai lati dell'abside centrale, pi\u00f9 grande di quelle laterali, si notano due pilastri che avrebbero dovuto sostenere una cupola mai costruita. La navata centrale e il transetto sono coperti da pregiate capriate in legno con decorazione policroma, mentre le navate laterali, sormontate da matronei, sono coperte con volte a vela. Vi si conserva il noto e pregevole ambone riportante la data del 1229 e la firma di \"Nicolaus sacerdos et magister,\" che impiega come parapetto una lastra con figure in rilievo attribuiti dalla tradizione critica, pur senza certezza, a personaggi della dinastia Sveva. In ottimo stato di conservazione, un mosaico pavimentale dell'XI secolo rappresentante un grifone realizzato in opus sectile.\nLa Cattedrale di Otranto.\nUn esempio importante di romanico pugliese \u00e8 anche la cattedrale di Otranto edificata sui resti di una domus romana, di un villaggio messapico e di un tempio paleocristiano. Fu consacrata al culto il primo agosto 1088 durante il papato di Urbano II. Al suo interno conserva un importante mosaico pavimentale eseguito, tra il 1163 e il 1166, dal monaco basiliano Pantaleone.\nAltri edifici.\nAltre influenze si riscontrano nella chiesa dei Santi Niccol\u00f2 e Cataldo a Lecce (1180), nella basilica del Santo Sepolcro a Barletta, ambedue con influssi borgognoni, o nella cattedrale di Troia (terminata nel 1119) che tradisce influssi pisani nel registro inferiore, armeni nei rilievi appiattiti sull'architrave, musulmani nei capitelli, bizantini nelle porte bronzee. Caso unico e particolare \u00e8 la cattedrale di Barletta, che presenta un'armoniosa e suggestiva commistione tra romanico e gotico. Mostra infatti una pianta divisa di netto in una met\u00e0 romanica piuttosto slanciata e una met\u00e0 con abside circondato da un deambulatorio (caso unico in Puglia) e i contrafforti che continuano all'esterno.\nEsempi specifici di romanico pugliese sono rappresentati dalle chiese a sala con cupole in asse; \u00e8 il caso del Duomo di San Corrado a Molfetta e di altre chiese di Trani. In particolare, nel Duomo di San Corrado lo schema della chiesa a sala si fonde con quello della chiesa cupolata, per dar luce ad una struttura compatta unica nel suo genere e che testimonia la grande maturit\u00e0 raggiunta dai maestri pugliesi nella costruzione di volte in muratura. Un caso eccentrico nel panorama dell'architettura romanico-pugliese \u00e8 rappresentato dalla piccola chiesa rurale di Santa Caterina a Conversano (XII secolo), con pianta quadrilobata e tiburio ottagonale che contiene una piccola cupola interna emisfefica. I modelli sembrano in questo caso essere quelli bizantini.\nNell'area del Salento, si assiste ad esempi, preservati sino a noi, di \"romanico minore\", pi\u00f9 semplice sia nelle dimensioni sia nelle soluzioni architettoniche, rispetto agli edifici innalzati nei principali centri di transito della regione nel periodo del Medioevo.\nDi particolare rilievo risulta, inoltre, la Cattedrale di Foggia la quale presenta tutta la parte inferiore in Romanico puro, la superiore invece, risente della ricostruzione durante il Barocco a seguito di un violento terremoto che distrusse parzialmente la citt\u00e0. \u00c8 fiore all'occhiello di tutta la Puglia proprio per questa sua tipicit\u00e0.\nIl romanico pugliese tramite il movimento di artisti (come Nicola Pisano) port\u00f2 al rinnovamento artistico in altre parti d'Italia influenzando anche il vicino Molise nella citt\u00e0 di Termoli, che possiede una cattedrale in stile romanico-pugliese con l'arco del portale in marmo del Gargano; in Basilicata la cattedrale di Matera fu costruita nel XIII secolo con una facciata dominata dal rosone a sedici raggi.\nDalmazia.\nI contatti della Puglia con la Dalmazia, tra il XII e il XIII secolo in particolare, furono evidenti dal punto di vista architettonico. Di questo periodo infatti, sono gli influssi dell'arte pugliese che pian piano si diffuse verso l'interno.\nTra gli esempi pi\u00f9 importanti c'\u00e8 la cattedrale di Tra\u00f9, dedicata a San Lorenzo e costruita a partire dal XIII secolo sui resti di un'antica basilica seguendo canoni romanico-gotici. L'interno aveva il soffitto della navata centrale in legno mentre le navate laterali erano coperte da volte a croce, tipico delle chiese pugliesi. Una serie di arcate cieche orna i muri esterni. L'opera pi\u00f9 importante della chiesa \u00e8 senz'altro il portale di Radovan realizzato nel 1240. Esso, riccamente scolpito, \u00e8 l'esempio pi\u00f9 importante della scultura romanica in Dalmazia. Si compone di quattro parti: all'esterno, sullo stipite della porta, vi sono sculture di Adamo ed Eva, sorretti da leoni, e all'interno ci sono numerosi rilievi con scene di vita quotidiana organizzata in calendario mensile, e scene di caccia; in mezzo, ci sono scene della vita di Cristo (dall'Annunciazione alla Resurrezione), disposte in archi intorno al timpano; infine, nel timpano, \u00e8 rappresentata la nascita di Cristo.\nNon meno importante \u00e8 la cattedrale di Zara. Dedicata a santa Anastasia, \u00e8 del XIII secolo ed \u00e8 caratterizzata all'esterno da una serie di nicchie ad arco cieco su entrambi i lati e sulla parte frontale, dove presenta anche due rosoni con colonne radiali e tre portali. L'interno \u00e8 a tre navate, con colonne sottili che sostengono una galleria e bassorilievi figurativi.\nNotevole esempio \u00e8 anche la cattedrale di Cattaro: il suo campanile richiama quello della chiesa di San Nicola di Bari. La chiesa distrutta di Ragusa inoltre aveva sui muri laterali arcate cieche simili a quelle delle cattedrali di Bitonto e di Bari. Importanti anche la chiesa di San Giorgio di Antivari e la cattedrale di Spalato, dove si conservano le porte in legno realizzate da Andrija Buvina verso il 1220.\nScultura.\nRestano di quel periodo alcune importanti testimonianze scultoree, come la cattedra vescovile del Duomo di Canosa, firmata da Romoaldo e scolpita tra il 1078 e il 1089, o la cosiddetta Cattedra dell'abate Elia, nella basilica di San Nicola a Bari, risalente al 1105 circa. Nel primo, con gli elefanti che reggono la struttura soprastante, si attinse a un repertorio iconografico bizantino, mentre nel secondo, con i telamoni espressivamente piegati dallo sforzo, si tenne probabilmente conto delle esperienze di Wiligelmo al Duomo di Modena.\nPer quanto riguarda la fusione in bronzo ci \u00e8 pervenuto l'esempio delle porte della Cattedrale di Trani, realizzate nel 1119 da Barisano da Trani; i battenti sono divisi in pi\u00f9 scene da estrose cornici e con decorazioni zoomorfe, ispirate a precedenti bizantini. La stessa tipologia venne ripresa nelle porte del Duomo di Ravello e in quelle del lato nord del Duomo di Monreale.\nPer quanto concerne gli amboni \u00e8 sicuramente da ricordare quello del duomo di Bitonto, ispirato a quello di Aquisgrana. Caratteristica importante, oltre alla elevata qualit\u00e0 della manifattura, \u00e8 la presenza di una lastra triangolare, situata sul parapetto delle scale, su cui sono raffigurati gli imperatori svevi scolpiti a bassorilievo (da sinistra a destra Federico I Barbarossa, Enrico VI, Federico II e il figlio Corrado); inoltre reca l'iscrizione situata sotto il lettorino () dalla quale \u00e8 possibile ricavarne la data di realizzazione, 1229, nonch\u00e9 il nome dell'artefice: \"Nicolaus Sacerdos et Magister\", lo stesso autore del plinto su cui poggia il campanile della Cattedrale di Trani.\nMosaici.\nL'arte del mosaico in Puglia \u00e8 presente gi\u00e0 dall'XI secolo nel duomo di Bitonto, dove si ricorda il grifone rinvenuto nella chiesa paleocristiana. Della seconda met\u00e0 del XII secolo sono le pavimentazioni delle cattedrali di Otranto, Trani, Brindisi e Taranto.\nDuomo di Otranto.\nParticolarmente ben conservato \u00e8 il mosaico di Otranto, realizzato tra il 1163 e il 1165 da un gruppo di artisti capeggiati dal monaco \"Pantaleone\", su commissione dell'arcivescovo Gionata. Si dispiega lungo tutta la navata centrale, sul presbiterio, l'abside e i bracci del transetto, e vi \u00e8 raffigurato l'immaginario medievale, con ricchezza espressiva e secondo un senso di \"horror vacui\" che non risente dell'irregolarit\u00e0 dei tasselli n\u00e9 dell'assenza di plasticit\u00e0.\nCattedrale di Trani.\nNella chiesa superiore della Cattedrale di Trani sono presenti i resti di un grande pavimento musivo nell'area presbiteriale; questo di Trani \u00e8 in evidente analogia per tecnica, stile e contenuti con il mosaico di Otranto. La tecnica \u00e8 l\"'opus sectile\" a colori vivaci, gli elementi decorativi si basano su motivi geometrici e vegetali. Le scene sono incluse in riquadri o \"rotae\". L'ispirazione per il repertorio iconografico \u00e8 molto varia ed \u00e8 tratta dai bestiari medievali (centauro, grifi, sirena, leone, elefante), dai testi biblici (Salomone, Davide, Adamo ed Eva) e dai cicli eroici (Alessandro Magno), con l'implicita intenzione di fornire ai fedeli dei simboli morali."}
{"id": "1206612", "revid": "73843", "url": "https://it.wikipedia.org/wiki?curid=1206612", "title": "Musica del Botswana", "text": "La musica del Botswana comprende numerosi generi di musica tradizionale (corrispondenti alle diverse etnie del paese, musica religiosa, e alcuni generi di musica pop moderna. L'insegnamento della musica (in particolare delle musiche tradizionali locali) \u00e8 parte integrante del programma delle scuole di tutti i livelli.\nMusica tradizionale.\nIl principale gruppo etnico del Botswana \u00e8 costituito dal popolo Tswana. La musica tswana \u00e8 principalmente vocale; la strumentazione tipica include diversi strumenti a corde, che svolgono anche funzione ritmica e suppliscono alla totale assenza di tamburi, caratteristica piuttosto insolita nel panorama africano. I principali strumenti tradizionali sono il setinkane, il segankure e il segaba. Fra i generi musicali tradizionali del Botswana si possono citare lo huru, lo tsutsube, il phathisi, il borankana, il mokomoto, il selete, lo ndazola, il setapa e il chesa. Alcuni musicisti folk celebri per il loro virtuosismo vocale o nell'uso degli strumenti a corde sono Speech Madimabe, Ratsie Setlhako, Stampore, Kwataeshele, Jonny Kobedi e Stikasola.\nMusica pop.\nLa musica pop di successo in Botswana viene in gran parte dall'estero (soprattutto dal Sudafrica, dagli Stati Uniti e dall'Europa). Tuttavia, negli ultimi decenni sono emersi un certo numero di musicisti botswaniani. Gran parte della musica leggera locale viene indicata localmente con il termine \"jazz\", che in Botswana (come in altri luoghi dell'Africa) indica la musica popolare e non il jazz nel senso proprio del termine.\nGeneri musicali pop.\nGli artisti botswaniani possono essere classificati facendo riferimento a un ristretto numero di generi musicali. Il \"gumba-gumba\" (da \"gumba\", una parola dello slang locale per \"festa\") \u00e8 una trasposizione in chiave moderna della musica tradizionale zulu e tswana, unita a elementi jazz. Lo hip hop botswaniano \u00e8 in genere basato sulla contaminazione fra l'hip hop e altri generi musicali, quali il ragga e il rhythm'n'blues; fra gli artisti principali del genere si possono citare i gruppi musicali The Wizards e Cashless Society Crew. Il \"kwasa kwasa\" \u00e8 una versione africanizzata della rumba, con un ritmo dinamico che tende ad accelerare intorno a met\u00e0 del brano; questo genere ha un grande seguito, e conta numerosi artisti di successo come Franco Lesokwane, Jeff Matheatau e Alfredo Mos. L'artista Vee, wa ga Mampela \u00e8 diventato celebre con una variante del kwasa kwasa in cui compaiono elementi di musica kwaito.\nIn ambito metal vanno citati i Wrust, che propongono un thrash death molto tradizionale. Sono diventati relativamente famosi fuori dalla propria patria e hanno suonato anche in alcuni festival europei, Italia compresa."}
{"id": "1206615", "revid": "4175", "url": "https://it.wikipedia.org/wiki?curid=1206615", "title": "Nazionale di rugby a 15 della Georgia", "text": "La Nazionale georgiana di rugby a 15 () rappresenta la Georgia nelle competizioni internazionali di rugby a 15 ed \u00e8 sotto la giurisdizione della Georgian Rugby Union.\nDisput\u00f2 il suo primo incontro da rappresentante di federazione indipendente il 21 novembre 1991 a Tbilisi contro l' anche se due anni prima era gi\u00e0 scesa in campo una Nazionale georgiana, tuttavia ancora sotto la giurisdizione della federazione sovietica.\nLa Georgia ha partecipato quattro volte alla Coppa del Mondo, la prima delle quali nel 2003, e partecipa regolarmente al campionato europeo che ha vinto 11 volte dal 2000.\nStoria.\nPeriodo sovietico.\nL'origine del rugby in Georgia viene fatta risalire all'antico gioco georgiano del \"lelo burti\" (o semplicemente \"lelo\"), uno sport di contatto e giocato con un pallone, molto simile. La parola \"lelo\" \u00e8 diventata un termine per indicare in georgiano la meta, ed \u00e8 diventata al plurale il soprannome della squadra.\nDurante il periodo sovietico i giocatori georgiani venivano regolarmente selezionati nella nazionale dell'URSS. La prima partita ufficiale giocata in Georgia risale agli anni 1930, in occasione di un tour dello . Ci furono dei tentativi senza successo di introdurre il rugby in Georgia a partire dal 1928, con tentativi successivi nel 1940 e nel 1948. Fu Jacques Haspekian, un armeno proveniente da Marsiglia, a introdurre il rugby in Georgia insegnandolo a degli studenti a partire dai tardi anni 1950 fino alla met\u00e0 degli anni 1960. In seguito fece ritorno in Francia.\nNel 1961 venne creato un campionato georgiano disputato da tre squadre locali, e l'anno seguente si gioc\u00f2 la prima partita tra una squadra georgiana e una russa. Quello stesso anno alcune squadre georgiane si recarono ai loro primi tour in Russia e Lettonia.\nNel 1964 venne fondata la Georgian Rugby Union, ma fino ai tardi anni 1980 essa fece parte della federazione di rugby dell'Unione Sovietica.\nUna nazionale georgiana ospit\u00f2 il 12 settembre 1989 a Kutaisi lo Zimbabwe che venne sconfitto 16-3.\nL'anno dopo la Georgia si rec\u00f2 nello Zimbabwe per giocare due incontri perdendo il primo 22-16 e vincendo il secondo 26-10.\nIl 26 maggio 1991 la Georgian Rugby Union si distacc\u00f2 dalla Federazione sovietica e a novembre la Georgia disput\u00f2 il suo primo \"test match\", contro l' a Tbilisi.\nEra moderna.\nDopo avere dichiarato la propria indipendenza dall'Unione Sovietica, il 9 aprile 1991, fino alla sua affiliazione all'International Rugby Board avvenuta nel 1992 la Georgia si limit\u00f2 ad affrontare una serie vincente di partite contro l' e infine anche un incontro con la . In seguito la nazionale georgiana entr\u00f2 a far parte regolarmente del rugby europeo partecipando alla Coppa FIRA.\nLa sconfitta 70-0 contro l' e 27-23 contro la nel novembre 1998 costrinsero la Georgia a disputare due partite di ripescaggio contro per guadagnare l'accesso alla . La nazionale georgiana non riusc\u00ec a qualificarsi alla competizione mondiale iridata, avendo perso 37-6 nelle Tonga e vinto solamente 28-27 nella gara casalinga di ritorno.\nIl salto di qualit\u00e0 del rugby georgiano ebbe luogo grazie al contributo dell'allenatore francese Claude Saurel, arrivato inizialmente in Georgia nel 1997 occupandosi di rugby a 7 e divenuto nell'estate 1999 il selezionatore del XV georgiano. La nuova nazionale di Saurel debutt\u00f2 conquistando il terzo posto della rinnovata edizione del Campionato europeo per Nazioni. Il primo trionfo arriv\u00f2 nell'edizione successiva con cinque vittorie su cinque partite giocate.\nQualificatasi alla Coppa del Mondo 2003, che rappresent\u00f2 la sua prima partecipazione ai mondiali, la Georgia si ritrov\u00f2 nello stesso girone di , , e . I georgiani persero tutte e quattro le partite del proprio girone terminando all'ultimo posto con 0 punti.\nIl 4 giugno 2006 la nazionale georgiana ospit\u00f2 i Barbarians a Tbilisi perdendo 28-19. Nel novembre dello stesso anno la Georgia guadagn\u00f2 la qualificazione alla Coppa del Mondo 2007 prevalendo nello spareggio contro il con una vittoria casalinga 17-3 e un pareggio 11-11 ottenuto a Lisbona. In questa edizione della Coppa del Mondo la Georgia registr\u00f2 la sua prima storica vittoria sconfiggendo la 30-0; la Georgia arriv\u00f2 quarta nel proprio girone, sconfitta nelle restanti partite da , Irlanda (la vittoria finale 14-10 degli irlandesi si rivel\u00f2 pi\u00f9 difficoltosa del previsto) e .\nLa nazionale georgiana conferm\u00f2 la sua ascesa nel panorama rugbistico europeo con le due vittorie consecutive nel Campionato europeo per Nazioni del 2008 e del 2009. Presentatasi alla Coppa del Mondo 2011 forte di un nuovo trionfo nel Campionato europeo per Nazioni con un Grande Slam, la Georgia ottenne la sua seconda vittoria sconfiggendo la Romania 25-9. Questa vittoria valse ai georgiani nuovamente il quarto posto nel girone, nelle restanti partite si registrarono le sconfitte contro (combattuto 15-6), Inghilterra e .\nI 4 Campionati europei per Nazioni vinti consecutivamente dal 2011 al 2014 stabilirono definitivamente la Georgia tra le maggiori nazionali europee di secondo livello. Inoltre, nel 2013, la nazionale georgiana vant\u00f2 la vittoria 19-15 contro il oltre alla sua prima vittoria contro le sconfitte 16-15.\nAlla i Lelos sfoderarono la loro migliore prestazione nella storia della competizione ottenendo due vittorie contro Tonga, sconfitta 17-10, e contro la Namibia per 17-16 concludendo il proprio girone al terzo posto guadagnandosi cos\u00ec anche l'accesso automatico alla successiva Coppa del Mondo 2019. In quest'ultima edizione la nazionale georgiana ha concluso il proprio girone al quarto posto, con un'unica vittoria contro l'.\nSquadra attuale.\nSegue la squadra composta da 31 giocatori convocata per disputare la ."}
{"id": "1206625", "revid": "33689", "url": "https://it.wikipedia.org/wiki?curid=1206625", "title": "Alma Beoulve", "text": ""}
{"id": "1206626", "revid": "30610", "url": "https://it.wikipedia.org/wiki?curid=1206626", "title": "Kay Redfield Jamison", "text": "\u00c8 professoressa statunitense di psichiatria alla Johns Hopkins University School of Medicine ed \u00e8 professore onorario alla University of St. Andrews. \u00c8 considerata uno dei massimi esperti di disturbo bipolare, patologia di cui soffre.\nHa ricevuto un dottorato di ricerca in psicologia all'Universit\u00e0 della California. \u00c8 stata nominata uno dei \"migliori dottori negli Stati Uniti\" ed \u00e8 stata scelta dal \"TIME\" come \"Eroe della medicina.\" \u00c8 anche stata scelta per il ruolo di uno dei 5 protagonisti della serie televisiva \"Great Minds of Medicine\".\nIl suo libro \"Manic-Depressive Illness\" (scritto con Frederick K. Goodwin) \u00e8 considerato il testo di riferimento sul disturbo bipolare.\nIn un altro libro, \"Exuberance: The Passion for Life\", cita una ricerca secondo cui il 15 % delle persone che potrebbero essere diagnosticate come bipolari non vive mai la fase della depressione, ma vive permanentemente la fase della mania. Cita il presidente Theodore Roosevelt come esempio. Ha parlato della sua personale esperienza, e della sua lotta contro la depressione che l'ha portata non solo ad avere pensieri suicidi, ma anche a tentare di togliersi la vita tramite overdose di litio. \nIn \"Touched with Fire: Manic-Depressive Illness and the Artistic Temperament\", mostra come il disturbo bipolare ricorra nelle famiglie artistiche o comunque di successo in svariati campi. Come esempio cita Lord Byron ed i suoi antenati. \nIn \"Night Falls Fast: Understanding Suicide\", la Jamison tratta esaustivamente il tema del suicidio, evidenziandone gli aspetti storici, religiosi e culturali. Descrive dettagliatamente il rapporto tra il suicidio e la malattia mentale. L'elemento catalizzatore che ha portato alla realizzazione di questo libro \u00e8 stato il suicidio di un suo caro amico, un uomo molto brillante con tendenze bipolari. Con lui aveva fatto un patto: se uno dei due avesse sentito istinti suicidi, avrebbe chiamato l'altro per passare insieme una settimana. Ma non sono entrati in contatto prima che l'amico si togliesse la vita."}
{"id": "1206628", "revid": "110157", "url": "https://it.wikipedia.org/wiki?curid=1206628", "title": "Rakkestad", "text": "Rakkestad \u00e8 un comune norvegese della contea di Viken."}
{"id": "1206631", "revid": "438678", "url": "https://it.wikipedia.org/wiki?curid=1206631", "title": "Carid\u00e0", "text": ""}
{"id": "1206633", "revid": "110157", "url": "https://it.wikipedia.org/wiki?curid=1206633", "title": "Rygge", "text": "Rygge \u00e8 un ex comune norvegese della contea di \u00d8stfold. Dal 1\u00ba gennaio 2020 \u00e8 diventato parte del comune di Moss, diventato comune della neoistituita contea di Viken."}
{"id": "1206636", "revid": "880848", "url": "https://it.wikipedia.org/wiki?curid=1206636", "title": "Otturazione", "text": ""}
{"id": "1206638", "revid": "2519", "url": "https://it.wikipedia.org/wiki?curid=1206638", "title": "R\u00f8mskog", "text": "R\u00f8mskog \u00e8 un ex comune norvegese della contea di \u00d8stfold. Dal 1\u00ba gennaio 2020 \u00e8 diventato parte del comune di Aurskog-H\u00f8land, diventato comune della neoistituita contea di Viken."}
{"id": "1206643", "revid": "287204", "url": "https://it.wikipedia.org/wiki?curid=1206643", "title": "Romskog", "text": ""}
{"id": "1206644", "revid": "2730", "url": "https://it.wikipedia.org/wiki?curid=1206644", "title": "Caso Caroline", "text": "Il caso Caroline indica una serie di eventi avvenuti nel 1837 in Canada, allora dominio britannico, che rese tesi i rapporti tra Gran Bretagna e Stati Uniti d'America.\nI fatti.\nNel 1837, durante l'insurrezione del Canada contro la Gran Bretagna, un gruppo di cittadini statunitensi aiut\u00f2 i ribelli canadesi, occupando insieme ad alcuni di questi un'isola disabitata nel fiume Niagara, in territorio canadese, e utilizzando una nave statunitense, denominata \"Caroline\", per trasportare viveri ed armi dalla riva statunitense del Niagara all'isola.\nNella notte del 29 dicembre 1837 un gruppo di soldati britannici penetr\u00f2 in territorio statunitense e distrusse la nave \"Caroline\", ancorata presso la riva del fiume negli Stati Uniti. Negli scontri rimasero uccisi due cittadini statunitensi che si trovavano a bordo della nave. Alle rimostranze del governo degli Stati Uniti l'ambasciatore britannico addusse come giustificazione principale dell'attacco la \"necessit\u00e0 di autodifesa e di autoconservazione\".\nGli Stati Uniti non accettarono questa giustificazione, ma la controversia avrebbe finito probabilmente con l'estinguersi, se il 12 novembre 1840 non fosse stato arrestato a New York un cittadino britannico, Alexander McLeod, con l'imputazione di omicidio e incendio, proprio in relazione alla distruzione della \"Caroline\". Il governo britannico, infatti, invi\u00f2 attraverso il suo ambasciatore a Washington una protesta al segretario di Stato degli Stati Uniti, chiedendo il rilascio di McLeod perch\u00e9, secondo il governo britannico, la distruzione della \"Caroline\" costituiva \"un atto pubblico di persone al servizio di Sua Maest\u00e0, eseguendo ordini dei loro superiori\".\nOvviamente nel corso dello scambio di lettere relative all'arresto di McLeod vennero di nuovo ripetute le posizioni dei due governi rispetto alla distruzione della \"Caroline\". Fu a questo punto che il segretario di Stato Daniel Webster precis\u00f2, con parole rimaste famose, i limiti in cui era giustificato l'uso della forza in legittima difesa, affermando che il governo britannico avrebbe dovuto dimostrare \"una necessit\u00e0 di autodifesa immediata, imponente e che non lasciava scelta di mezzi e tempo per esaminare soluzioni\" (\"necessity of self-defence instant, overwhelming, leaving no choice on means and no moment for deliberation\").\nProprio i limiti ricavabili dalla dichiarazione resa dal segretario di Stato Webster costituiscono oggi quei tratti tipizzanti l'uso della forza in legittima difesa, consolidatisi nel diritto internazionale generale attraverso una prassi costante dei membri della comunit\u00e0 internazionale."}
{"id": "1206645", "revid": "167951", "url": "https://it.wikipedia.org/wiki?curid=1206645", "title": "Dino Verde", "text": "\u00c8 entrato nella storia della musica leggera italiana come autore di classici come \"Piove (ciao ciao bambina)\" (con cui vinse il Festival di Sanremo 1959) e \"Resta cu' mme\", entrambi per Domenico Modugno e \"Romantica\" per Renato Rascel (con cui vinse il Festival di Sanremo 1960).\nBiografia.\nEdoardo Verde, detto Dino, frequenta l'Accademia Aeronautica con il Corso Vulcano (1940 - 1943), conseguendo il brevetto e partecipa alla Seconda guerra mondiale come pilota di Idrovolanti CANT Z.506.\nScrittore satirico, nel 1946 diventa collaboratore del periodico \"Marc'Aurelio\", sulle cui pagine hanno scritto alcuni tra i pi\u00f9 grandi autori umoristici italiani del Novecento, su tutti Cesare Zavattini, Marcello Marchesi, Vittorio Metz e Steno, nonch\u00e9 Federico Fellini, che allora lavorava come illustratore. Esordisce in radio nel 1948 scrivendo, insieme a Renzo Puntoni, un programma comico settimanale dal titolo \"Briscola\", e da allora, sino ai primi anni settanta, egli sar\u00e0 un prolifico e brillante autore radiofonico, soprattutto di spettacoli di variet\u00e0, tra cui si ricorda il celeberrimo \"Gran Variet\u00e0\" da un'idea di Luciano Rispoli. \nNegli anni cinquanta \u00e8 molto attivo nel teatro di rivista - scrive spettacoli per Nino Taranto, Erminio Macario, Wanda Osiris, Mario Riva e Riccardo Billi - nonch\u00e9 come autore di canzoni - come \"paroliere\" vince due edizioni consecutive del Festival di Sanremo, nel 1959 con \"Piove (ciao ciao bambina)\", cantata da Domenico Modugno, e nel 1960 con \"Romantica\", cantata da Renato Rascel -. Lavora di frequente anche come sceneggiatore per il cinema (\"Il vedovo\", 1959, di Dino Risi, con Alberto Sordi).\nAutore tra i pi\u00f9 quotati del teatro comico italiano, grazie al suo stile sorprendentemente sottile e pungente, non poteva non essere reclutato dalla neonata televisione, per cui firma numerosi variet\u00e0, servendosi anche della collaborazione di altri scrittori, soprattutto del fidato Antonio Amurri, ma anche del suddetto Marchesi e del regista Antonello Falqui. Proprio con quest'ultimo egli realizzer\u00e0 la fortunata edizione di \"Canzonissima\" (1959-60) con Delia Scala, Nino Manfredi e Paolo Panelli, quindi l'indimenticabile serie di \"Studio Uno\" (1961-66), e soprattutto le argute ed eleganti parodie di \"Biblioteca di Studio Uno\" (1964), interpretate dal Quartetto Cetra. Scrive inoltre diverse canzoni per Rita Pavone, Loretta Goggi, Mina, Sylvie Vartan e Raffaella Carr\u00e0.\nParticolarmente fortunata \u00e8 la sua collaborazione con Alighiero Noschese di cui sar\u00e0 fidato autore in teatro e in televisione. Per lui scriver\u00e0, nel 1962 il primo vero spettacolo di satira realizzato in Italia, il celebre \"Scanzonatissimo\", con Elio Pandolfi e Antonella Steni. Il successo sar\u00e0 tale che nel 1963 la rivista diventa un film, diretto dallo stesso Verde. Il fine spirito critico e caustico di Dino Verde si adatta perfettamente alla verve espressiva e alla capacit\u00e0 parodistica di Noschese. I due lavoreranno spesso in tv, in programmi di successo come \"Doppia coppia\" (1969-70) e \"Formula due\" (1973).\nDino Verde sar\u00e0 attivo come autore radiofonico, teatrale e televisivo fino agli anni novanta. Uno dei suoi ultimi lavori \u00e8 per la radio, \"Che domenica ragazzi\" (1995-96), programma scritto insieme al figlio Gustavo Verde"}
{"id": "1206646", "revid": "729019", "url": "https://it.wikipedia.org/wiki?curid=1206646", "title": "Miss Elizabeth", "text": "Mentre lavorava nella International Championship Wrestling, la Hulette incontr\u00f2 Randall Poffo, un giovane wrestler che si esibiva con il nome d'arte di \"Macho Man\" Randy Savage. Innamoratisi, i due convolarono a nozze nel dicembre del 1984.\nDivenne un volto noto al grande pubblico grazie alle sue apparizioni nella World Wrestling Federation a cavallo tra gli anni ottanta e gli anni novanta e nella World Championship Wrestling intorno alla met\u00e0 degli anni novanta; ha legato la sua immagine principalmente a quella di Randy Savage, wrestler del quale \u00e8 stata valletta e sposa sul ring (secondo la kayfabe) e moglie nella vita reale.\nIn seguito, i due divorziarono ed Elizabeth inizi\u00f2 una relazione con il wrestler Larry Pfohl (Lex Luger). La Hulette mor\u00ec in casa di Luger a Marietta, in Georgia, il 1\u00ba maggio 2003 a causa di un cocktail di farmaci e vodka.\nBiografia.\nWorld Wrestling Federation.\nManager di Randy Savage (1985-1989).\nNel 1985, la WWF aveva messo in piedi una storyline dove tutti i maggiori manager presenti nella federazione si erano candidati per curare gli interessi del nuovo talento appena arrivato: Randy Savage. Il 30 luglio 1985, dopo la conclusione di un suo vittorioso match, Savage chiam\u00f2 a raccolta tutti i manager presenti a bordo ring in attesa della sua decisione, li ringrazi\u00f2 dell'interessamento dimostratogli, e poi annunci\u00f2 che aveva gi\u00e0 scelto un manager. Una bellissima sconosciuta usc\u00ec dal backstage e sal\u00ec sul ring. Fu poi rivelato al pubblico che la ragazza si chiamava Miss Elizabeth. Il debutto di Elizabeth in WWF come effettiva manager di Savage avvenne il 24 agosto 1985, durante una puntata di \"WWF Prime Time Wrestling\".\nNonostante il personaggio di Savage fosse inizialmente un heel, il ruolo di Miss Elizabeth era quello di manager-valletta prettamente \"face\"; non interferiva negli incontri, non metteva in atto scorrettezze per far prevalere il suo cliente, ma si limitava a sostenerlo timidamente a bordo ring, spesso pi\u00f9 preoccupata che altro, sottostando ai voleri del suo \"uomo\" come la gimmick di Savage dell'uomo maschilista prevedeva. Durante questo suo periodo da \"cattivo\", Macho Man trattava rudemente Elizabeth, arrivando anche a farsi scudo di lei per proteggersi dalla furia degli avversari. La sua presenza al fianco di Savage in questi primi anni in WWF, viene ricordata per l'eleganza e la grazia della figura di Elizabeth, che le fece guadagnare l'appellativo di \"First Lady of Wrestling\".\nLa prima storyline di rilievo nella quale fu coinvolta Miss Elizabeth, fu quella durante la faida tra George \"The Animal\" Steele e Savage nel 1986. Steele si innamor\u00f2 di Miss Elizabeth, scatenando la gelosia di Savage e questo port\u00f2 ad una serie di scontri tra i due. Il feud fu uno dei pi\u00f9 famosi degli anni ottanta in WWF; proseguendo per pi\u00f9 di un anno.\nElizabeth rest\u00f2 accanto al suo uomo in tutte le sue battaglie del 1986, incluse quelle contro Hulk Hogan e Ricky \"the Dragon\" Steamboat. In particolare il feud con \"The Dragon\" fu molto importante per la carriera di Savage. Dopo aver infortunato Steamboat alla laringe colpendolo con la campana del gong qualche tempo prima, Savage perse il titolo Intercontinentale contro Steamboat a \"WrestleMania III\" il 29 marzo 1987. A sostenere Steamboat a bordo ring durante il match era presente anche il precedente rivale di Savage, George Steele.\nThe Mega Powers (1987-1988).\nDurante il successivo feud tra Savage e The Honky Tonk Man, Elizabeth salv\u00f2 il suo protetto, che era stato colpito a tradimento da Honky con la sua chitarra, correndo nel backstage a chiamare Hulk Hogan in aiuto di Savage. Questo episodio gett\u00f2 le basi della futura formazione dei Mega Powers, celebre tag team composto da Hogan &amp; Savage. In questo periodo il personaggio di Macho Man, stava passando tra le file dei \"buoni\", iniziando a trattare Elizabeth con maggiore rispetto. Fu proprio nello svolgersi della faida tra l'emulo di Elvis e Savage, che avvenne il turn face. Dopo uno dei loro match, Honky, seppur sconfitto, sal\u00ec sul ring con l'intenzione di colpire nuovamente Macho Man con la chitarra, a quel punto, Elizabeth sal\u00ec anche lei sul ring supplicandolo in lacrime di desistere dalle sue intenzioni e si par\u00f2 davanti a Honky facendo scudo con il proprio corpo all'esanime Savage. Honky, dopo un attimo di esitazione, si prepar\u00f2 a colpire entrambi, ma Savage, ripresosi inaspettatamente, riusc\u00ec a respingere l'assalto e lo cacci\u00f2 via. Colpito dalla dimostrazione di affetto e dal coraggio di Elizabeth, Savage chiese un'ovazione del pubblico per lei, la fece salire sulle sue spalle, e scendendo dal ring, fu lui, e non il contrario come normalmente avveniva, ad abbassare le corde per permettere a Miss Elizabeth di uscire dal quadrato.\nIl 1988 fu un anno chiave per Randy Savage e Miss Elizabeth. Hulk Hogan, aveva recentemente perso il titolo WWF contro Andr\u00e9 the Giant. Andr\u00e9, aveva poi \"regalato\" la cintura di campione a \"Million Dollar Man\" Ted DiBiase, a causa di accordi presi in precedenza tra i due. Il presidente WWF Jack Tunney dichiar\u00f2 quindi la cintura vacante perch\u00e9 il titolo non poteva essere ceduto a un terzo individuo. Fu indetto un torneo per l'assegnazione del titolo da tenersi a \"WrestleMania IV\". Randy Savage lo vinse, sconfiggendo in finale Dibiase (con l'aiuto di Hogan) e diventando per la prima volta campione mondiale WWF.\nA \"SummerSlam '88\", i Mega Powers si scontrarono con la temibile coppia formata da Andr\u00e9 the Giant e Ted DiBiase, i Mega Bucks, in un match con Jesse Ventura designato come arbitro speciale dell'incontro. Verso la fine del match, Andr\u00e9 e Dibiase erano in netto vantaggio, cos\u00ec Elizabeth si tolse la gonna gialla restando in mutandine rosse, il che distrasse Andr\u00e9 e DiBiase permettendo ai Mega Powers di avvantaggiarsi della situazione e vincere l'incontro.\nFaida tra Randy Savage e Hulk Hogan (1988-1989).\nElizabeth fu anche la causa scatenante \u2014 e la pietra della discordia \u2014 della rottura dell'alleanza Savage\u2013Hogan, principalmente a causa della gelosia di Savage verso l'atteggiamento troppo protettivo e \"amichevole\" di Hogan verso la bella manager. La storyline si concluse con lo scioglimento dei Mega Powers, la separazione tra Savage ed Elizabeth, e la riconquista del titolo mondiale da parte di Hogan in un match tra lui e Savage svoltosi a WrestleMania V.\nDopo WrestleMania, Randy Savage rimpiazz\u00f2 Miss Elizabeth con Sensational Sherri come sua nuova manager.\nPer il resto del 1989, le apparizioni di Elizabeth furono molto sporadiche. Partecip\u00f2 a \"SummerSlam '89\", facendo da manager a Hogan e Brutus Beefcake nel loro match contro Savage e Zeus; continuando in seguito ad assistere Hulk Hogan a bordo ring per qualche altro match. Per breve tempo, Elizabeth condusse anche \"WWF Wrestling Spotlight\" insieme a Vince McMahon.\nReunion con Randy Savage (1991-1992).\nDopo aver aiutato Dusty Rhodes &amp; Sapphire durante il loro feud con Savage &amp; Sherri, Elizabeth scomparve dalla WWF fino a WrestleMania VII, evento nel quale Savage perse un \"Retirement match\" contro Ultimate Warrior. Dopo la sconfitta, un'infuriata Sherri inizi\u00f2 a colpire forsennatamente l'esanime Savage fino a quando Elizabeth, che aveva assistito al match tra il pubblico, sal\u00ec sul ring per difendere Savage dall'ira di lei. Elizabeth afferr\u00f2 Sherri per i capelli e la scaravent\u00f2 fuori dal ring, riunendosi poi con Savage tra le ovazioni entusiastiche e commosse del pubblico.\nThe Match Made in Heaven.\nLa coppia si spos\u00f2 in diretta TV (kayfabe) a SummerSlam 1991 in quello che venne definito \"The Match Made in Heaven\" (nella vita reale i due erano gi\u00e0 sposati ufficialmente dal 30 dicembre 1984). Al ricevimento di nozze, Elizabeth apr\u00ec una scatola regalo che al suo interno conteneva un serpente velenoso, che la terrorizz\u00f2; subito dopo Jake \"The Snake\" Roberts &amp; The Undertaker irruppero sulla scena attaccando Savage. Ci\u00f2 diede vita ad un feud tra Roberts e Savage, dove Elizabeth gioc\u00f2 un ruolo cruciale. Il primo dei confronti tra Savage e Roberts ebbe luogo al pay-per-view \"Tuesday in Texas\", dove, dopo la vittoria di Savage, Roberts lo attacc\u00f2 a tradimento, e poi costrinse Elizabeth a supplicarlo in ginocchio di fermare l'assalto. Apparentemente scontento delle sue suppliche, Roberts la prese per i capelli e la schiaffeggi\u00f2 in volto.\nUltime storyline e abbandono.\nNella sua ultima storyline in WWF, Elizabeth fu accusata dal campione del mondo in carica Ric Flair di essere stata la sua amante in passato. Flair arriv\u00f2 persino a mostrare delle foto (rivelatesi in seguito dei fotomontaggi) che li ritraevano insieme in atteggiamenti \"compromettenti\". La contesa venne risolta a WrestleMania VIII, dove Savage sconfisse Flair vincendo il suo secondo titolo mondiale WWF. Alla fine del match, un Flair fuori di s\u00e9 dalla rabbia per aver perso la cintura, spinse Elizabeth in un angolo del ring e la baci\u00f2 in bocca; allora Elizabeth schiaffeggi\u00f2 sonoramente Flair, e Savage, furente di gelosia, si avvent\u00f2 sull'ex campione per lavare nel sangue l'onta subita.\nPoco tempo dopo, Elizabeth e Savage divorziarono sia sulla scena che nella vita reale. Quando la cosa divent\u00f2 ufficiale, Savage pubblic\u00f2 un annuncio su \"WWF Magazine\" rivelando che lui ed Elizabeth non stavano pi\u00f9 insieme, ringraziando i fan per il supporto ricevuto negli anni. La pubblicazione della dichiarazione di Savage, segn\u00f2 all'epoca uno dei rarissimi casi nei quali la reale vita privata dei wrestler faceva capolino su una pubblicazione ufficiale della WWF.\nWorld Championship Wrestling (1996-2000).\nManager dei Four Horsemen e New World Order (1996-1998).\nNel gennaio 1996, Miss Elizabeth ritorn\u00f2 al wrestling nuovamente al fianco di Savage. Ben presto per\u00f2, trad\u00ec Savage per diventare la valletta di Ric Flair nei Four Horsemen, diventando per la prima volta in carriera una heel. Successivamente lasci\u00f2 anche Flair e i Four Horsemen per unirsi al New World Order (nWo) capeggiato da Hulk Hogan, per poi infine ricongiungersi con l'indimenticato ex marito, quando Savage decise di entrare lui stesso nell'nWo qualche mese dopo. Nel giugno 1998, si separ\u00f2 ancora da Savage e segu\u00ec Hogan nella fazione nWo Hollywood. In questo periodo arriv\u00f2 anche a prendere in giro Savage baciando in diretta TV Eric Bischoff sotto lo sguardo di un attonito Macho Man.\nNella vita reale, il 6 dicembre 1997, Elizabeth si spos\u00f2 con Cary Lubetsky, un procuratore. Il matrimonio ebbe vita breve e i due si separarono il 19 aprile del 1999.\nTeam Package e ritiro (1999-2000).\nNella puntata del 4 gennaio di \"Nitro\", Elizabeth fu vista parlare con degli ufficiali di polizia. Secondo la storyline, lei accusava Goldberg di averla molestata sessualmente. Goldberg fu arrestato in diretta la sera stessa, e portato via dalla polizia. In seguito, Elizabeth ammise di aver mentito. Come rivel\u00f2 lei stessa, aveva inscenato la cosa per non permettere a Goldberg di combattere quella stessa sera contro Kevin Nash (membro dell'nWo) in un match con il titolo mondiale in palio.\nA febbraio, Elizabeth fece da manager alla coppia formata da Lex Luger e Ric Flair. I tre erano conosciuti con il nome di \"Team Package\". L'obbiettivo principale del trio, era quello di abbattere Hulk Hogan, che Luger aveva pi\u00f9 volte sfidato pubblicamente nelle settimane precedenti. Elizabeth arriv\u00f2 sino al punto di cercare di colpire Hogan con una mazza da baseball durante una intervista a \"WCW Thunder\". Hogan le strapp\u00f2 facilmente la mazza di mano e la colp\u00ec con un atomic drop. Pi\u00f9 tardi quella stessa settimana, Hogan telefon\u00f2 in studio durante il programma radiofonico \"Bubba the Love Sponge\" per discutere del suo feud con Luger. Relativamente all'episodio dell'atomic drop su Elizabeth, Hogan afferm\u00f2 che originariamente era previsto che Elizabeth venisse da lui solo sculacciata, ma che lei aveva rifiutato di farsi sculacciare perch\u00e9 quella sera non portava le mutandine sotto la gonna. L'8 maggio 2000, Elizabeth lott\u00f2 sul ring come wrestler nel suo primo match ufficiale in assoluto, scontrandosi con Daffney. Successivamente partecip\u00f2 a qualche altro incontro con Rhonda Singh e Madusa. Poco tempo dopo Elizabeth lasci\u00f2 la WCW per fine contratto.\nUltimi anni.\nElizabeth e Luger instaurarono una relazione sentimentale anche al di fuori della WCW. Amici di Elizabeth riferirono che i due avevano in programma di sposarsi nel 2003. Dopo l'uscita dal wrestling, la Hulette inizi\u00f2 a lavorare nella palestra di propriet\u00e0 di Luger a Marietta, in Georgia.\nIl 19 aprile 2003, Elizabeth rest\u00f2 coinvolta in una lite domestica con Luger, che la picchi\u00f2 nel garage della loro residenza. I poliziotti trovarono Elizabeth con gli occhi tumefatti, un bernoccolo in testa, e il labbro ferito. Luger fu incriminato per percosse e multato per 2500 dollari. Due giorni dopo, Luger venne arrestato per guida in stato di ebbrezza.\nMorte.\nIl 1\u00ba maggio 2003, Luger telefon\u00f2 al pronto intervento dalla sua casa di Marietta, Georgia, affermando che Elizabeth non respirava. La donna non rispose alle sollecitazioni della respirazione bocca a bocca, e i paramedici la portarono d'urgenza all'ospedale, dove fu dichiarata morta. La causa del decesso fu in seguito determinata in overdose per l'assunzione di sostanze tossiche mischiate ad alcool. Luger venne arrestato il giorno dopo il decesso di Elizabeth, quando una perquisizione nel suo appartamento fece scoprire alla polizia ingenti quantit\u00e0 di sostanze illecite, inclusi svariati steroidi anabolizzanti, OxyContin, ormoni della crescita sintetici, testosterone, temazepam e alprazolam. Il 3 febbraio 2005, al processo Luger si dichiar\u00f2 colpevole di detenzione di sostanze illecite per uso personale. Venne multato di 1000 dollari e condannato a cinque anni di libert\u00e0 vigilata. Elizabeth Hulette \u00e8 sepolta nel Frankfort Cemetery, nella Contea di Franklin, in Kentucky."}
{"id": "1206648", "revid": "2519", "url": "https://it.wikipedia.org/wiki?curid=1206648", "title": "R\u00e5de", "text": "R\u00e5de \u00e8 un comune norvegese della contea di Viken."}
{"id": "1206661", "revid": "1543377", "url": "https://it.wikipedia.org/wiki?curid=1206661", "title": "Nazionale di rugby a 15 dei Paesi Bassi", "text": "La nazionale di rugby XV dei Paesi Bassi (Nederlands rugbyteam) rappresenta i Paesi Bassi a livello internazionale in tutte le competizioni e gli incontri che si svolgono sotto la giurisdizione dell'International Rugby Board.\nNon ha mai partecipato alla coppa del mondo, ma partecipa regolarmente al Campionato europeo per Nazioni di rugby, dove \u00e8 attualmente inserita nella 1\u00aa divisione poule B.\nI giocatori.\nLa Rosa della Nazionale:\nRoy Schermer, Floris van de Ruit, Bob Motazed, Jeroen Fluiter, Leon Koenen, Richard van den Broek, Fedde Lingsma, Rob van Velden, Jordy Bonhof, Jan Ketelings, Johnny Nas, Kees Beentjes, Thomas Mooy, Nicky Jansen, Xander van Mourik, Alex Barendregt, Dirk Danen, Catalin Buburuzan, JayJay Boske, Floris Kieft, Michiel Kuijper, Tom Altink, Stefan Vos, Maurice Stahlecker, Tjebbe Jehee, Bart Viguurs, Lodewijk Gilens, Rob Rijnolds."}
{"id": "1206664", "revid": "51032", "url": "https://it.wikipedia.org/wiki?curid=1206664", "title": "Remore", "text": ""}
{"id": "1206666", "revid": "362150", "url": "https://it.wikipedia.org/wiki?curid=1206666", "title": "Alpi australiane", "text": "Le Alpi australiane sono la pi\u00f9 elevata catena montuosa dell'Australia. Sono situate nel sud-est dell'Australia, tra gli Stati del Nuovo Galles del Sud e di Victoria; costituiscono l'unico sistema montuoso australiano ad ospitare cime superiori ai 2000 metri, che risultano innevate in inverno.\nLe Alpi australiane fanno parte della Grande Catena Divisoria, una serie di catene montuose che corrono per 3000\u00a0km lungo la costa orientale dell'Australia, dal nord del Queensland al Victoria. Esse fungono da spartiacque tra i corsi d'acqua che sfociano nell'Oceano Pacifico e quelli che si dirigono verso l'Indiano; tra questi ultimi, quasi tutti sfociano nel fiume Murray.\nAlle Alpi australiane appartengono i Monti Nevosi (\"Snowy Mountains\"), nel Nuovo Galles del Sud."}
{"id": "1206668", "revid": "110175109", "url": "https://it.wikipedia.org/wiki?curid=1206668", "title": "Alberto Naselli", "text": "Biografia.\nIl suo contributo fu molto rilevante nello sviluppo della commedia dell'arte italiana. Naselli (o Gavazzi) organizz\u00f2 alcune tra le pi\u00f9 rilevanti compagnie di artisti viandanti, inclusa la prima ad aver girovagato per la Francia e la Spagna: in quest'ultima sappiamo fu con certezza nel 1574, nella citt\u00e0 di Madrid. \u00c8 anche la prima persona, di cui si abbia notizia, che abbia interpretato il personaggio di Arlecchino, sviluppando per primo la moderna versione teatrale, da tutti conosciuta, della suddetta maschera.\nLa confusione tra i due cognomi \u00e8 probabilmente dovuta alla sovrapposizione del presunto cognome Naselli al nome del personaggio del \"Ganassa\" da lui inventato e rappresentato, nome che al tempo poteva subire, in quell'area della Provincia di Bergamo, diverse desinenze e modifiche come Ganassa, Gavassa, Ganassi, Gavassi e Gavazzi, diventando poi, a tutti gli effetti, il vero e proprio cognome."}
{"id": "1206669", "revid": "149485", "url": "https://it.wikipedia.org/wiki?curid=1206669", "title": "Donetsk", "text": ""}
{"id": "1206671", "revid": "486946", "url": "https://it.wikipedia.org/wiki?curid=1206671", "title": "Oblast di Donetsk", "text": ""}
{"id": "1206674", "revid": "125235285", "url": "https://it.wikipedia.org/wiki?curid=1206674", "title": "La paura fa novanta V", "text": "La paura fa novanta V \u00e8 la quinta puntata speciale di Halloween della serie animata \"I Simpson\". Come ogni episodio di Halloween dei Simpson, \u00e8 diviso in tre parti. La puntata traccia una divisione marcata tra i precedenti Special e quelli che verranno: oltre a essere considerato l'episodio con pi\u00f9 sangue e violenza di tutta la serie, \u00e8 il primo episodio a non essere collegato da una trama che funge da filo conduttore per i tre segmenti.\nTrama.\nIntroduzione.\nUna breve serie di scenette: viene inquadrato un cimitero, con una lapide, sulla quale \u00e8 incisa la scritta \"Lapidi Divertenti\"; Boe viene impiccato; Patty e Selma sono due streghe che bruciano sul rogo (fumandosi una sigaretta nel contempo) e il preside Skinner viene ghigliottinato da Bart.\nThe Shinning (\"The Shinning\").\nIl signor Burns affida ad Homer e alla sua famiglia la custodia della sua magione, un tempo luogo di sepoltura indiana. Per evitare che la famiglia poltrisca, Burns stacca il cavo della tv ed elimina le scorte di birra, senza nessun avvertimento.Intanto Bart scopre di avere un potere telepatico chiamato \"Lucentezza\" che scambia per \"luccichezza\" (Willy:Nella mente letto mi hai: tu possiedi la Lucentezza;Bart:Vuoi dire la luccichezza)e lo avverte di chiamarlo in caso che Homer impazzisca. Senza tv e birra, Homer ben presto impazzisce e inizia a vedere i fantasmi di Boe il barista e di altri personaggi dei film horror. Successivamente cerca di uccidere Marge, ma viene spaventato dalla sua stessa immagine nello specchio e cade dalle scale, perdendo i sensi. Marge lo rinchiude nella cella frigorifera, ma Homer si libera e, armatosi di un'ascia, incomincia a inseguire la sua famiglia (un evidente parodia di Jack Nicholson).\nBart utilizza i suoi poteri psichici per chiamare telepaticamente Willie il giardiniere, che corre in soccorso della famiglia, ma viene ucciso da Homer con l'ascia. Grazie al televisore portatile di Willie, per\u00f2, Homer si calma subito e torna quello di sempre. L'episodio finisce con l'immagine dei Simpson che, sedutasi a guardare la tv nella neve, si congelano a causa del freddo.\nTempo e punizione (\"Time and Punishiment\").\nA causa di un guasto al tostapane, Homer viaggia nel tempo e incontra diverse realt\u00e0 parallele: una in cui Ned Flanders, suo odiato vicino, \u00e8 diventato il padrone indiscusso del mondo con tecniche di coercizione alla 1984; una in cui \u00e8 ricco e felice, ma non esistono le ciambelle (in realt\u00e0, dopo che Homer \u00e8 scappato urlando da quell'universo, le ciambelle cominciano a piovere dal cielo). Alla fine, dopo aver visitato molte realt\u00e0 differenti sembra essere ritornato alla normalit\u00e0, tranne che per una cosa: Marge e i ragazzi hanno una lunga lingua biforcuta. Troppo stanco per ricercare un universo migliore, Homer si accontenta.\nMensa da incubo (\"Nightmare Cafeteria\").\nGran parte degli alunni della scuola elementare sono in sala punizione e il Direttore Skinner, per diminuire il loro numero, decide di passare al cannibalismo e comincia a cucinarli tutti, dandoli in pasto al resto della scuola. Il primo \u00e8 Secco, dopo \u00e8 il turno di Uther. Sempre pi\u00f9 decimati, i ragazzi si accorgono dell'inganno. Poco dopo Bart, Lisa e Milhouse sono gli ultimi rimasti e, tentando la fuga, vengono buttati nel frullatore gigante.\nQuando Bart e Lisa stanno cadendo nel frullatore Bart si sveglia e scopre che era tutto un incubo.\nFinale.\nL'episodio finisce scoprendo che era tutto un sogno di Bart, e che non c'era niente di cui preoccuparsi se non di una strana sostanza tossica che penetra in casa e rivolta letteralmente i Simpson, trasformandoli in un ammasso di carne pulsante che fa venire l'acquolina al cane, il quale sbrana Bart, durante i titoli di coda.\nProduzione.\nLa sequenza iniziale \u00e8, da parte del produttore David Mirkin, una sarcastica riposta ai censori della Fox, che pretesero di tagliare gran parte dello show, a causa della violenza e delle immagini impressionanti contenute nella puntata. L'episodio, infatti, \u00e8 stato descritto dagli stessi autori come molto violento:\nIl primo segmento deriva dalla voglia di Mirkin di fare una parodia del film di Stanley Kubrick (regista molto ammirato dallo staff di scrittori della serie che, infatti, contiene numerosi riferimenti alle opere dell'autore). Il creatore della serie, Matt Groening ha poi ammesso di non aver mai visto il film in questione.L'idea di Homer che viaggia nel tempo, invece, proviene da Groening stesso. Gran parte del segmento \u00e8 stato modificato e privato di alcune scene, in quanto molto lungo: nella scena dove la casa dei Simpson cambia forma rapidamente, inizialmente avrebbe dovuto esserci un edificio fatto interamente dagli scoiattoli. Diversi artisti hanno creato il design di questa casa che, in post-produzione, \u00e8 stata tagliata fuori dalla puntata. Per consolazione, vennero usati quegli stessi scoiattoli per decorare qualsiasi cosa, dai biglietti d'auguri di Natale ad altri oggetti di merchandising legati alla casa di produzione. Numerose scene di studenti che vengono mangiati furono escluse dal montaggio di \"Mensa da incubo\" e anche una scena con Homer, non presente nel segmento finale, venne eliminata.\nL'episodio \u00e8, negli Usa, l'unico, insieme all'episodio L'erba di Homer della tredicesima stagione, ad essere vietato ai minori di 14 anni.\nPremi e accoglienza.\nNel 2006, IGN.com ha votato \"Tempo e Punizione\" il quarto miglior segmento di Halloween e \"The Shinning\" il miglior segmento tra tutti gli special di Halloween .\nAttualmente, la puntata \u00e8 valutata \"Superba\" (con un punteggio di 9.4) dal sito Tv.com e sull'Internet Movie Database ha una media di 8.9 Nel 2003 \"Entertainment Weekly\" ha posizionato l'episodio, in una classifica sulle 25 puntate pi\u00f9 belle dei Simpson, al nono posto.\nSempre su IGN.com, l'apparizione nei panni di Maggie di James Earl Jones \u00e8 la settima nella classifica delle \"25 miglior apparizioni speciali nei Simpson\".\nLa colonna sonora composta da Alf Clausen ha ricevuto una nomination agli Emmy 1995 per \"Miglior Colonna Sonora\""}
{"id": "1206675", "revid": "486946", "url": "https://it.wikipedia.org/wiki?curid=1206675", "title": "U.S. Pontedera", "text": ""}
{"id": "1206676", "revid": "438678", "url": "https://it.wikipedia.org/wiki?curid=1206676", "title": "Il fantasma del palcoscenico", "text": "Il fantasma del palcoscenico (\"Phantom of the Paradise\") \u00e8 un \"musical\" del 1974 scritto e diretto da Brian de Palma. La storia \u00e8 un adattamento molto libero di temi provenienti da capolavori come \"Il fantasma dell'Opera\", \"Il gobbo di Notre Dame\", \"Il ritratto di Dorian Gray\" e \"Faust\". Il film \u00e8 stato lanciato sul mercato col sottotitolo: \"Ha venduto la sua anima per il \"rock and roll\"\" e, successivamente, con \"\u00c8 stato menomato, incastrato, picchiato, derubato e mutilato. Ma non lo possono tenere distante dalla donna che ama!\"\nFu inizialmente un fiasco ai botteghini e fu oggetto di aspre critiche, ma \u00e8 diventato in seguito una pellicola \"cult\".\nTrama.\nWinslow Leach \u00e8 un giovane cantautore la cui opera pop basata sul \"Faust\" viene rubata da Swan, un produttore discografico di enorme successo. Entusiasta della musica, Swan la vuole utilizzare per l'inaugurazione del \"Paradiso\", il grande teatro per concerti che ha approntato. Leach tenta di tornare in possesso del suo lavoro ma viene cacciato dalla Dischi Morte, la casa discografica di Swan. Si insinua nella principesca abitazione di Swan dove si stanno tenendo le audizioni per lo spettacolo di apertura del Paradiso, e scopre che sar\u00e0 basato sulla sua musica. Tra le molte cantanti convocate per i provini, Winslow rimane affascinato dalla grazia e dalla voce di Phoenix, alla quale spiega come interpretare il brano \"Faust\" che sta provando. Scoperto, viene nuovamente cacciato. All'ulteriore tentativo di spiegarsi con Swan travestendosi da donna e mischiandosi alle aspiranti attrici e cantanti che si sottopongono alle sue particolari attenzioni per ottenere una parte, viene portato via e pestato da due scagnozzi e i poliziotti conniventi che lo trovano lo incastrano per spaccio di droga.\nLeach viene arrestato, processato per direttissima e condannato all'ergastolo, da scontare presso la prigione di Sing Sing. Una volta in carcere, nel quadro di un programma di esperimenti sui detenuti finanziato da un'azienda di Swan, gli rimuovono i denti e li rimpiazzano con una scintillante dentiera in metallo. Sei mesi dopo, la radio trasmette la sua musica rubata eseguita in versione \"rock and roll\" anni cinquanta dai Juicy Fruits, la band scelta da Swan e detestata da Winslow. Colto da un raptus, riesce ad evadere e si reca a distruggere lo stabilimento della Dischi Morte. Mentre sfoga la sua rabbia viene intercettato da un guardiano e nella concitazione viene schiacciato dalla pressa di incisione che stava sabotando; il suo volto, e le corde vocali, sono deturpati per sempre. Fumante e sanguinante, Winslow fugge gettandosi nel fiume. Il giorno seguente la stampa d\u00e0 notizia della sua morte bench\u00e9 il corpo non sia stato ritrovato.\nIn realt\u00e0 Winslow \u00e8 sopravvissuto e nei giorni precedenti l'inaugurazione si intrufola al Paradiso, nel cui magazzino indossa un vestito di pelle nera con mantello e si copre il deforme volto con una maschera da gufo argentata. Nei meandri del Paradiso si dedica alla vendetta contro Swan. Durante le prove piazza sotto un'auto situata sul palcoscenico una bomba ad orologeria che scoppia mentre si esibiscono i Juicy Fruits, chiamati ora \"The Beach Bums\". Winslow viene inquadrato da una telecamera a circuito chiuso e visto dalla cabina di regia da Swan, che va di persona ad affrontarlo e lo riconosce. Gli propone di riscrivere la musica per farla cantare a Phoenix, e con un abilissimo uso degli impianti di amplificazione e elaborazione dei suoni gli permette nuovamente di parlare e di cantare. Approfittando dello stato di confusione e di esaltazione di Winslow, Swan gli fa firmare col sangue un ponderoso e vetusto contratto; ritiratosi in un settore privato e segreto del locale Swan guarda la registrazione dell'episodio della firma.\nNei giorni seguenti Winslow \u00e8 immerso giorno e notte nel riscrivere l'opera, aiutato da stimolanti. Swan si rende conto che Phoenix \u00e8 troppo perfetta per quella musica, sostenendo che l'unica perfezione che tollera \u00e8 la propria; rompe la promessa fatta a Winslow ed affida il ruolo di cantante a Beef, un urlatore rockettaro dai modi effeminati ben diverso dall'aggraziata Phoenix, che viene relegata al ruolo di corista. Winslow si addormenta sfinito dopo aver terminato l'opera e Swan ne approfitta per rubargliela e dare ordine di murarlo vivo. Al risveglio, vedendosi tradito per la seconda volta, Winslow ha uno scoppio d'ira, spacca il muro e si dirige al Paradiso, dove sta per iniziare il nuovo spettacolo. In un camerino trova Beef sotto la doccia e lo spaventa a morte dicendogli:\nPhilbin, il braccio destro di Swan, ferma Beef mentre cerca di fuggire e lo convince che il Fantasma sia solo una brutta allucinazione dovuta a tutta l'anfetamina di cui fa uso. Lo spettacolo ha inizio con i membri del gruppo The Undeads (sempre gli stessi Juicy Fruits e The Beach Bums) che in una macabra messinscena mutilano alcuni spettatori sulle note di un rock aggressivo, e fanno cucire i pezzi asportati in una bara. Tra il crescente entusiasmo della folla, dalla bara emerge uno spiritato Frankenstein impersonato da Beef, che scalda ulteriormente la platea con \"Life at Last\", una versione scatenata di \"Old Souls\". Al culmine della canzone per\u00f2 il Fantasma uccide Beef folgorandolo con un neon a forma di fulmine lanciato dall'alto.\nNell'estasi della folla inconsapevole, con il cadavere di Beef trasportato via in ambulanza, Philbin ordina a Phoenix di sostituirlo sul palco esibendo la versione di \"Old Souls\" scritta per lei da Winslow. Il contrasto tra la follia di Beef e la dolcezza di Phoenix decreta l'immediato successo del brano. Swan sfrutta quanto accaduto precipitandosi nel camerino di Phoenix e promettendole un futuro da protagonista. Quando la cantante si trova poi tra la folla che la applaude viene presa in disparte dal Fantasma che le rivela la propria identit\u00e0. Winslow la implora di lasciare Swan prima che la distrugga, ma la ragazza non lo ascolta e scappa impaurita dal suo mostruoso aspetto. Pi\u00f9 tardi, il Fantasma si arrampica di nascosto fino al lucernario sul tetto dell'abitazione di Swan, dove vede quest'ultimo abbracciato a letto con Phoenix. Col cuore spezzato, Winslow si pianta un coltello nel petto ma Swan, che come al solito controlla tutto con telecamere e visori, lo raggiunge sul tetto e lo risuscita chiudendogli la ferita e ricordandogli che in base al contratto firmato nessuno dei due pu\u00f2 morire finch\u00e9 l'altro \u00e8 in vita. Winslow improvvisamente lo accoltella non riuscendo a scalfirlo giacch\u00e9, come soggiunge, anche lui \u00e8 sotto contratto.\nMentre la rivista \"Rolling Stone\" annuncia il matrimonio al Paradiso tra Swan e Phoenix, il Fantasma si reca nella stanza di Swan dedicata ai media. Qui scopre, oltre al filmato della firma del proprio contratto, quello girato decenni prima da cui apprende che Swan aveva stretto un patto col diavolo, in base al quale sarebbe diventato immortale con l'aspetto giovane per sempre, e firmando lo stesso contratto. Nel caso in cui il filmato stesso fosse stato distrutto, il patto sarebbe rotto e per Swan sarebbe la fine. Al suo posto invecchiavano i filmati, i dischi e le incisioni dei vari giovani talenti da lui scoperti, e per questo motivo Swan non permetteva mai l'uso di fotocamere durante le sue apparizioni pubbliche. Sulla stessa pellicola scopre la registrazione della firma del contratto diabolico tra Swan e Phoenix, dalla quale ricever\u00e0 la voce nel caso che lei morisse. Su un monitor con immagini dal vivo, Winslow scopre che un sicario si sta preparando ad assassinare Phoenix all'atto del matrimonio; d\u00e0 fuoco ai filmati e corre al Paradiso per salvare l'amata.\nIl matrimonio \u00e8 gi\u00e0 iniziato, viene ripreso dal vivo in televisione ed \u00e8 celebrato da Philbin, mentre Swan indossa guanti e maschera per non essere filmato. Winslow si getta sul sicario nel momento in cui sta sparando, ed il suo colpo anzich\u00e9 colpire Phoenix provoca la morte di Philbin. Si lancia poi sul palco e strappa la maschera a Swan, mettendo in mostra il volto in decomposizione a causa della distruzione del filmato con i contratti. Vedendosi perduto ed accecato dalla follia, Swan cerca di strangolare Phoenix chiedendole la voce e Winslow comincia a infilzarlo nel petto con il copricapo appuntito di una ballerina.\nSwan viene trascinato per il palco dal pubblico impazzito, mentre l'agonizzante Winslow si toglie la maschera e striscia verso Phoenix, incitato dalla folla, riuscendo ad afferrarne la mano nel momento in cui sia Swan che lui muoiono. Finalmente Phoenix riconosce il timido ragazzo che l'aveva avvicinata alle audizioni e piange a dirotto sul suo corpo tra il delirio dei presenti.\nTitoli di coda.\nI titoli di coda sono accompagnati dalla canzone \"The Hell of It\" interpretata da Paul Williams. I protagonisti del film vengono presentati separatamente con i loro nomi scritti sullo schermo ed immagini del film in cui compaiono. In alcuni casi le clip in cui vengono presentati sono brevissimi outtake di alcune scene.\nProduzione.\nRiprese.\nAlcune sequenze nel film, in particolare quella della notte della prima al Paradiso, furono girate al Majestic Theater nella periferia di Dallas (Texas)\nMusiche.\nNel film sono contenuti 12 brani, dei quali Paul Williams (Swan nel film) ha scritto sia i testi che le musiche. Tra questi, non sono stati inseriti nella colonna sonora \"Never Thought I'd Get to Meet the Devil\", cantata da William Finley (Winslow), e la versione di \"Faust\" abbozzata in coppia da Bill Finley e Jessica Harper (Phoenix) alla prima audizione in casa di Swan.\nColonna sonora.\nNel 1975, Paul Williams ha ottenuto per \"Phantom of the Paradise\", titolo originale del film e dell'album, una candidatura per l'oscar alla migliore colonna sonora. L'album \u00e8 stato pubblicato dalla casa discografica statunitense A&amp;M Records nel 1974 nel Regno Unito, negli Stati Uniti, in Francia, in Canada ed in Olanda. La A&amp;M Records lo ha pubblicato in Italia nel 1978."}
{"id": "1206677", "revid": "124999059", "url": "https://it.wikipedia.org/wiki?curid=1206677", "title": "Nazionale di rugby a 15 della Spagna", "text": "La nazionale spagnola di rugby a 15 (in spagnolo \"Selecci\u00f3n de rugby de Espa\u00f1a\") \u00e8 la selezione maschile di rugby a 15 che rappresenta la Spagna in ambito internazionale; opera sotto la giurisdizione della Federaci\u00f3n Espa\u00f1ola de Rugby. Soprannominata \"el XV del Le\u00f3n\" (il XV del Leone), \u00e8 attiva dal 1929, anno in cui disput\u00f2 il suo primo incontro internazionale, allo stadio del Montju\u00efc di Barcellona contro l' (all'esordio anch'essa), vinto 9-0. La Spagna ha partecipato ad una coppa del mondo, nel 1999, e partecipa regolarmente al Campionato europeo per Nazioni di rugby, dove \u00e8 attualmente inserita nella 1\u00aa divisione poule A ed \u00e8 in corsa per la qualificazione al mondiale 2019.\nIl giocatore con pi\u00f9 \"caps\" della squadra iberica \u00e8 Francisco Puertas Soto, di ruolo estremo, che ne ha totalizzati 93 (ogni presenza in nazionale corrisponde ad un cap) e ha partecipato all'unico mondiale disputato dal XV del Leone nel 1999.\nGiocatori.\nAvanti\nArretrati"}
{"id": "1206681", "revid": "486946", "url": "https://it.wikipedia.org/wiki?curid=1206681", "title": "Oblast di \u010cernighiv", "text": ""}
{"id": "1206685", "revid": "289247", "url": "https://it.wikipedia.org/wiki?curid=1206685", "title": "Royal Football Club Liegi", "text": ""}
{"id": "1206689", "revid": "124123", "url": "https://it.wikipedia.org/wiki?curid=1206689", "title": "Abraham von Franckenberg", "text": "Biografia.\nFranckenberg apparteneva alla nobilt\u00e0 della Slesia e ricevette la sua educazione al Ginnasio di Brieg (oggi Brzeg in Polonia). Si immatricol\u00f2 nel 1612 all'Universit\u00e0 di Lipsia, nel 1613 si spost\u00f2 all'Universit\u00e0 di Wittenberg e nel semestre invernale 1613/1614 nuovamente all'Universit\u00e0 di Jena. Al termine degli studi di giurisprudenza nel 1617 ritorn\u00f2 nelle propriet\u00e0 di famiglia a Ludwigdorf. Qui, non soddisfatto della formazione ricevuta, altern\u00f2 l'amministrazione dei suoi possedimenti con lo studio dei mistici, principalmente Johann Tauler, Kaspar Schwenckfeld e Jakob B\u00f6hme. \nEgli fu particolarmente influenzato dall'opera di B\u00f6hme \"Aurora oder die Morgenr\u00f6the\", che apparve nel 1612. Esortato pi\u00f9 volte da Herzog von Oels, di prenderlo al suo servizio, lui rifiut\u00f2 sempre, con la giustificazione che egli aveva paura di cadere nel peccato. Velocemente per\u00f2 si forma sotto la sua guida una cerchia di mistici e Rosacroce, che si riuniranno o da lui a Ludwigsdorf o da un altro mecenate di Jakob B\u00f6hme, il signore di Schweinhausburg, Johann Sigismund von Schweinichen (1590\u20131664).\nApparteneva al circolo di mistici slesiani a cui apparteneva anche Angelus Silesius. Sulla lapide dell'amico Schweinichen \u00e8 scritto: \u00abnella vecchiaia dell'uomo si abbandonano tutte le compagnie mondane e per s\u00e9, in solitaria contemplazione dei segreti di Dio e della Natura, si compiono gli ultimi tempi della propria vita\u00bb e cos\u00ec fece lui, cos\u00ec come tutti gli altri membri del circolo Franckenberg. Per lui, l'opera della rivelazione dello Spirito non era terminata con la manifestazione attraverso gli apostoli, cercava quindi di avvicinarsi personalmente al segreto di Dio attraverso le visioni.\nNel 1634, in Slesia arriv\u00f2 la peste, mentre tutti fuggirono, Franckenberg rest\u00f2 solo con i propri malati, per provvederne dei medicamenti e seppellirli. Nel 1640 attacc\u00f2 pubblicisti e teologi protestanti, che come ritorsione gli rifiutarono la confessione e l'eucaristia.\nStanco e amareggiato, nel 1645 Franckenberg si rec\u00f2 a Danzica dal suo amico Johannes Hevelius, col quale condivideva l'interesse per l'astronomia e rest\u00f2 la fino al 1650. Dopo il ritorno a Ludwigsdorf, vi mor\u00ec celibe nell'anno 1652. Lasci\u00f2 in eredit\u00e0 la propria biblioteca all'amico Schweinichen, che pi\u00f9 tardi la pass\u00f2 ad Angelus Silesius (Una parte di questa si trova oggi a Breslavia). La lapide di Franckenbergs nella chiesa di Ludwigsdorf \u00e8 piena di simboli misteriosi, che fino ai nostri giorni non si \u00e8 riusciti a comprendere.\nOpere.\nLa maggior parte delle sue opere, che scrisse sotto lo pseudonimo \"Amadeus von Friedleben\", furono stampate dopo la sua morte: \"Nosce te ipsum\", Frankfurt 1675; il \"Medicina Dei\", Amsterdam 1670, influenzato da Paracelso. Nel 1676 si rende pubblico il suo lavoro pi\u00f9 importante \"Raphael oder Arztengel\" sulla medicina esoterica e la psicoterapia. Il titolo si ricollega all'arcangelo Raffaele che la tradizione vuole associato alle guarigioni. In questa opera Frankenberg impart\u00ec insegnamenti sul microcosmo e macrocosmo e di fitognomica (studio di segni e corrispondenze nelle piante di cui aveva scritto anche Giovanni Battista della Porta). La malattia, secondo lui, pu\u00f2 essere trattata con tre rimedi differenti: con i farmaci, con rimedi sacri o esorcismi, nonch\u00e9 con la magia."}
{"id": "1206693", "revid": "114248706", "url": "https://it.wikipedia.org/wiki?curid=1206693", "title": "Monti Nevosi", "text": "I Monti Nevosi (in inglese \"Snowy Mountains\") sono una parte della catena montuosa delle Alpi Australiane e sono in assoluto i monti pi\u00f9 alti del continente australiano. \u00c8 su questa catena che si trova il Monte Kosciuszko, alto 2.228 metri sul livello del mare, il pi\u00f9 alto monte dell'Australia. Si pensa che la catena montuosa sia stata abitata per molti millenni dagli australiani aborigeni; fu esplorata dagli Europei per la prima volta solo nel 1835. Oggi su questa catena sorgono numerosi centri di sport invernali. \nDalle Snowy Mountains nascono i fiumi Snowy, Murrumbidgee e Murray, che alimentano molte centrali idroelettriche e lungo i loro percorsi sono sorte, sulle montagne, numerose dighe. Questo progetto di sfruttamento dei fiumi (destinati, oltre che ad alimentare le centrali, anche all'irrigazione delle regioni pianeggianti), chiamato in inglese Snowy Mountain Scheme, fu messo in pratica nel 1949, dopo la Seconda guerra mondiale e coinvolse centinaia di migliaia di uomini, due terzi dei quali provenivano da altre trenta nazioni."}
{"id": "1206695", "revid": "64860", "url": "https://it.wikipedia.org/wiki?curid=1206695", "title": "Kovenant", "text": ""}
{"id": "1206696", "revid": "118018982", "url": "https://it.wikipedia.org/wiki?curid=1206696", "title": "Campionato mondiale di calcio a 5 maschile 1988", "text": "Il terzo Campionato del mondo di futsal, disputato dal 20 ottobre al 30 ottobre 1988 in Australia, fu la terza ed ultima edizione di un torneo per squadre nazionali di futsal organizzato dalla FIFUSA, organismo che amministrava tale sport in ambito mondiale. \nAi nastri di partenza della manifestazione si presentarono sedici formazioni divise in quattro gironi da quattro squadre, nella seconda fase due gironi da quattro squadre determinarono le quattro semifinaliste ed il torneo prosegu\u00ec ad eliminazione diretta, disputato interamente a Melbourne.\nIl torneo \u00e8 un singolare esempio di imprevedibilit\u00e0 di questa disciplina sportiva: il Brasile imbattuto e dalla media terrificante di pi\u00f9 di 7 reti a gara contro le sole sei subite in tutto il torneo sino alla finale, fu sconfitto a sorpresa dai paraguaiani, gi\u00e0 battuti dai verdeoro nel girone di seconda fase. Nella finale del 30 ottobre il Paraguay vinse 2-1 interrompendo il dominio brasiliano che tra mondiali, tornei sudamericani e panamericani, durava ininterrottamente dal 1969, anno in cui i verdeoro si erano imposti nel secondo Campionato Sudamericano di Calcio a 5 proprio in Paraguay ad Asuncion\nIl mondiale vide la partecipazione di quattro formazioni sudamericane, due nordamericane, sette formazioni europee, due dell'Oceania ed il Giappone a rappresentare l'Asia. Nonostante un predominio numerico, l'Europa continu\u00f2 a giocare la parte di spalla alle formazioni sudamericane: la penisola iberica, con Spagna e Portogallo fu la protagonista della finalina per il 3\u00b0 e 4 \u00b0 posto, ma in generale le quattro formazioni sudamericane giunsero tutte nelle prime sette posizioni, mentre fu chiara una certa mediocrit\u00e0 delle selezioni nazionali allestite da Italia (32 gol subiti, 7 fatti), Inghilterra (19 subiti, 7 fatti) e Ungheria (35 subiti, 8 fatti)."}
{"id": "1206699", "revid": "21880", "url": "https://it.wikipedia.org/wiki?curid=1206699", "title": "Mariana rosea", "text": ""}
{"id": "1206701", "revid": "486946", "url": "https://it.wikipedia.org/wiki?curid=1206701", "title": "Mariana (zoologia)", "text": ""}
{"id": "1206702", "revid": "599013", "url": "https://it.wikipedia.org/wiki?curid=1206702", "title": "Cefiso", "text": ""}
{"id": "1206706", "revid": "466539", "url": "https://it.wikipedia.org/wiki?curid=1206706", "title": "Cacicco", "text": "Il termine \"cacicco\" (da una voce caribica; in italiano, attraverso lo spagnolo \"cacique\") tradizionalmente indicava i capi di alcune comunit\u00e0 tribali in America del Sud e nel Messico, in particolare, dove ancora oggi sta ad indicare il capo del villaggio. La parola originariamente apparteneva alla lingua dei taino (etnia caraibica appartenente al gruppo degli arawak).\nIl termine \u00e8 entrato poi in uso anche in altri contesti, per indicare capi in grado di controllare personalmente intere comunit\u00e0. In particolare in Spagna, esso ha preso ad indicare quei grandi proprietari che, avendo ridotto in una situazione di totale dipendenza le comunit\u00e0 locali, perlopi\u00f9 rurali, finivano per controllare la vita politica, economica e sociale di intere regioni.\nQuesto fenomeno, definito \"cacicchismo\", caratterizz\u00f2 negativamente la societ\u00e0 spagnola per lunghi decenni, in particolare nelle regioni del Sud. Durante la Seconda repubblica spagnola venne varata una riforma agraria che prevedeva l'istituzione di collegi arbitrali come strumento di contrattazione dipendente dal governo, per ridurre l'influenza dei cacicchi sul lavoro di braccianti e fittavoli.\nDurante la Spagna franchista, invece, l'istituzione della democrazia organica comport\u00f2 una recrudescenza, in quanto concedeva un maggior potere agli enti locali a scapito dello Stato centrale, seppur su base elettorale. Ma nelle aree pi\u00f9 culturalmente arretrate era gioco facile per i cacicchi manipolare la volont\u00e0 popolare."}
{"id": "1206709", "revid": "21880", "url": "https://it.wikipedia.org/wiki?curid=1206709", "title": "Aranucus bifidus", "text": ""}
{"id": "1206710", "revid": "172554", "url": "https://it.wikipedia.org/wiki?curid=1206710", "title": "Tossicit\u00e0", "text": ""}
{"id": "1206712", "revid": "486946", "url": "https://it.wikipedia.org/wiki?curid=1206712", "title": "Aranucus", "text": ""}
{"id": "1206714", "revid": "3115", "url": "https://it.wikipedia.org/wiki?curid=1206714", "title": "Nergal (musicista)", "text": "\u00c8 leader del gruppo black/death metal Behemoth, del quale \u00e8 cantante, tastierista, principale chitarrista e compositore, nonch\u00e9 unico membro rimasto della formazione originale.\nBiografia.\nNergal fond\u00f2 i Behemoth nel 1991, a quattordici anni. Ha collaborato o contribuito ai lavori di molti gruppi, tra cui Hermh, Nile, Damnation, Vader, Sweet Noise, Mastiphal, December's Fire, Mess Age, Corruption, Hangover, The Wolverines, Hefeystos ed Ex Deo.\nNergal ha completato un corso di sei anni di storia e due anni di latino all'Universit\u00e0 di Danzica ed \u00e8 qualificato come curatore di museo.\nNei primi di agosto del 2010 viene ricoverato d'urgenza presso il Gdansk Medical University Hospital per una non specificata malattia, diagnosticata poi come leucemia in stadio avanzato. Dopo aver trovato un donatore compatibile, Nergal ha ricevuto un trapianto di midollo osseo alla fine del 2010 ed \u00e8 uscito dall'ospedale a gennaio 2011 per cominciare la riabilitazione.\nNel 2017 fonda i Me and That Man, un side-project in cui si dedica alla Country Music.\n\u00c8 stato indagato per blasfemia - reato secondo l'ordinamento polacco - per aver pubblicato sui social una fotografia in cui calpesa un'immagine della Madonna. Ha lanciato \"Ordo Blasfemia\", una campagna di raccolta fondi a sostegno della libert\u00e0 d'espressione e l'abrogazione del reato e un fondo per la difesa legale degli artisti.\nStrumentazione.\nNergal \u00e8 endorser ESP e possiede un modello custom a 7 corde denominato HEX-7, inoltre utilizza chitarre Flame, Ibanez, Gibson, ESP/LTD (Eclipse) e Dean, sia a 6 che a 7 corde. Su qualunque strumento, monta mute di corde estremamente spesse (D'Addario 0,12-0,60m)\nPer l'amplificazione usa amplificatori e casse Mesa Boogie, pedali Boss e un wah Morley.\nPseudonimo.\nLo pseudonimo \"Nergal\" proviene dalle mitologia mesopotamica: il richiamo \u00e8 a \"Nerigal\", \"Signore della grande citt\u00e0\", re dell'oltretomba e sposo di Ereshkigal, la regina degli Inferi."}
{"id": "1206720", "revid": "767487", "url": "https://it.wikipedia.org/wiki?curid=1206720", "title": "Pio Enea II Obizzi", "text": "Biografia.\nNato nel Castello del Catajo, si adoper\u00f2 per effettuare ristrutturazioni, ampliamenti e abbellimenti all'edificio.\nLa consorte era Lucrezia Dondi dall'Orologio, vittima di un efferato omicidio avvenuto nel Palazzo Obizzi nel 1654.\nNel 1636 scrisse il libretto dell'opera-torneo \"Ermiona\" (con musiche di Giovanni Felice Sances) ordinando l'allestimento in un teatro ligneo appositamente costruito in una sala a Pr\u00e0 della Valle, avvalendosi del progetto e della scenografia di un allievo di Gian Battista Aleotti, Alfonso Rivarola detto il Chenda. Il successo dell'\"Ermiona\" incoraggi\u00f2 l'anno seguente la preparazione a Venezia del melodramma l\"'Andromeda\", su libretto di Bernardo Ferrari e musiche di Francesco Manelli.\nLa passione per l'arte teatrale lo port\u00f2 ad edificare a Padova nel 1652 \u2013 come ricorda una lapide oggi affissa sullo stabile\u00a0\u2013 un teatro che, dopo varie vicissitudini, venne infine ricostruito nelle forme attuali nel 1941 con il nome di \"Cinema Teatro Concordi\". L'edificio \u00e8 situato all'incrocio tra Via San Martino e Solferino e, appunto, Via degli Obizzi, nei pressi del Duomo.\nNel restauro del Cortile dei Giganti del Castello del Catajo, concluso nel 2019, sono riemersi gli affreschi commissionati da Pio Enea II e realizzati da Pietro Antonio Cerva e Ippolito Ghirlanda che facevano da scenografia per le rappresentazioni teatrali all'aperto. "}
{"id": "1206725", "revid": "135673", "url": "https://it.wikipedia.org/wiki?curid=1206725", "title": "ATIVA S.p.A.", "text": ""}
{"id": "1206728", "revid": "2519", "url": "https://it.wikipedia.org/wiki?curid=1206728", "title": "Skiptvet", "text": "Skiptvet \u00e8 un comune norvegese della contea di Viken."}
{"id": "1206735", "revid": "287204", "url": "https://it.wikipedia.org/wiki?curid=1206735", "title": "Spydeberg", "text": "Spydeberg \u00e8 un ex comune norvegese della contea di \u00d8stfold. Dal 1\u00ba gennaio 2020 \u00e8 diventato parte del comune di Indre \u00d8stfold, diventato comune della neoistituita contea di Viken."}
{"id": "1206743", "revid": "287204", "url": "https://it.wikipedia.org/wiki?curid=1206743", "title": "Tr\u00f8gstad", "text": "Tr\u00f8gstad \u00e8 un ex comune norvegese della contea di \u00d8stfold. Dal 1\u00ba gennaio 2020 \u00e8 diventato parte del comune di Indre \u00d8stfold, diventato comune della neoistituita contea di Viken."}
{"id": "1206744", "revid": "119991", "url": "https://it.wikipedia.org/wiki?curid=1206744", "title": "Ospedaletto (Rocchette di Fazio)", "text": ""}
{"id": "1206745", "revid": "287204", "url": "https://it.wikipedia.org/wiki?curid=1206745", "title": "Trogstad", "text": ""}
{"id": "1206750", "revid": "599013", "url": "https://it.wikipedia.org/wiki?curid=1206750", "title": "Stephen Carr", "text": "Caratteristiche tecniche.\nHa giocato da difensore, solitamente impiegato come terzino destro. All'occorrenza \u00e8 stato utilizzato da terzino sinistro e da centrale.\nCarriera.\nClub.\nA quindici anni \u00e8 passato dalla Stella Maris, per cui aveva giocato fin da bambino, alle giovanili del Tottenham Hotspur, scelto dall'allora manager degli \"Spurs\" Osvaldo Ardiles. Ha debuttato in prima squadra il 23 settembre 1993, nella sfida in trasferta sul campo dell'Ipswich Town, nel campionato 1993-1994. Ha dovuto attendere fino al campionato 1996-1997 prima di conquistare un posto da titolare, quando ha totalizzato ventisei apparizioni in Premier League.\nHa vinto l'edizione del 1999 della Coppa di Lega con il Tottenham, contribuendo anche alla vittoria per 1-0 in finale contro il Leicester City. Nel campionato 1999-2000 ha segnato una rete contro i campioni in carica del Manchester United.\n Ha saltato tutto il campionato 2001-2002, poich\u00e9 \u00e8 tornato a disposizione solo a ottobre 2002.\nAd agosto 2004 ha firmato per il Newcastle United di Bobby Robson, che lo ha ingaggiato in cambio di due milioni di sterline e il calciatore si \u00e8 legato al club con un contratto quinquennale. Poco dopo, Robson \u00e8 stato licenziato dal presidente Freddy Shepherd ed \u00e8 stato sostituito da Graeme Souness che, proprio come Robson, ha visto in Carr un titolare della squadra. Carr ha debuttato il 14 agosto 2004, nel pareggio per 2-2 contro il Middlesbrough. Ha giocato in ventisei partite del campionato 2004-2005, segnando una rete. contro il Southampton. Ha aiutato il Newcastle a raggiungere i quarti di finale della Coppa UEFA e le semifinali di FA Cup 2003-2004. Il Newcastle ha terminato il campionato al quattordicesimo posto.\nNella stagione successiva ha totalizzato solo 19 presenze in campionato, Il club ha terminato al settimo posto, dopo il licenziamento di Souness e l'ingaggio di Glenn Roeder come allenatore.\n \u00c8 tornato nel pareggio per 2-2 contro il West Ham United, il 20 gennaio 2007. Kevin Keegan, al termine del campionato, ha deciso di non rinnovargli il contratto e di rilasciarlo insieme a Peter Ramage e James Troisi.\nIl 1\u00ba dicembre 2008 ha annunciato il suo ritiro. A febbraio 2009 ha quindi sostenuto un provino per il Birmingham City, uscendo cos\u00ec dal suo ritiro. Ha poi firmato un contratto di durata mensile il 23 febbraio.\nNazionale.\nCarr ha giocato per il suo Paese in tutte le rappresentative. \nSi \u00e8 inizialmente ritirato dalle partite con l' dopo la mancata qualificazione al , dopo 39 apparizioni in Nazionale; A causa dei problemi fisici, ha abbandonato definitivamente la selezione irlandese il 14 novembre 2007."}
{"id": "1206753", "revid": "110157", "url": "https://it.wikipedia.org/wiki?curid=1206753", "title": "V\u00e5ler (Viken)", "text": "V\u00e5ler \u00e8 un comune norvegese della contea di Viken."}
{"id": "1206757", "revid": "163662", "url": "https://it.wikipedia.org/wiki?curid=1206757", "title": "Chiesa di Santa Cristina", "text": ""}
{"id": "1206766", "revid": "80598", "url": "https://it.wikipedia.org/wiki?curid=1206766", "title": "Bo Diddley", "text": "Biografia.\nGli inizi e l'apprendistato.\nNasce in una famiglia povera a McComb un paese del Mississippi dove, dopo la morte dei genitori, viene accudito dalla cugina della madre ovvero \"Gussie McDaniel.\" Comincia a studiare violino da giovanissimo per poi innamorarsi della chitarra ascoltando John Lee Hooker; nel 1943 all'et\u00e0 di 14 anni decise di formare una band chiamata \"Hip histers\" oppure \"Hip sters\" nonch\u00e9 in seguito \"Langley avenue jive catz\" dove aveva gi\u00e0 scelto di chiamarsi \"Bo Diddley,\" un soprannome che nacque a scuola e che stava a significare bullo secondo la definizione slang dei neri. Dopo lo scioglimento della band si metter\u00e0 a lavorare come camionista e infine intraprender\u00e0 una carriera di pugile che finir\u00e0 a breve.\nHa un figlio, Ellas Anthony McDaniel (nato nel 1954), e una figlia, Tammy McDaniel (nata nel 1962). Nessuno dei due ha intrapreso la carriera musicale.\nCarriera.\nSuccesso.\nViene contattato da Leonard Chess e Phil Chess per conto della Chess Records, etichetta discografica prestigiosa, con cui firma un contratto e nel 1955 esce il suo primo singolo intitolato col suo nome d'arte, Bo Diddley. Si trattava di un rifacimento del brano \"Uncle John \" da lui precedentemente composto a cui fu cambiato il titolo per volont\u00e0 di uno dei fratelli Chess. Il brano riscosse un buon successo (17\u00ba nella classifica di Billboard relativa al Rhythm'n Blues) e vendette 1 milione di copie, portando i germi di un nuovo ritmo\". \"\nDeclino e rinascita.\nA partire dagli anni a venire la sua carriera sub\u00ec una frenata, nonostante si mantenesse al centro dell'attenzione con i concerti in cui le esibizioni erano infuocate, soprattutto quando suonava la chitarra con i denti (cosa che in seguito Jimi Hendrix imiter\u00e0) e anche per la nuova leva che mostrava interesse nei suoi confronti riproponendo molti dei suoi brani.\nHa continuato la sua carriera musicale fino alla morte, ottenendo svariati riconoscimenti, tra cui il premio Grammy alla carriera e registrando altri successi, particolarmente negli anni cinquanta e sessanta, ad esempio \"I'm a Man\", \"Mona\", \"Road Runner\", \"Bring to Jerome\" e \"Who Do You Love?\". \n\u00c8 stato inoltre uno dei primi artisti neri ad apparire nell\"'Ed Sullivan Show\" in cui fu pagato 700 dollari.\nNel 2005 ha festeggiato 50 anni di carriera al \"Roma Blue Festival\".\nMorte.\n\u00c8 morto nella sua casa ad Archer in Florida a causa di un infarto. In precedenza era stato colpito da ictus; mentre si trovava in tour conviveva inoltre col diabete e l'ipertensione e da tempo era in declino fisico.\nInfluenza.\n\u00c8 stato soprannominato \"The Originator of Rock And Roll\" oppure semplicemente \"The Originator\" per il suo ruolo chiave nella musica popolare e specialmente per la transizione dal blues al rock and roll, e per aver influenzato, fra gli altri, artisti come Buddy Holly, Eric Clapton, Jimi Hendrix, The Doors e The Rolling Stones e tanti altri; non a caso, intitol\u00f2 con tale nome anche un album del 1966, per rimarcare il suo ruolo di iniziatore\n\u00c8 noto anche per la sua particolare chitarra a forma rettangolare, inizialmente autocostruita, da se stesso chiamata Cigar Box, perch\u00e9 era simile a una scatola di sigari. \u00c8 stato uno dei primi musicisti rock ad inserire nel proprio gruppo musicisti donne, come Norma-Jean Wofford \"The Duchess\", Peggy Jones \"Lady Bo\", Cornelia Redmond che sostitu\u00ec Jody Williams \"Cookie\", e Debby Hastings oltre all'amico Jerome Green. \u00c8 conosciuto per il cosiddetto \"Bo Diddley beat\" un ritmo da lui utilizzato, e simile alla rumba e all'hambone, e per aver dato un'innovazione importante alla chitarra elettrica, come ad esempio lo \"Scratch\" e il \"Synthaxe\",che tanti musicisti in futuro prenderanno a modello.\n\"Bo Diddley Beat\".\nIl \"Bo Diddley beat\" \u00e8 essenzialmente un ritmo latino caraibico afrocubano, uno dei pi\u00f9 comuni della tradizione dell'Africa subsahariana. Uno studioso riconobbe questo particolare pattern ritmico in 13 composizioni rhythm and blues incise negli anni 1944-55, inclusi due brani di Johnny Otis del 1948.\nBo Diddley raccont\u00f2 in diverse versioni circa quando e come inizi\u00f2 ad usare questo ritmo, ma \u00e8 appurato che tre anni prima dell'uscita del singolo \"Bo Diddley\", una canzone con simili ritmi sincopati stile \"Hambone\", fu incisa dalla Red Saunders Orchestra con The Hambone Kids. Nel 1944, \"Rum and Coca Cola\", contenente il Bo Diddley beat, venne registrata dalle Andrews Sisters. La celebre \"Not Fade Away\" di Buddy Holly (1957) e \"Mystic Eyes\" dei Them (1965) utilizzano anch'esse tale beat.\nMolte canzoni di Diddley (per esempio, \"Hey! Bo Diddley\" e \"Who Do You Love?\") spesso non hanno cambi di accordo; il che vuol dire, che i musicisti suonano lo stesso accordo lungo tutto il pezzo, quindi \u00e8 il ritmo a creare l'eccitazione, piuttosto che generare eccitamento attraverso tensioni armoniche.\nCover e tributi.\n\u00c8 stato inserito dal 1987 nella Rock and Roll Hall of Fame come uno dei re del rock, ed \u00e8 considerato uno dei migliori artisti per talento e genialit\u00e0 e le sue canzoni sono state frequentemente eseguite da altri interpreti che hanno anche suonato anche insieme a lui come ad esempio Ronnie Wood e Keith Richards.\nFra gli innumerevoli esempi, The Rolling Stones e i Quicksilver Messenger Service hanno realizzato cover di \"Mona\". The Yardbirds hanno reinterpretato \"I'm a Man\".\nThe Animals e Bob Seger hanno inciso \"The Story of Bo Diddley\". The Woolies, George Thorogood e Juicy Lucy hanno ottenuto successi con \"Who Do You Love?\", interpretata anche dai Quicksilver Messenger Service e da The Doors. I Creedence Clearwater Revival e poi Eric Clapton hanno inciso \"Before You Accuse me\".\nNel 1979 Joe Strummer leader dei \"Clash\" l'ha voluto per aprire i suoi concerti negli \"Usa\".\nEdoardo Bennato ha cantato con lui nel disco \"Il paese dei balocchi\", scrivendo la canzone \"Here comes Bo Diddley\" il cui testo \u00e8 un colloquio con Bo Diddley."}
{"id": "1206769", "revid": "72265", "url": "https://it.wikipedia.org/wiki?curid=1206769", "title": "Barra inversa", "text": ""}
{"id": "1206771", "revid": "767487", "url": "https://it.wikipedia.org/wiki?curid=1206771", "title": "Great Neck", "text": "Great Neck \u00e8 una localit\u00e0 (\"village\") degli Stati Uniti d'America nella Contea di Nassau nello Stato di New York."}
{"id": "1206774", "revid": "119991", "url": "https://it.wikipedia.org/wiki?curid=1206774", "title": "Chiesa di Santa Cristina (Stia)", "text": ""}
{"id": "1206776", "revid": "767487", "url": "https://it.wikipedia.org/wiki?curid=1206776", "title": "Ludwig Purtscheller", "text": "Purtscheller ha realizzato numerose \"prime salite\" senza guida. All'epoca, XIX secolo, era considerato uno dei migliori conoscitori delle Alpi, dove ha scalato pi\u00f9 di 1.700 vette.\nBiografia e imprese.\nNel 1885, insieme a i fratelli Emil e Otto Zsigmondy, riusc\u00ec la traversata, aprendo una nuova via di accesso, della Meije nelle Alpi del Delfinato. Con i due fratelli Zsigmondy, apr\u00ec diverse nuove vie per altre vette: la \"Cima piccola\" delle Tre Cime di Lavaredo, l'Ortler, la parte orientale del Monte Rosa e quella sud del Bietschhorn traversando il Cervino. Con Johann Punz di Ramsau effettu\u00f2 la seconda traversata della parete orientale del Watzmann, il 12 giugno 1885.\nIl 6 ottobre 1889, al loro secondo tentativo, Purtscheller e Hans Meyer conquistarono la cima del Kilimanjaro. Nel 1891, Purtscheller realizz\u00f2 una spedizione nel Caucaso con Gottfried Merzbacher e le guide Kerer e Unterweser (Elbrus).\nPurtscheller mor\u00ec scalando l'Aiguilles du Dru nel Massiccio del Monte Bianco."}
{"id": "1206778", "revid": "131145", "url": "https://it.wikipedia.org/wiki?curid=1206778", "title": "Castello di Frascarolo", "text": "Il castello di Frascarolo \u00e8 un castello della Lombardia in provincia di Varese compreso nel territorio del comune di Induno Olona, ai piedi del monte Monarco, tra le valli di Ganna e Ceresio. Non visitabile se non con specifico permesso, dista circa 1 km dal centro di Induno Olona ed \u00e8 facilmente raggiungibile per mezzo di una strada a tornanti.\nLe decorazioni abbelliscono tutte le sale del castello, che all'interno ospita, tra l'altro, un giardino all'italiana, con terrazze e fontane; dal castello si gode un bel panorama sulla pianura lombarda.\nStoria.\nProbabilmente il castello sorse nell'Alto Medioevo forse a opera dei Longobardi come fortezza per controllare l'accesso alla Valganna e alla Valceresio; ma si hanno notizie documentate solo a partire dal 1160, quando l'arcivescovo di Milano Oberto da Pirovano us\u00f2 il castello come fortezza per difendere Varese dai Comaschi che avevano parteggiato con il Barbarossa. Dal XII secolo fu di propriet\u00e0 dell'abbazia di San Gemolo (in Valganna) fino al XVI secolo; nel 1543 fu acquistato da Gian Battista Medici marchese di Marignano.\nDa allora, salvo brevi periodi, \u00e8 sempre stato, e lo \u00e8 ancora oggi, di propriet\u00e0 della famiglia Medici di Marignano e non \u00e8 visitabile.\nDal XVI secolo in avanti il castello ha perso gran parte della sua fisionomia difensiva, di cui rimane solo la torre a ovest, poich\u00e9 i Medici lo trasformarono in una residenza tipicamente Cinquecentesca.\nNel castello vissero Margherita Medici di Marignano, sorella di papa Pio IV e madre di san Carlo Borromeo, che forse crebbe proprio qui, e il sacerdote Bartolomeo Sessa, benefattore varesino, figlio di Ippolita Medici di Marignano. Nel 1837 fu ospite al castello il compositore Gaetano Donizetti e, poco dopo, lo scrittore Gian Battista Bazzoni."}
{"id": "1206794", "revid": "79968", "url": "https://it.wikipedia.org/wiki?curid=1206794", "title": "Casual game", "text": "Il casual game (traducibile \"gioco occasionale, superficiale\") \u00e8 un tipo di videogiochi caratterizzati da un regolamento molto semplice e dal minore impegno richiesto per il loro utilizzo. Non richiedono particolari abilit\u00e0 o concentrazione, e grazie alla loro natura sono spesso produzioni dotate di un basso budget di investimento da parte dei produttori. Generalmente questo tipo di videogioco \u00e8 destinato a un pubblico differente dal tipico videogiocatore: secondo alcune ricerche, infatti, ha un'et\u00e0 media superiore alla media ed \u00e8 di sesso femminile.\nCaratteristiche comuni.\nLa maggior parte dei casual game possiede pi\u00f9 di una delle seguenti caratteristiche:\nStoria.\nIl solitario di Microsoft, incluso nel sistema operativo Windows, \u00e8 considerato l'archetipo dei casual game, con una stima di 400 milioni di persone che lo hanno giocato.\nNel 1989, Nintendo ha distribuito il suo Game Boy con \"Tetris\", mossa che lo porter\u00e0 a diventare il sistema da gioco portatile pi\u00f9 diffuso.\nNel 1996 i casual game debuttano su Internet, grazie a siti come Gamesville che proponevano simulazioni multiplayer di dama, scacchi e giochi di carte basati sul linguaggio HTML, ma la grande diffusione \u00e8 avvenuta dopo l'uscita di Macromedia Flash. Uno di questi, \"Bejeweled\" della PopCap Games, diventer\u00e0 uno dei simboli di questo genere. \nUn'ulteriore spinta \u00e8 derivata dal mondo mobile: i cellulari di nuova generazione, dotati di schermi a colori, sono diventati il luogo perfetto per dinamici, brevi e semplici giochi.\nCon l'avvento della console Wii e della sua peculiare interfaccia di controllo, sono arrivati diversi casual game di successo come \"Wii Play\" e \"Carnival Games\". Per le altre piattaforme, si possono citare \"\" e \"Singstar\".\nGeneri.\nNon esiste una classificazione precisa dei generi esistenti di casual game; la maggior parte di essi sono rompicapo o repliche di giochi da tavolo come dama o scacchi; altri si basano sul riconoscimento di parole, mentre altri ancora sono dotati di elementi strategici come \"Plants vs. Zombies\". Infine, esistono alcuni giochi basati sull'azione che si rifanno a classici arcade del passato."}
{"id": "1206797", "revid": "16066", "url": "https://it.wikipedia.org/wiki?curid=1206797", "title": "Premio Recanati", "text": ""}
{"id": "1206798", "revid": "94647", "url": "https://it.wikipedia.org/wiki?curid=1206798", "title": "Codesto", "text": ""}
{"id": "1206801", "revid": "1543377", "url": "https://it.wikipedia.org/wiki?curid=1206801", "title": "Federazione calcistica della Turchia", "text": "La T\u00fcrkiye Futbol Federasyonu (\"Federazione calcistica della Turchia\", acronimo TFF) \u00e8 la federazione turca di calcio. \u00c8 stata fondata il 23 aprile 1923 e ha sede a Istanbul, come colori nazionali ha il rosso e il bianco.\nLa TFF \u00e8 affiliata alla FIFA fin dalla fondazione e alla UEFA, confederazione alle cui competizioni partecipano le squadre di club e la Nazionale turca, dal 1962."}
{"id": "1206803", "revid": "16066", "url": "https://it.wikipedia.org/wiki?curid=1206803", "title": "Premio Citt\u00e0 di Recanati", "text": ""}
{"id": "1206804", "revid": "287204", "url": "https://it.wikipedia.org/wiki?curid=1206804", "title": "Velden", "text": ""}
{"id": "1206812", "revid": "465169", "url": "https://it.wikipedia.org/wiki?curid=1206812", "title": "What a Wonderful World", "text": "What a Wonderful World \u00e8 una famosa canzone scritta da Bob Thiele (con lo pseudonimo George Douglas) e George David Weiss, \u00e8 interpretata per la prima volta da Louis Armstrong nel 1967. Il brano riacquist\u00f2 nuova popolarit\u00e0 in seguito al suo uso nel film \"Good Morning, Vietnam\" nel 1988.\nDescrizione.\nOrigine e storia.\nUna delle ultime grandi produzioni di Bob Thiele, storico produttore discografico jazz, prima di lasciare la Impulse! Records fu la celebre canzone di Louis Armstrong \"What a Wonderful World\", che Thiele co-scrisse e produsse per la divisione pop della ABC poco tempo prima della morte di Armstrong. Le composizioni di Thiele risultano spesso a nome di \"George Douglas\" o \"Stanley Clayton\", pseudonimi che Thiele aveva creato combinando i nomi dei suoi zii (Stanley, Clayton, George, Douglas).\nNella sua autobiografia, Thiele ricorda che la sessione di registrazione di \"What a Wonderful World\" fu vivacizzata da una furibonda lite tra lui e il presidente della ABC Records, Larry Newton, che venne chiuso fuori dallo studio dopo che una discussione con Thiele sulla canzone era degenerata. Newton, infatti, avrebbe voluto che Armstrong registrasse un altro brano swing sullo stile della fortunata \"Hello, Dolly!\" di poco antecedente, e quando seppe che Thiele aveva scritto per il trombettista una ballata, protest\u00f2 vivamente. Questo diverbio, nonostante il successo che la canzone riscosse successivamente soprattutto in Europa, port\u00f2 alla rottura del rapporto di lavoro tra Thiele e la Impulse!-ABC Paramount.\nSignificato.\n\"What a Wonderful World\" \u00e8 stata intesa dai suoi autori come un invito alla scoperta del piacere della vita: dai toni ottimistici e rilassati, esalta la bellezza del mondo e della diversit\u00e0 fra i popoli, oltre a costituire un invito a non diffidare del futuro. Fu pensata come una sorta di antidoto al crescente clima di tensione politico e razziale negli Stati Uniti d'America e scritta appositamente per Armstrong, il quale faceva presa sul pubblico.\nPubblicazione ed accoglienza.\n\"What a Wonderful World\" \u00e8 stata pubblicata come singolo agli inizi dell'autunno del 1967 ed arriv\u00f2 in prima posizione nella Official Singles Chart, facendo di Louis Armstrong (66 anni) l'artista pi\u00f9 anziano a conquistare la vetta della classifica nel Regno Unito. Il singolo arriv\u00f2 inoltre in prima posizione in Austria, in seconda in Irlanda, in sesta Norvegia ed in settima in Svizzera. Negli Stati Uniti fall\u00ec in un primo momento l'accesso in classifica. Fu solo dopo che il brano venne inserito nella colonna sonora di \"Good Morning, Vietnam\" che il singolo riusc\u00ec a penetrare nella Billboard Hot 100, nell'aprile 1988. In quello stesso periodo riapparve nelle classifiche mondiali ed arriv\u00f2 in prima posizione in Australia, in quinta nei Paesi Bassi, in sesta in Germania ed in ottava in Nuova Zelanda. Nel 1999 entr\u00f2 nella Grammy Hall of Fame Award. Il 27 luglio 2001 il singolo \u00e8 stato certificato disco di platino dalla Recording Industry Association of America (RIAA)."}
{"id": "1206814", "revid": "339392", "url": "https://it.wikipedia.org/wiki?curid=1206814", "title": "Larry Pfohl", "text": ""}
{"id": "1206815", "revid": "767487", "url": "https://it.wikipedia.org/wiki?curid=1206815", "title": "Vik Foxx", "text": ""}
{"id": "1206818", "revid": "30610", "url": "https://it.wikipedia.org/wiki?curid=1206818", "title": "Goffredo di Charny", "text": "Autore di un libro sulla cavalleria e di altri scritti, era uno dei pi\u00f9 valorosi cavalieri del suo tempo. Fu il primo proprietario conosciuto della Sindone di Torino.\nBiografia.\nGoffredo era figlio di Giovanni (Jean) di Charny e Margherita di Joinville, figlia di Jean de Joinville, amico e biografo del re di Francia Luigi IX di Francia. Nacque probabilmente intorno al 1305. Poco o nulla si sa della sua giovinezza.\nGoffredo abbracci\u00f2 la carriera militare ed \u00e8 attestata la sua partecipazione a diverse battaglie a partire dal 1337. Il 30 settembre 1342 fu catturato dagli inglesi a Morlaix, ma riusc\u00ec presto a fuggire; entro la fine dello stesso anno era di nuovo in libert\u00e0 e comandava la retroguardia del duca di Normandia, il futuro re Giovanni II il Buono. Nel giugno del 1346 combatt\u00e9 a Smirne in una spedizione militare contro i Turchi. Nell'agosto dello stesso anno era di nuovo in Francia: il 2 agosto fu ordinato cavaliere durante l'assedio di Aiguillon. Negli anni successivi la carriera di Goffredo raggiunse i massimi livelli: divenne membro del Consiglio del Regno e \"porta-orifiamma\" (portatore dello stendardo reale). Quest'ultimo incarico attesta che egli era considerato uno dei pi\u00f9 valorosi cavalieri di Francia.\nAlcuni anni dopo la conquista inglese di Calais Goffredo cerc\u00f2 di corrompere un componente della guarnigione cittadina, per farsi aprire le porte della citt\u00e0; la cosa non and\u00f2 a buon fine, forse per un tradimento forse per una fuga di notizie, e i francesi caddero in un'imboscata: nella notte fra il 31 dicembre 1349 e il 1\u00ba gennaio 1350 Goffredo fu catturato all'ingresso in citt\u00e0; dopo un anno e mezzo di prigionia fu liberato dietro pagamento di un riscatto. Fu il re Giovanni il Buono in persona a versare per lui l'ingente somma di 12000 scudi, ulteriore attestazione della stima in cui Goffredo era tenuto. Mor\u00ec nella battaglia di Poitiers il 19 settembre 1356, difendendo il re con il proprio corpo.\nTra i suoi scritti si contano un \"Livre de chevalerie\" (Libro sulla cavalleria) con una versione in versi e una in prosa, e le \"Demandes pour la Joute, les Tournois et la Guerre\" (Domande sulla Giostra, i Tornei e la Guerra), delle quali per\u00f2 non ci sono pervenute le risposte.\nLa Sindone.\nGoffredo di Charny \u00e8 il primo possessore noto della Sindone di Torino. Nel 1353 egli fond\u00f2 una chiesa a Lirey, adempiendo ad un voto da lui pronunciato durante la sua prima prigionia in Inghilterra (o, secondo alcune fonti, la seconda), e fece dono della Sindone ai canonici della chiesa. Non \u00e8 dato sapere con certezza come Goffredo fosse venuto in possesso della Sindone.\nNon \u00e8 sicuro inoltre che Goffredo fosse vivente quando la Sindone venne esposta a Lirey: le pi\u00f9 antiche testimonianze di un'ostensione sono il memoriale del vescovo Pietro d'Arcis, redatto nel 1389, che afferma che la Sindone venne esposta \"circa 34 anni prima\" (quindi nel 1355) e un medaglione votivo ripescato nella Senna nel XIX secolo, sul quale sono riprodotte la Sindone e le armi degli Charny e dei Vergy. Quest'ultimo fatto \u00e8 interpretato da alcuni come indizio che il proprietario della Sindone non fosse in realt\u00e0 Goffredo, ma sua moglie Jeanne de Vergy (discendente di Ottone de la Roche). In questo caso l'ostensione potrebbe essere avvenuta verso il 1357, quando Goffredo era gi\u00e0 morto."}
{"id": "1206821", "revid": "59975", "url": "https://it.wikipedia.org/wiki?curid=1206821", "title": "Vikki Foxx", "text": ""}
{"id": "1206822", "revid": "2014155", "url": "https://it.wikipedia.org/wiki?curid=1206822", "title": "Luigi I di Nevers", "text": "Origine.\nSecondo gli \"Extraits de la Chronique attribu\u00e9e \u00e0 Jean Desnouelles\", Luigi era il figlio primogenito del Conte di Nevers e futuro conte delle Fiandre, Roberto di Bethune o di Dampierre e della Contessa di Nevers, Iolanda di Borgogna, figlia del Signore consorte di Borbone, conte di Nevers, Auxerre e Tonnerre, Oddone di Borgogna e della dama di Borbone, Matilde di Borbone-Dampierre, come ci viene confermato dalla \"Histoire g\u00e9n\u00e9alogique des ducs de Bourgogne de la maison de France\".&lt;br&gt;Roberto di Bethune o di Dampierre, secondo gli \"Annales Blandinienses\", era figlio primogenito del futuro Conte di Fiandra e Marchese di Namur, Guido di Dampierre e di Matilde de Bethune, figlia ed ereditiera di Roberto VII di Bethune, signore di B\u00e9thune, Termonde, Richebourg e Warneton, e d'Elisabeth de Morialmez; gli ascendenti di Roberto vengono confermati anche dal \"Iohannis de Thilrode Chronicon\" e dal \"Iohannis de Thielrode Genealogia Comitum Flandri\u00e6\".\nBiografia.\nAlla nascita, Luigi era il secondogenito di Roberto di Bethune o di Damiere, in quanto suo padre aveva avuto un figlio dalla prima moglie, Bianca d'Angi\u00f2 o di Napoli (1250-1269), figlia del Re di Sicilia, Conte d'Angi\u00f2 e del Maine, conte di Provenza e di Forcalquier, principe di Taranto, re d'Albania, re titolare di Gerusalemme, principe d'Acaia, Carlo I d'Angi\u00f2 come ci viene confermato sia dal \"Iohannis de Thilrode Chronicon\" che dal \"Iohannis de Thielrode Genealogia Comitum Flandri\u00e6\"; anche la \"Chronique anonyme des rois de France\" riporta il matrimonio di Roberto e Bianca e della moglie, la contessa di Provenza e Forcalquier, Beatrice di Provenza, come riportato dagli \"Annales Sancti Victoris Massilienses\". Il figlio si chiamava Carlo, ma verso il 1277 mor\u00ec bambino.\nDopo essere rimasto vedovo, suo padre Roberto, nel 1272, spos\u00f2 in seconde nozze la lontana cugina Iolanda di Borgogna, contessa di Nevers, come ci viene confermato sia dal \"Iohannis de Thilrode Chronicon\" che dal \"Iohannis de Thielrode Genealogia Comitum Flandri\u00e6\", che era vedova di Giovanni Tristano di Valois, figlio di Luigi IX di Francia.\nNel 1280, Luigi, alla morte della madre, Iolanda, le succedette nel titolo di Conte di Nevers.\nNel 1290, Luigi, per diritto di matrimonio divenne Conte di Rethel, assieme alla moglie Giovanna.\nIn quegli anni, Luigi appoggi\u00f2 la politica del nonno, Guido, e poi del padre, Roberto (entrambi Conti di Fiandra) in opposizione al regno di Francia; nel 1311, il re di Francia, Filippo il Bello, gli confisc\u00f2 le due contee e lo imprigion\u00f2; Luigi riusc\u00ec a fuggire e, per sfuggire al re di Francia, ripar\u00f2 nella contea di Fiandra di pertinenza imperiale.\nDopo la morte di Filippo IV il Bello, dato che Roberto non aveva reso omaggio al nuovo re, Luigi X di Francia, la guerra con la Francia, nel 1315 riprese, col tentativo di occupare le Fiandre, da parte del re di Francia, Luigi X; ma l'esercito rimase impantanato nel fango autunnale delle Fiandre e rientr\u00f2 senza aver ottenuto molto; anche Luigi era accorso a difendere le Fiandre contro i francesi.&lt;br&gt;La pace fu conclusa col successore di Luigi X, Filippo V di Francia, nel 1320: Roberto cedette alla Francia i distretti di Lilla, Douai e Orchies, con la promessa (che non fu mantenuta) di Roberto di rendere omaggio al re Filippo e l'impegno di matrimonio tra il nipote di Roberto, Luigi di Cr\u00e9cy e la figlia di Filippo V, Margherita.\nSecondo la \"Continuation anonyme de la Chronique de Jean de S. Victor\", Luigi era stato ancora incarcerato; nell'inverno del 1322, fu liberato dal carcere, si rec\u00f2 a Parigi, dove si ammal\u00f2 e poco dopo mor\u00ec, su questa morte vi furono alcune chiacchiere che affermavano che la sua morte fosse stata agevolata da alcune sostanze somministrate durante la prigionia, anche perch\u00e9 era ritenuto un soggetto difficilmente controllabile, anche da parte di suo padre.&lt;br&gt;Luigi di Neves non pot\u00e9 ereditare la contea della Fiandre, in quanto mor\u00ec due mesi prima suo padre Roberto, che mor\u00ec nel settembre del 1322 e, come conte delle Fiandre gli succedette il nipote Luigi di Cr\u00e9cy.\nMatrimonio e discendenza.\nNel dicembre 1290, Luigi aveva sposato la contessa Giovanna di Rethel (morta nel 1325), figlia di Ugo IV, Conte di Rethel, e di Isabella di Grandpr\u00e9; la \"Continuation anonyme de la Chronique de Jean de S. Victor\", pur senza nominarla, ricorda che la contessa Giovanna, dopo essere rimasta vedova, rientr\u00f2 nella contea di Bethel, e ricevette in dote met\u00e0 della contea di Nevers. \nLuigi da Giovanna ebbe due figli:"}
{"id": "1206823", "revid": "9572561", "url": "https://it.wikipedia.org/wiki?curid=1206823", "title": "Luigi di Dampierre", "text": ""}
{"id": "1206824", "revid": "130040", "url": "https://it.wikipedia.org/wiki?curid=1206824", "title": "Luigi II delle Fiandre", "text": ""}
{"id": "1206827", "revid": "287204", "url": "https://it.wikipedia.org/wiki?curid=1206827", "title": "Castello di San Lorenzo", "text": ""}
{"id": "1206828", "revid": "110157", "url": "https://it.wikipedia.org/wiki?curid=1206828", "title": "Compagnie m\u00e9ridionale de navigation", "text": "La M\u00e9ridionale \u00e8 una compagnia di navigazione francese facente parte del gruppo STEF. Con una flotta di quattro navi, si occupa del trasporto merci e passeggeri tra la Francia, la Corsica e la Sardegna.\nStoria.\nAnni trenta.\nNel 1931, Henri e Felix Rastit sposano le figlie dell'armatore Giannoni de Cassano nella Balagna e fondano la Compagnia meridionale di navigazione. \nNel 1937, La M\u00e9ridionale spedisce in Corsica prodotti petroliferi e in seguito merci di vario tipo su navi tradizionali. \nAnni settanta.\nNel 1970, Il servizio per la Corsica si compie con navi ro-ro che utilizzano la tecnica Roll On\u00a0\u2013 Roll Off (Ro-Ro) di movimentazione orizzontale, la stessa che s'impiega ancora oggi.\nNel 1976, La M\u00e9ridionale partecipa al servizio pubblico di continuit\u00e0 territoriale tra la Francia e la Corsica.\nAnni ottanta.\nNel 1988, Su richiesta dell'Ufficio dei Trasporti della Corsica, La M\u00e9ridionale trasforma le sue navi ro-ro perch\u00e9 possano accogliere i passeggeri e i loro veicoli. Tale cambiamento permette di migliorare la qualit\u00e0 del servizio aggiungendo al trasporto merci una partenza quotidiana per i passeggeri. \nNel 1989, viene inaugurata la Linea Porto Torres-Propriano.\nAnni novanta.\nNel 1992, La M\u00e9ridionale si unisce al gruppo STEF-TFE.\nNel 1993, La M\u00e9ridionale utilizza la nave Kalliste per la tratta verso Bastia.\nNel 1996, La M\u00e9ridionale ottiene la doppia certificazione internazionale di qualit\u00e0 ISM e ISO 9002. \nNel 1999, La M\u00e9ridionale utilizza la nave Scandola per la tratta verso Ajaccio. Questa nave sostituisce la Santa Regina che verr\u00e0 utilizzata nelle tratte verso Propriano, Isola Rossa e Porto Torres. \nAnni duemila.\nNel 2002, La M\u00e9ridionale, assieme alla SNCM, effettua il servizio pubblico di continuit\u00e0 territoriale tra Marsiglia e la Corsica. Sempre nel 2002, La M\u00e9ridionale utilizza la nave Girolata. La Nave Kalliste viene modificata per accogliere 500 passeggeri e la nave Santa Regina viene usata per le tratte verso la Corsica.\nNel 2003, La M\u00e9ridionale ottiene la certificazione ISO 9001: 2000.\nNel 2007, La M\u00e9ridionale ottiene con la SNCM la delega di servizio pubblico sulla Corsica fino al 2013.\nNel 2009, la societa Det Norske Veritas (DNV) attribuisce ad La M\u00e9ridionale il certificato ISO 14001 per il collocamento in posto del suo Sistema di Gestione Ambientale.\nNel 2011, La M\u00e9ridionale utilizza la nave Piana per la tratta verso Ajaccio. Questa nave sostituisce la Kalliste che viene usata per le tratte verso Propriano e Porto Torres.\nNel maggio viene annunciato l'acquisto della nave Liverpool Seaways per 26,8 milioni di euro, che si unir\u00e0 alla flotta nell'Aprile del 2020\nA seguito del nuovo bando delle autorit\u00e0 dal 1 ottobre 2019, per i successivi 15 mesi La M\u00e9ridionale effettua solo la linea Marsiglia Propriano e in estate la Propriano Porto Torres.\nIl 24 Ottobre 2019 viene annunciata la cessione a noleggio del Girolata a Grandi Navi Veloci da gennaio 2020 a settembre 2020 in time charter, entrer\u00e0 in servizio sulle rotte che collegano Civitavecchia a Palermo e Termini Imerese.\nFlotta attuale.\n\"Tabella aggiornata ad Agosto 2020\""}
{"id": "1206829", "revid": "9572606", "url": "https://it.wikipedia.org/wiki?curid=1206829", "title": "Louis de Nevers", "text": ""}
{"id": "1206834", "revid": "287204", "url": "https://it.wikipedia.org/wiki?curid=1206834", "title": "Posnania", "text": "La Posnania (in tedesco: \"Provinz Posen\", fino al 1848 \"Provinz Gro\u00dfherzogtum Posen\") fu una provincia orientale del Regno di Prussia e poi dell'Impero tedesco dal 1870 fino al 1918. La provincia doveva il suo nome al suo capoluogo, Posen (l'attuale \"Pozna\u0144\"), aveva una superficie di circa 29000\u00a0km\u00b2 ed era una regione prevalentemente agricola.\nLa popolazione era di 2,1 milioni di abitanti nel 1910 ed era composta per quasi due terzi da cittadini di lingua polacca, mentre oltre un terzo era di lingua tedesca. La popolazione tedesca era concentrata soprattutto nelle citt\u00e0 e nella parte occidentale della provincia, mentre la sola citt\u00e0 di Bromberg era in maggioranza tedesca. Le citt\u00e0 principali, oltre al capoluogo, erano Bromberg (\"Bydgoszcz\"), Schneidem\u00fchl (\"Pi\u0142a\"), Gnesen (\"Gniezno\") e Hohensalza (\"Inowroc\u0142aw\").\nPaesaggio.\nIl paesaggio \u00e8 prevalentemente pianeggiante, solcato da due grandi fiumi, il Netze a nord e il Warthe al centro. In tutto il territorio sono presenti numerosi laghetti che vengono drenati dagli affluenti dei due grandi fiumi. Un terreno ideale per l'agricoltura.\nStoria.\nDall'Alto Medioevo fino al XVIII secolo la zona fu parte integrante del Regno di Polonia dipendente dall'arcidiocesi di Gnesen. Verso il XIII secolo, numerosi agricoltori tedeschi vi si stabilirono. Nel XIV secolo, queste aree facevano ancora parte della Polonia divisa tra i Voivodati di Kalisz e di Pozna\u0144.\nDopo la Prima Spartizione della Polonia nel 1772, il confine con la Prussia si trovava a nord lungo il fiume Netze, oltre il quale fu creato il distretto di Netze e promosso l'insediamento tedesco. Durante la seconda spartizione della Polonia, nel 1793, tutt\u00e0 l'area entr\u00f2 far parte del Regno di Prussia formando la provincia della Prussia Meridionale. Dopo la sconfitta inflitta alla Prussia dalla Francia di Napoleone I, queste acquisizioni furono il risultato del Trattato di Tilsit del 1807, dove la Prussia dovette cedere questi territori al neo-costituito Ducato di Varsavia.\nDopo la sconfitta di Napoleone ed il conseguente Congresso di Vienna del 1815, gran parte della provincia della Prussia Meridionale venne riattribuita al Regno di Prussia, costituendo la Provincia di Posen, la parte nord-orientale con le citt\u00e0 di Deutsch Krone e di Flatow vennero incluse nella provincia della Prussia Occidentale, i Distretti Governativi di Posen e Bromberg vennero ulteriormente frazionati in Circondari Rurali e Citt\u00e0 extracircondariali, secondo il sistema tedesco di suddivisione amministrativa, che qui rimase tale fino al 1918.\nIn seguito alla disfatta tedesca nella prima guerra mondiale e alla sollevazione della Grande Polonia, il Trattato di Versailles attribu\u00ec la regione alla ricostituita Polonia, salvo per alcune frange occidentali nelle quali era prevalentemente concentrata la popolazione di lingua tedesca che andarono a formare dal 1922 al 1938 la cosiddetta \"Grenzmark Posen-Westpreu\u00dfen\" (\"Marca della Posnania-Prussia Occidentale\"). L'antico territorio della Posnania fa parte integralmente della Polonia dal 1945, e la popolazione tedesca \u00e8 stata espulsa dopo la fine della seconda guerra mondiale."}
{"id": "1206835", "revid": "2175", "url": "https://it.wikipedia.org/wiki?curid=1206835", "title": "Popolazioni panmittiche", "text": ""}
{"id": "1206850", "revid": "110157", "url": "https://it.wikipedia.org/wiki?curid=1206850", "title": "Proflavina", "text": "La proflavina (chiamata anche diamminoacridina) \u00e8 un derivato del'acriflavina con capacit\u00e0 disinfettanti e batteriostatiche contro molti batteri gram-positivi. \u00c8 stato usato come antisettico locale e antisettico del tratto urinario.\nLa proflavina \u00e8 caratterizzata anche dall'avere capacit\u00e0 mutagene in quanto agente intercalante. La proflavina mima, infatti, la struttura chimica di due basi azotate appaiate, come quelle presenti nel DNA. Grazie all'azione di forze di interazione idrofobiche (le cosiddette forze di impilazione o di stacking), la proflavina pu\u00f2 facilmente inserirsi (intercalarsi) tra una coppia di base e quella successiva: se questa molecola resta intercalata nel DNA sino al successivo ciclo di replicazione pu\u00f2 indurre mutazioni indel, ovvero determinare l'inserzione o la delezione di basi."}
{"id": "1206853", "revid": "119991", "url": "https://it.wikipedia.org/wiki?curid=1206853", "title": "Cattedrale dei Santi Pietro e Paolo (Pitigliano)", "text": ""}
{"id": "1206854", "revid": "36426", "url": "https://it.wikipedia.org/wiki?curid=1206854", "title": "Maestri Campionesi", "text": ""}
{"id": "1206861", "revid": "729019", "url": "https://it.wikipedia.org/wiki?curid=1206861", "title": "Torre degli Asinelli", "text": "&lt;mapframe latitude=\"44.4941986\" longitude=\"11.3467671\" zoom=\"15\" width=\"275\" height=\"250\" align=\"right\"&gt;\n \"type\": \"FeatureCollection\",\n \"features\": [\n \"type\": \"Feature\",\n \"properties\": {},\n \"geometry\": {\n \"type\": \"Point\",\n \"coordinates\": [\n 11.3467671,\n 44.4941986\n ]\n&lt;/mapframe&gt;\nLa torre degli Asinelli (\"T\u00e5rr di A\u1e61n\u00eela\", \"T\u00e5rr L\u00f3nga\" o \"l\u2019A\u1e61n\u00e8la\" in bolognese) \u00e8 una delle cosiddette \"due torri\" di Bologna, simbolo della citt\u00e0, situate in piazza di porta Ravegnana, all'incrocio tra le antiche strade San Donato (ora via Zamboni), San Vitale, Maggiore e Castiglione. Eretta, secondo la tradizione, fra il 1109 e il 1119 dal nobile Gherardo Asinelli, la torre \u00e8 alta 97,20 metri, pende verso ovest per 2,23 metri e presenta all'interno una scalinata composta da 498 gradini.\nStoria.\nAncora non si pu\u00f2 dire con certezza quando e da chi fu costruita la torre degli Asinelli. Si presume che la torre debba il proprio nome a Gherardo Asinelli, il nobile cavaliere di fazione ghibellina al quale se ne attribuisce la costruzione, iniziata secondo una consolidata tradizione l'11 ottobre 1109 e terminata dieci anni dopo, nel 1119. Una possibilit\u00e0 di datazione alla seconda met\u00e0 dell'XI secolo viene invece offerta da una campagna a termoluminescenza condotta sui laterizi alla base dell'edificio: in questo modo la torre sarebbe stata eretta in un periodo di contrasti tra il Papato e Impero, con esponenti di ambedue le fazioni che si arroccavano nelle torri. Appare cos\u00ec altrettanto plausibile l'ipotesi che la famiglia degli Asinelli abbia semplicemente preso possesso legale della torre con il placarsi delle ostilit\u00e0 politiche.\nPrendendo per vera questa ipotesi, la famiglia di Asinelli - facendo parte della consorteria nobiliare sorta tra il dissolversi del mondo feudale e l'affermazione del Comune - avrebbe proceduto alla sopraelevazione della torre per una trentina di metri, cos\u00ec da attrezzarla per l'osservazione a distanza di Bologna e delle campagne circostanti. Con il declino degli Asinelli, e il progressivo acquisto di parti della torre, l'intera struttura sul finire del XIV secolo venne acquistata dal comune di Bologna per essere destinata a prigione e fortilizio. Negli stessi anni intorno alla torre fu realizzata una incastellatura lignea, posta a trenta metri da terra e unita con una passerella aerea alla Garisenda, poi distrutta da un incendio nel 1398. Si dice che la costruzione fosse stata voluta da Giovanni Visconti, duca di Milano, per tenere meglio d'occhio il turbolento Mercato di Mezzo (oggi via Rizzoli e strade limitrofe) e poter sedare per tempo eventuali rivolte.\nLa storia della torre degli Asinelli \u00e8 ricca di eventi curiosi, minuziosamente riportati dalle cronache di Bologna del tempo. Nel 1513, infatti, la torre degli Asinelli fu colpita da una palla di cannone di otto libbre sparata da porta Maggiore in occasione di alcuni festeggiamenti, che per\u00f2 non riusc\u00ec a scalfirne la stabilit\u00e0; la torre fu presa di mira anche da numerosi incendi, i quali furono perlopi\u00f9 innocui provocando solo la distruzione delle scale in legno. Contrariamente a quanto si potrebbe supporre, infatti, le maggiori offese alla torre degli Asinelli furono arrecate dai fulmini, che s'accanirono sulla struttura per oltre sette secoli, fino a quando nel 1824 non venne installato un parafulmine: in precedenza, la protezione dalle scariche atmosferiche era affidata a un'inefficace gabbia di legno ideata da Gianandrea Taruffi nel settembre 1706 e da un San Michele Arcangelo in bassorilievo, opera di Giovan Battista Gnudi.\nLa torre degli Asinelli fu anche in luogo in cui venne collocata la gabbia di ferro, un particolare strumento di morte riservato ai religiosi che avevano commesso dei crimini. A partire dal XIII secolo, fino al XVI, gli appartenenti al clero condannati per reati gravi, venivano rinchiusi in queste gabbie sospese fino alla loro morte. Inizialmente questa forma di esecuzione avveniva al Palazzo del Podest\u00e0, successivamente le gabbie vennero collocate sul fianco della torre degli Asinelli che affaccia su strada Maggiore, ad un'altezza di 20 metri.\nNotevole, infine, anche il ruolo scientifico rivestito dalla torre degli Asinelli. Per riconoscere gli effetti causati dalla rotazione terrestre, infatti, agli inizi del luglio 1790 lo scienziato Giovanni Battista Guglielmini effettu\u00f2 un esperimento che consisteva nel lasciar cadere dalla cima della torre delle sfere di piombo e nel misurare la loro deviazione: malgrado le difficolt\u00e0 (il vento proveniente dai fori della struttura infatti fece fallire diverse prove), il Guglielmini riusc\u00ec a raccogliere i risultati dell'esperimento in un'opera denominata \"De diurno Terrae motu\", che suscit\u00f2 molti consensi nel mondo scientifico italiano.\nNel 1888 l'Ingegnere Alessandro Ferretti propose di montare un ascensore all'interno della torre per rendere agevole la salita. Il Comune esamin\u00f2 il progetto ma lo respinse per paura di danneggiare a livello strutturale l'edificio. Nel febbraio 1902 venne nuovamente presentato un progetto per sostituire le fatiscenti scale con un ascensore, ma ancora una volta il Comune diede esito negativo. Una terza proposta di installazione arriv\u00f2 nel 1932, ma il Podest\u00e0 rifiut\u00f2 in quanto le scale erano state restaurate pochi anni prima. Un ultimo tentativo fu fatto nel 1991, ma anche questo venne respinto.\nDescrizione.\nAl giorno d'oggi la torre degli Asinelli \u00e8 visitabile pagando un biglietto d'ingresso; una diceria ne sconsiglia la salita prima del conseguimento della laurea pena un drastico allungamento dei tempi di ottenimento della stessa. Al suo interno \u00e8 possibile risalire le scale in legno fino alla sommit\u00e0, percorrendo 498 gradini, per un'altezza di 97,20 metri. Dal terrazzo esterno del tetto si pu\u00f2 ammirare il panorama dell'intera citt\u00e0 a trecentosessanta gradi: si ricorda che la struttura pende verso Ovest per 2,32 metri, con un'inclinazione di 1,3\u00b0 rispetto all'asse verticale che la rende la torre pendente pi\u00f9 alta d'Italia. Il poeta tedesco Johann Wolfgang von Goethe descrive assai vividamente la vista offerta dalla terrazza in cima alla torre:\nAl piano terra sono state ricollocate alcune botteghe di artigianato, per ricordare l'antica funzione commerciale di quest'area. Dal 28 novembre 2015 la torre degli Asinelli e la vicina Garisenda sono illuminate da uno speciale sistema di luci, che ne permette la visione da ogni angolo di Bologna."}
{"id": "1206862", "revid": "121420102", "url": "https://it.wikipedia.org/wiki?curid=1206862", "title": "Circoncellioni", "text": "I circoncellioni o agonistici erano gruppi di persone legate all'eresia donatista del IV secolo dopo Cristo. Diffusi principalmente nell'Africa settentrionale, essi intrapresero una forma di lotta con rivendicazioni sociali nelle campagne riunendo una miscela di nazionalismo punico (anche se la tesi del nazionalismo \u00e8 oggi superata, in favore delle rivendicazioni sociali), ostilit\u00e0 verso Roma e desiderio di rivalsa delle classi diseredate. Scomparvero dopo l'invasione dei Vandali. Essi fiancheggiarono i donatisti, e Agostino da Ippona addebita loro omicidi e aggressioni. Nonostante ci\u00f2, chi davvero fossero rimane ancora una questione aperta. Le fonti rivelano per\u00f2 che le violenze a loro attribuite furono limitate. Non \u00e8 da escludere che si trattasse di monaci itineranti, praticanti quindi una forma di vita che Agostino avversava, squalificandola come vagabondaggio ipocrita e ozioso.\nStoria.\nLa data della prima apparizione dei circoncellioni \u00e8 incerta, ma probabilmente comparvero prima della morte di Costantino. Erano per la maggior parte abitanti delle campagne che non conoscevano il latino, ma parlavano il punico; \u00e8 stato suggerito che potessero essere di origine berbera. Quando si unirono ai donatisti, da questi vennero chiamati \"agonistici\" e \"soldati di Cristo\", ma in realt\u00e0 erano dei semplici briganti. Le loro bande infestavano tutte le province africane che percorrevano armati; non usavano spade perch\u00e9 a San Pietro era stato detto di riporre la sua spada nel fodero (\"Gv.\" ), ma perpetravano continui atti di violenza con dei bastoni che chiamavano \"Israeliti\". Malmenavano le loro vittime senza ucciderle, ma lasciandole cos\u00ec malconce da farle morire. Ai tempi di Sant'Agostino, tuttavia, usavano le spade e qualsiasi tipo di arma potessero trovare; giravano accompagnati da donne non sposate, giocavano e bevevano. Il loro grido di battaglia era \"Deo laudes\", e non si potevano incontrare banditi pi\u00f9 terribili. Spesso cercavano la morte, considerando il suicidio alla stregua del martirio. Prediligevano lanciarsi nel vuoto, pi\u00f9 raramente si gettavano in acqua o nel fuoco. Ci\u00f2 era praticato anche dalle donne, quelle che si ritenevano peccatrici, per espiare le loro colpe si gettavano dagli scogli. A volte i circoncellioni cercavano la morte per mano di altri, sia pagando sicari per farsi uccidere, sia minacciando di uccidere un passante se questi non lo avesse ucciso, o inducendo i magistrati a condannarli a morte per le loro violenze. Mentre il paganesimo era ancora fiorente, essi si presentavano in gran numero a qualsiasi sacrificio non per distruggere gli idoli, ma per essere martirizzati. Teodoreto di Cirro riportava che i circoncellioni erano soliti annunciare la loro intenzione di diventare martiri molto tempo prima di attuarla, in modo da essere ben nutriti e trattati come bestie da macello.\nQuando entrarono in polemica con i cattolici, i vescovi donatisti cercarono di sconfessare i loro sostenitori. Dichiararono che i suicidi gettandosi da una rupe erano stati vietati dai loro concili. Tuttavia, i corpi di questi suicidi venivano onorati in maniera sacrilega e folle intere celebravano i loro anniversari. Per questo, i loro vescovi non poterono fare altro che conformarsi a tale usanza e, comunque, molto spesso fecero uso delle forti braccia dei circoncellioni. Subito dopo la morte di Sant'Agostino, gli unici donatisti che conosceva Teodoreto erano i circoncellioni; e questi ultimi, agli occhi di coloro che non abitavano in Africa, erano il prototipo del donatista. Costoro erano pericolosi soprattutto per gli appartenenti al clero cattolico, dei quali attaccavano e saccheggiavano le case. Li picchiavano e li ferivano, mettevano calce ed aceto sui loro occhi e, talvolta, li costringevano ad essere ribattezzati. Sotto Axido e Fasir, \"i capi dei Santi\" di Numidia, le propriet\u00e0 e le strade erano diventate insicure, i debitori venivano protetti, gli schiavi venivano fatti salire sulle carrozze dei loro padroni e questi ultimi vi venivano aggiogati. Pertanto, alla lunga, i vescovi donatisti richiesero l'intervento delle truppe del generale Taurino per combattere questi eccessi. I circoncellioni si arroccarono presso il villaggio di Ottava, in Numidia, e qui furono sconfitti. In questo luogo, gli altari e le tavole che potevano essere viste ai tempi di Sant'Ottato testimoniavano la venerazione di cui erano fatti oggetto i circoncellioni caduti. Tuttavia, i loro vescovi gli negarono la palma del martirio. Sembra che nel 336-337, il \"praefectus praetorio\" d'Italia, Gregorio, prese alcune misure contro i donatisti. Per questo motivo, Sant'Ottato narrava che Donato gli scrisse una lettera che iniziava: \"Gregorio, macchia per il senato e vergogna per i prefetti\".\nCuriosit\u00e0.\nVengono citati come esempio di eretici dalla follia suicida dal bibliotecario cieco Jorge ne \"Il nome della rosa\", nel dialogo finale con frate Guglielmo prima che la biblioteca e l'abbazia prendano fuoco.\nI Circoncellioni compaiono, con le medesime caratteristiche di fanatismo religioso, anche nel romanzo \"Baudolino\" di Umberto Eco, come guardie armate del Regno del Prete Gianni."}
{"id": "1206864", "revid": "181699", "url": "https://it.wikipedia.org/wiki?curid=1206864", "title": "Viaggio astrale", "text": ""}
{"id": "1206877", "revid": "599013", "url": "https://it.wikipedia.org/wiki?curid=1206877", "title": "Matt Barnes", "text": "Ha frequentato la prestigiosa UCLA.\nCarriera nella NBA.\n\u00c8 entrato nell'NBA nel 2003 quando ha affrontato la stagione con i Los Angeles Clippers, senza grande fortuna. L'anno successivo \u00e8 passato con i Sacramento Kings, senza per\u00f2 convincere appieno.\nNella stagione 2005-06 ha militato in due squadre: dapprima i New York Knicks e poi a Philadelphia 76ers. In quella stagione si fa notare soprattutto come ottimo difensore.\nAl via della stagione 2006-07 i Golden State Warriors gli offrono un contratto annuale: lui li ricompensa con una grande stagione, compreso un incontro da 36 punti, e con i Playoff raggiunti dai californiani dopo 13 anni.\nDopo una seconda stagione coi Golden State Warriors dove riceve i gradi cocapitano, ma vede ridursi il suo minutaggio, lascia la franchigia di Oakland per trasferirsi ai Phoenix Suns. Diventato free agent, nell'estate 2009 firma un contratto biennale con gli Orlando Magic.\nIl 22 luglio 2010 firma un contratto biennale con i Los Angeles Lakers. Alla scadenza i Lakers non gli rinnovano il contratto e Matt decide di rimanere a Los Angeles ma in maglia Clippers: il 14 settembre 2012 firma con contratto annuale a 1,4 milioni di dollari. Barnes torna cos\u00ec in quella che era stata la sua prima squadra NBA. Il 16 giugno i Clippers lo scambiano con Spencer Hawes per avere Lance Stephenson, un giocatore dei Charlotte Hornets. Ha vinto l'anello nel 2016-2017 in cinque gare contro i Cleveland Cavaliers."}
{"id": "1206878", "revid": "373458", "url": "https://it.wikipedia.org/wiki?curid=1206878", "title": "St. Louis", "text": ""}
{"id": "1206879", "revid": "1851848", "url": "https://it.wikipedia.org/wiki?curid=1206879", "title": "Andy Luotto", "text": "Biografia.\nLaureatosi nel 1972 all'Universit\u00e0 di Boston in cinematografia, negli anni seguenti lavor\u00f2 come doppiatore in alcuni film italiani distribuiti negli Stati Uniti. Scoperto da Renzo Arbore in un mercatino rionale, ha partecipato ad alcuni programmi di successo fra cui, per la Rai, \"L'altra domenica\" (1976) e \"Quelli della notte\" (1985). In quest'ultima trasmissione egli interpretava il personaggio di Harmand, un \"meteorologo musulmano\" che si esprimeva in una finta lingua araba (in realt\u00e0 un grammelot fatto di parole inventate, italiano e ricuperi dialettali), il quale venne considerato offensivo da alcuni esponenti della comunit\u00e0 islamica in Italia e all'estero, tanto che Luotto, fatto oggetto anche di minacce di morte, dovette abbandonare momentaneamente lo show, per poi rientrarvi con un personaggio diverso nelle ultime puntate. Nel 1983 \u00e8 regista ed interprete principale del film: \"Grunt! - La clava \u00e8 uguale per tutti\"\nNel decennio 1979-1989 ha intrapreso anche la carriera di cantante, pubblicando due album (\"L.P.\" nel 1985 e \"To be tubi\" del 1989) e cinque singoli. Per qualche anno si allontana dall'industria dello spettacolo, lavorando come istruttore subacqueo e uomo immagine per WWF. Nel 1995 torn\u00f2 sul piccolo schermo, precisamente a Odeon TV, partecipando al programma \"Oh... sesso!\".\nVita privata.\nIn seguito si \u00e8 diplomato all'istituto alberghiero di Civita Castellana e ha aperto un ristorante a Sutri successivamente passato ad una nuova gestione con il nome di Osteria dell'Oca. Nel 2016 ha fondato la societ\u00e0 Luotto Factory e aperto il ristorante \"L\u00e0\" in piazza Venezia, nel cuore di Roma."}
{"id": "1206882", "revid": "1149807", "url": "https://it.wikipedia.org/wiki?curid=1206882", "title": "Non sono un angelo", "text": " \u00e8 un manga scritto, illustrato e disegnato da Ai Yazawa, nota mangaka giapponese e autrice di diverse opere di successo anche in Italia.\nIn Giappone questa serie fu edita dalla Sh\u016beisha nel \"Ribon\", e venne collezionata in 8 tank\u014dbon. La versione italiana dell'opera, come quella giapponese, \u00e8 composta da 8 volumi, pubblicati dalla casa editrice Panini Comics, per l'etichetta Planet Manga.\nNel 1994 dal manga \u00e8 stato tratto un OAV di 30 minuti.\nTrama.\nDurante una giornata piovosa, la studentessa al primo anno di liceo Midori Saejima vede un giovane studente alto ed affascinante prendersi cura di un micio randagio. Senza neanche sapere il nome del ragazzo, Midori si innamora di lui a prima vista.\nA causa della sua malattia, Midori torna a scuola tre giorni dopo le vacanze estive, solo per scoprire che si era candidata volontariamente al consiglio degli studenti. Dopo una serie di imbarazzanti incidenti, sia lei che il misterioso ragazzo si incontrano. Il giovane si chiama Akira Sudo, ed \u00e8 stato eletto come membro del consiglio studentesco. Essendo il primo consiglio di questa nuova scuola, hanno il compito di crearne le tradizioni in una storia d'amore tra il dolce e l'amaro.\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Non sono un angelo\" si \u00e8 classificata al 98\u00ba posto."}
{"id": "1206886", "revid": "119991", "url": "https://it.wikipedia.org/wiki?curid=1206886", "title": "Cattedrale di Santa Maria Assunta (Orbetello)", "text": ""}
{"id": "1206888", "revid": "767487", "url": "https://it.wikipedia.org/wiki?curid=1206888", "title": "Tab\u00f9 - Gohatto", "text": " \u00e8 un film del 1999 diretto da Nagisa \u014cshima e segna il suo ritorno al cinema dopo un ictus che lo aveva colpito alcuni anni prima.\nFu presentato in concorso al 53\u00ba Festival di Cannes.\nTrama.\n\u00c8 la storia di un ragazzo, Sozaburo Kano, che vuole entrare a tutti i costi nella Shinsengumi, anche se potrebbe continuare il lavoro del padre, affermato mercante. Insieme a lui sostiene la prova un altro ragazzo, Hyozo Tashiro. Entrambi verranno reclutati per la loro bravura e presto si conosceranno. Kano diventer\u00e0 per\u00f2 famoso per i suoi amori omosessuali, che scombussoleranno gli uomini della Shinsengumi."}
{"id": "1206893", "revid": "287204", "url": "https://it.wikipedia.org/wiki?curid=1206893", "title": "Pawe\u0142 Edmund Strzelecki", "text": "Vita e opere.\nDopo aver completato gli studi a Varsavia ed effettuato il servizio militare presso l'esercito prussiano, nel 1830 Pawe\u0142 Edmund Strzelecki si trasfer\u00ec in Inghilterra e da qui alla volta di New York. Intraprese diversi viaggi esplorativi in Nord e Sud America e in India. Esplor\u00f2 anche Giava, parte della Cina e l'Egitto. Intorno al 1840 cominci\u00f2 l'esplorazione dell'Australia e della Nuova Zelanda. Il 15 febbraio dello stesso anno conquist\u00f2 la vetta pi\u00f9 alta dell'Australia, e gli diede il nome di Monte Kosciuszko, in onore dell'eroe nazionale polacco Tadeusz Ko\u015bciuszko.\nNel 1873 muore a Londra di tumore al fegato."}
{"id": "1206898", "revid": "287204", "url": "https://it.wikipedia.org/wiki?curid=1206898", "title": "Pawel Edmund Strzelecki", "text": ""}
{"id": "1206899", "revid": "28026", "url": "https://it.wikipedia.org/wiki?curid=1206899", "title": "Paul Edmund de Strzelecki", "text": ""}
{"id": "1206900", "revid": "28026", "url": "https://it.wikipedia.org/wiki?curid=1206900", "title": "Paul Edmund Graf von Strzelecki", "text": ""}
{"id": "1206902", "revid": "28026", "url": "https://it.wikipedia.org/wiki?curid=1206902", "title": "Pawe\u0142 Strzelecki", "text": ""}
{"id": "1206905", "revid": "28026", "url": "https://it.wikipedia.org/wiki?curid=1206905", "title": "Paul Strzelecki", "text": ""}
{"id": "1206907", "revid": "1851848", "url": "https://it.wikipedia.org/wiki?curid=1206907", "title": "Francesco Carbone", "text": "2019-2020 Cuprense 1933\nCarriera.\nClub.\nCresciuto nelle giovanili della Lazio, nel 1998 viene dato in prestito dai biancocelesti al , in Serie C1. Nel 1999, dopo la retrocessione dei rossoneri in Serie C2, viene acquistato dal Chievo, squadra di Serie B.\nNella stagione seguente lascia Verona per approdare in prestito prima in C1 all' e poi in diverse societ\u00e0 di Serie B, fino all'estate del 2005, quando approda in Serie A nelle file dell'. Con i bianconeri debutta in Serie A il 28 agosto 2005 in Ascoli-Milan 1-1, disputando 12 partite nella massima serie.\nNel 2006 \u00e8 dato nuovamente in prestito in Serie B al Frosinone e nel 2008 viene acquistato in compropriet\u00e0 dall'Avellino. Nel 2008 \u00e8 ceduto ancora in prestito al Padova. che per\u00f2 decide non confermarlo l'anno successivo. Carbone torna cos\u00ec all'Avellino da cui per\u00f2 si svincola in seguito al fallimento della societ\u00e0 irpina.\nIl 13 ottobre 2009, da svincolato, firma per un anno con il , squadra di Prima Divisione. Torna cos\u00ec a vestire la maglia dei \"Satanelli\" dopo pi\u00f9 di dieci anni.\nIl 2 dicembre 2011, dopo oltre un anno di inattivit\u00e0, viene ingaggiato dal Montichiari.\nNazionale.\nCarbone ha disputato 2 partite con la Nazionale italiana Under-16, realizzando una rete nella partita d'esordio il 30 gennaio 1996 contro Israele, e 8 con l'Under-17. \u00c8 stato anche convocato per 3 volte in Under-18 e per una in Under-20, senza per\u00f2 scendere in campo.\nAllenatore.\nNel 2012 diventa allenatore della formazione Berretti dell'."}
{"id": "1206909", "revid": "767487", "url": "https://it.wikipedia.org/wiki?curid=1206909", "title": "Raise Your Sword!", "text": "Raise Your Sword! \u00e8 il terzo EP del gruppo black metal polacco Graveland.\nDell'EP sono state anche pubblicate 888 copie in LP."}
{"id": "1206910", "revid": "173818", "url": "https://it.wikipedia.org/wiki?curid=1206910", "title": "Sovvenzioni", "text": ""}
{"id": "1206914", "revid": "173818", "url": "https://it.wikipedia.org/wiki?curid=1206914", "title": "Sussidi", "text": ""}
{"id": "1206916", "revid": "767487", "url": "https://it.wikipedia.org/wiki?curid=1206916", "title": "Tokyo Eyes - Gli occhi di Tokio", "text": "Tokyo Eyes - Gli occhi di Tokio (\"Tokyo Eyes\") \u00e8 un film del 1998 diretto da Jean-Pierre Limosin."}
{"id": "1206918", "revid": "767487", "url": "https://it.wikipedia.org/wiki?curid=1206918", "title": "Kollektiv Turmstrasse", "text": "I Kollektiv Turmstrasse sono un duo di produttori tedeschi di Lubecca, Nico Plagemann e Christian Hilscher. Il loro sound rientra nel genere della techno minimale, pur caratterizzandosi per una forte presenza melodica.\nLa loro prima produzione discografica risale al 2001, una traccia (Turmstrasse) all'interno del \"Team Battle Vol.2\" stampato dalla \"Electronic Parliament\"."}
{"id": "1206920", "revid": "767487", "url": "https://it.wikipedia.org/wiki?curid=1206920", "title": "Eredivisie 1989-1990", "text": "L'edizione 1989-90 della Eredivisie vide la vittoria finale dell'.\nCapocannoniere del torneo fu Rom\u00e1rio (), con 23 reti."}
{"id": "1206931", "revid": "287204", "url": "https://it.wikipedia.org/wiki?curid=1206931", "title": "Fr\u00e9d\u00e9ric Piquionne", "text": "Carriera.\nClub.\nNel campionato 2005-2006 quando giocava nel Saint-\u00c9tienne assieme a Pascal Feindouno formava una coppia d'attacco molto temibile, infatti nel gennaio 2007 venne acquistato dal e nell'estate 2008 \u00e8 passato all'Lione per la cifra di 4,5 milioni di euro.\nIl 6 agosto 2009 viene acquistato in prestito, per un anno, dal Portsmouth.\nIl 17 luglio 2010 viene ufficializzato il suo acquisto dal West Ham.\nNel 2012 si trasferisce prima in prestito e poi, a titolo definitivo, al Doncaster. Dopo 18 gol in 24 partite di League One, passa nel marzo 2013, da giocatore svincolato, al Portland Timbers, squadra che milita nella Major League Soccer. Dopo due stagioni e mezzo, torna in Francia per giocare con il Cr\u00e9teil.\nNel 2015 viene ceduto agli indiani del Mumbai City.\nNazionale.\nHa giocato per la Nazionale martinicana, con cui ha segnato 18 gol in 30 partite. Nel 2007 ha disputato anche una partita con la Nazionale francese.\nStatistiche.\nPresenze e reti nei club.\n\"Statistiche aggiornate al 12 maggio 2013.\""}
{"id": "1206935", "revid": "62244", "url": "https://it.wikipedia.org/wiki?curid=1206935", "title": "Eredivisie 1990-1991", "text": "L'edizione 1990-91 della Eredivisie vide la vittoria finale del .\nCapocannoniere del torneo furono Rom\u00e1rio () e Dennis Bergkamp (), con 25 reti."}
{"id": "1206938", "revid": "767487", "url": "https://it.wikipedia.org/wiki?curid=1206938", "title": "Circondario di Weilheim-Schongau", "text": "Il circondario di Weilheim-Schongau \u00e8 uno dei circondari dello stato tedesco della Baviera.\nFa parte del distretto governativo dell'Alta Baviera."}
{"id": "1206946", "revid": "124928758", "url": "https://it.wikipedia.org/wiki?curid=1206946", "title": "Eredivisie 1991-1992", "text": "L'edizione 1991-92 della Eredivisie vide la vittoria finale del .\nCapocannoniere del torneo fu Dennis Bergkamp (), con 22 reti."}
{"id": "1206947", "revid": "1543377", "url": "https://it.wikipedia.org/wiki?curid=1206947", "title": "Festa del Perdono", "text": "La festa del perdono \u00e8 un giorno solenne, dedicato alla celebrazione liturgica del perdono. Celebrata presso le comunit\u00e0 ebraiche, sussiste oggi anche presso alcune chiese e diocesi cattoliche. Nel passato la celebrazione della festa del perdono era assai pi\u00f9 diffusa in ambito cattolico, in alcuni luoghi sacri caratterizzava il venerd\u00ec santo o la quaresima, ed era concessa su richiesta con un privilegio dalla Santa Sede.\nEbraismo.\nFu istituita da Mos\u00e8 per ordine di Dio e tuttora \u00e8 celebrata nel mese di \"tisri\". I dieci giorni penitenziali iniziano con il Capodanno - \"Rosh haShana\" - e terminano con lo \"Yom Kippur\", il giorno dell'espiazione.\n\u00c8 il periodo in cui si deve fare i conti con le azioni compiute nell'anno trascorso e chiedere perdono a coloro che si sono offesi. \u00c8 un periodo di letizia perch\u00e9 rappresenta l'apertura di nuove possibilit\u00e0 e la chiusura di vecchi conti con la vita. In un rito particolare si svuotano le tasche (si eliminano i peccati) sulla riva di un fiume; oppure presso un corso d'acqua si meditano i pensieri lieti e tristi, liberandosene nella corrente.\nCattolicesimo.\nIl perdono di Assisi.\nTra le pi\u00f9 note celebrazioni del perdono, c'\u00e8 quella del perdono d'Assisi. Secondo la tradizione, una notte del 1216 san Francesco mentre pregava alla Porziuncola di Assisi, fu visitato dal Cristo e dalla Madre; ad essi il Poverello chiese che ad ogni persona, pentita e confessata, che avesse visitato quella chiesa, fossero rimesse completamente tutte le colpe.\nDa quell'anno, dopo aver ricevuto il permesso da papa Onorio III, il 2 agosto si celebra a Santa Maria degli Angeli la festa del perdono.\nIl perdono di san Giovanni Battista a Firenze.\n\u00c8 ricordato fino dal Medioevo. Concesso da Baldassarre Cossa, l'antipapa Giovanni XXIII (\u2020 1419), cadeva il 13 gennaio. I frati Servi di Maria e in generale tutti i religiosi degli Ordini fiorentini in quel giorno si recavano in piazza San Giovanni a ricevere il Perdono, come appare dai documenti.\nL'uso dur\u00f2 per secoli. Nei registri del convento della Santissima Annunziata \u00e8 ricordato ancora nel 1694, quando Innocenzo XII proclam\u00f2 un giubileo universale per implorare il divino aiuto e la pace tra i principi cristiani. Il 13 gennaio di quell'anno, i padri Servi di Maria andarono processionalmente a visitare il duomo di Firenze e l'oratorio di San Giovanni Battista per il solenne Perdono \"che viene in tal d\u00ec\".\nLa festa del perdono della Ca' Granda di Milano.\nNel 1458 papa Pio II confermava la costituzione dell'Ospedale Maggiore di Milano, prevedendo che avesse chiesa e cimitero. A conferma della benevolenza verso tale istituzione da parte dei cittadini, e su richiesta di Francesco Sforza, nel dicembre 1459, con la bolla \"Virgini gloriosae\" Pio II concesse un'indulgenza plenaria, da lucrarsi nel triennio consecutivo e, successivamente, negli anni dispari, presso la \"Ca' Granda\" dei milanesi il 25 marzo, cio\u00e8 durante la festa dell'Annunciazione, a cui l'ospedale \u00e8 tuttora dedicato. Tale indulgenza fu resa perpetua nel marzo 1560 da papa Pio IV. Da allora ad anni alterni Milano celebra le sue due feste pi\u00f9 importanti: quella del duomo e quella dell'Ospedale Maggiore."}
{"id": "1206948", "revid": "52953", "url": "https://it.wikipedia.org/wiki?curid=1206948", "title": "Triangoli della taglia", "text": "I triangoli della taglia sono spazi, individuati sul piano frontale del corpo umano in posizione anatomica, le cui linee esterne delimitano torace e fianchi, e quelle interne gli arti superiori.\nIn caso di scoliosi, uno spazio \u00e8 pi\u00f9 corto dell'altro, formando il cosiddetto \"colpo d'ascia\" nel lato della concavit\u00e0 della scoliosi."}
{"id": "1206951", "revid": "767487", "url": "https://it.wikipedia.org/wiki?curid=1206951", "title": "Eredivisie 1992-1993", "text": "L'edizione 1992-93 della Eredivisie vide la vittoria finale del .\nCapocannoniere del torneo fu Dennis Bergkamp (), con 26 reti."}
{"id": "1206953", "revid": "303831", "url": "https://it.wikipedia.org/wiki?curid=1206953", "title": "International Data Encryption Algorithm", "text": "L'International Data Encryption Algorithm (IDEA) \u00e8 un algoritmo crittografico a blocchi sviluppato da Xuejia Lai e James Massey, del Politecnico federale di Zurigo, e pubblicato per la prima volta nel 1991. L'algoritmo doveva rappresentare un sostituto del DES.\nEsso nacque originariamente nel 1990 come PES (\"Proposed Encryption Standard\"): questo fu poi migliorato e presentato nel 1991 come Improved PES. Nel 1992 il nome viene cambiato nell'attuale IDEA.\nL'algoritmo, nato come risultato di un contratto di ricerca con la Fondazione Hasler (poi acquisita dalla Ascom-Tech AG), fu brevettato in diverse Nazioni, ma rimase liberamente utilizzabile in software di tipo non commerciale; anche il nome \"IDEA\" fu brevettato. Gli ultimi brevetti sono scaduti nel 2012 e adesso IDEA \u00e8 liberamente utilizzabile.\nL'algoritmo IDEA viene raccomandato da diversi organismi di standardizzazione quali ISO, ITU e Swiss Telebanking Security Standard per la sua elevata robustezza: a tutt'oggi risulta infatti ancora inviolato. \u00c8 inoltre l'algoritmo utilizzato dal software di sicurezza PGP.\nDescrizione dell'algoritmo.\nIDEA \u00e8 un algoritmo di cifratura a blocchi simmetrico, per cui necessita di un'unica chiave per cifrare e per decifrare. Opera su blocchi di dati di 64 bit utilizzando una chiave di 128 bit effettuando una serie di 8 passaggi identici (definiti in inglese \"round\") durante i quali vengono eseguite le seguenti operazioni, tutte su numeri a 16 bit (vedi figura inserita nella tabella descrittiva dell'algoritmo):\nLa rotazione della chiave.\nAd ogni passaggio la chiave viene divisa in blocchi di 16 bit ciascuno, denominati sottochiavi e indicati in figura con K1...K6. Di questi ne vengono impiegati solo i primi 6: questo significa che ad ogni passaggio sono utilizzati solo 96 dei 128 bit della chiave. Dopo ogni passaggio (compreso l'ultimo prima del passaggio finale), la chiave viene ruotata di 25 bit a sinistra e vengono ripresi i primi 6 blocchi di 16 bit ciascuno della chiave stessa.\nLa rete a permutazione e sostituzione.\nAd ogni passaggio vengono utilizzate 6 sottochiavi e un blocco di dati da 64 bit diviso in 4 sottoblocchi da 16 bit ciascuno. Durante ogni passaggio i 4 sottoblocchi sono moltiplicati e sommati modulo 216 con 4 sottochiavi, dopodich\u00e9 i 4 blocchi risultanti da questi calcoli sono combinati a due a due con un'operazione di XOR per ottenere 2 blocchi da 16 bit. Questi ultimi sono moltiplicati/sommati modulo 216 con le restanti 2 sottochiavi ancora non utilizzate nel passaggio. I 2 sottoblocchi finali vengono combinati con lo XOR con i 4 sottoblocchi dell'operazione precedente in modo da avere in output 4 sottoblocchi da 16 bit ciascuno.\nAlla fine di 8 di questi passaggi, viene eseguito un semi-passaggio denominato \"trasformazione finale\" in cui i 4 sottoblocchi finali sono combinati con le prime 4 sottochiavi mediante operazioni di moltiplicazione e addizione modulo 216.\nSicurezza.\nL'algoritmo \u00e8 uno dei pi\u00f9 resistenti e ad oggi non risulta che sia stato violato: i progettisti di IDEA lo hanno realizzato in modo che fosse praticamente immune ad attacchi condotti con la crittanalisi differenziale ma si \u00e8 anche dimostrato molto resistente a quelli condotti con la crittanalisi lineare tant'\u00e8 che ad oggi il migliore attacco indica come violabili solo 6 degli 8,5 passaggi dell'algoritmo.\nPer attacchi a forza bruta si calcola che la violazione di una chiave a 128 bit impieghi nel migliore dei casi anni per la riuscita.\nLa questione dei brevetti.\nL'algoritmo (ed il nome IDEA) risulta brevettato in Austria, Francia, Germania, Italia, Paesi Bassi, Spagna, Svezia, Svizzera, Gran Bretagna, Stati Uniti d'America e Giappone: per questo motivo la sua diffusione \u00e8 limitata nonostante si tratti di uno dei migliori e sicuri algoritmi in circolazione e nonostante ne sia concesso l'uso in applicazioni non commerciali.\nIDEA NXT.\nLa societ\u00e0 detentrice dei diritti, MediaCrypt, ha pubblicato nel 2005 un successore dell'IDEA denominato IDEA NXT (noto precedentemente come FOX): in questa versione migliorata la chiave pu\u00f2 assumere qualunque lunghezza fino a 256 bit, i blocchi dati possono essere lunghi anche 128 bit e la struttura \u00e8 basata sullo schema Lai-Massey."}
{"id": "1206956", "revid": "767487", "url": "https://it.wikipedia.org/wiki?curid=1206956", "title": "Eredivisie 1993-1994", "text": "L'edizione 1993-94 della Eredivisie vide la vittoria finale dell'.\nCapocannoniere del torneo fu Jari Litmanen (), con 26 reti."}
{"id": "1206962", "revid": "916580", "url": "https://it.wikipedia.org/wiki?curid=1206962", "title": "Eumenis", "text": ""}
{"id": "1206963", "revid": "767487", "url": "https://it.wikipedia.org/wiki?curid=1206963", "title": "Infernum", "text": "Gli Infernum sono un gruppo black metal fondato nel 1992 a Breslavia, in Polonia da Anextiomarus (Grzegorz Jurgielewicz) e Tom Balrog i quali suonavano gi\u00e0 negli Oppressor, oggi Baphomets Throne.\nStoria del gruppo.\nGli Infernum si formarono nel 1992, un anno dopo usc\u00ec il loro primo demo intitolato \"The Dawn Will Never Come\" e, dopo pochi mesi, il secondo: \"Damned Majesty\" con Rob Darken dei Graveland come tastierista session. Nel 1993-94 il batterista Tom Barlog venne rimpiazzato da \"Capricornus\", nel 1994, con un nuovo assetto, il gruppo pubblic\u00f2 il debut album \"Taur-Nu-Fuin\"; in seguito, in occasione dei problemi mentali di Jurgielewicz, l'attivit\u00e0 musicale venne temporaneamente sospesa.\nNell'inverno 2002 gli \"Infernum\" tornarono a suonare con una nuova formazione: \"Charon\", \"Necromanticus\", \"Wolf aka Bael V.B\" ed \"Exterminus\". Nel 2004, il chitarrista Karcharoth si suicid\u00f2. In un'intervista del 2005, Rob Darken rivel\u00f2 che soffriva di schizofrenia.\nNell'ottobre del 2005 il gruppo firm\u00f2 un nuovo contratto con l'etichetta discografica Sound Riot Records, e un anno dopo usc\u00ec il secondo album \"Farewell\". In seguito, Tom Balrog si un\u00ec ad un altro gruppo con lo stesso nome che era stato fondato da Karcharoth nel 2002: quest'ultimo gruppo pubblic\u00f2 un solo album in studio, \"The Curse\"."}
{"id": "1206965", "revid": "110157", "url": "https://it.wikipedia.org/wiki?curid=1206965", "title": "Circondario di Dingolfing-Landau", "text": "Il circondario di Dingolfing-Landau \u00e8 uno dei circondari dello stato tedesco della Baviera.\nFa parte del distretto governativo della Bassa Baviera."}
{"id": "1206968", "revid": "3115", "url": "https://it.wikipedia.org/wiki?curid=1206968", "title": "Franz von Baader", "text": "Biografia.\nFiglio del medico personale del principe elettore, dal 1781 al 1784 studi\u00f2 medicina e scienze naturali a Ingolstadt e a Vienna. Dopodich\u00e9 apr\u00ec uno studio medico a Monaco ma lasci\u00f2 il proprio lavoro nel 1786. Dal 1788 studi\u00f2 alla \"Bergakademie\" di Freiberg in Sassonia diventando ingegnere minerario. Dal 1792 al 1796 lavor\u00f2 nelle miniere delle isole britanniche. A Monaco fu insignito dei titoli professionali e riconoscimenti onorifici di \"Bergrat\" nel 1799, \"Oberbergrat\" nel 1801 e \"Oberstbergrat\" 1807. Nel 1801 spos\u00f2 Franziska von Reisky con la quale ebbe due figli. Nel 1805 fond\u00f2 la \"Salin-Tafelglasfabrik\" una vetreria a Lambach nella Baviera orientale, dove applic\u00f2 con successo un metodo di lavorazione del vetro. Nel 1808 fu ordinato membro dell'Accademia delle Scienze Bavarese. A Monaco, Baader rese pubblico uno scritto sulla situazione del proletariato per il quale viene annoverato tra i pionieri delle riforme sociali. Fece parte della Massoneria e fu membro degli Illuminati di Baviera col nome di \"Celso\".\nFilosofia.\nLe sue tarde opere filosofiche furono universalmente apprezzate. Le sue teorie e la sua raffigurazione di Jakob B\u00f6hme hanno influenzato particolarmente la filosofia naturale di Schelling, che inizialmente gli fu molto legato. Nella vecchiaia si svilupp\u00f2 un dissidio tra i due. Baader \u00e8 annoverato tra le figure centrali del romanticismo a Monaco di Baviera. Prese parte al circolo di Joseph G\u00f6rres al quale temporaneamente appartenne anche il cattolico Ignaz von D\u00f6llinger. Dal 1826 Baader fu anche professore onorario di filosofia della Universit\u00e0 di Monaco di Baviera, fondata di recente. Tenne lezioni di filosofia della religione e gnoseologia, come pure sulla filosofia naturale di Jacob B\u00f6hme. \nBaader era vicino al movimento religioso di Johann Michael Sailer e Johann Evangelista Go\u00dfner che discussero a fondo sulle nuove forme di ecumene. \"Es k\u00f6nnte leicht von M\u00fcnchen aus wieder gut gemacht werden, was von Wittenberg aus verdorben war.\" (Werke, Bd. XV, S. 516) In occasione delle dispute sorte tra lo Stato Prussiano e la Chiesa Cattolica (\"K\u00f6lner Kirchenstreit\"), Baader fu un veemente oppositore dell'assolutismo ecclesiastico, per queste posizioni il ministro dell'interno bavarese Karl von Abel nel 1838 lo interdisse all'insegnamento di filosofia della religione."}
{"id": "1206972", "revid": "1629429", "url": "https://it.wikipedia.org/wiki?curid=1206972", "title": "Eredivisie 1994-1995", "text": "L'edizione 1994-95 della Eredivisie vide la vittoria finale dell'.\nCapocannoniere del torneo fu Ronaldo (), con 30 reti."}
{"id": "1206981", "revid": "110157", "url": "https://it.wikipedia.org/wiki?curid=1206981", "title": "Circondario di Freyung-Grafenau", "text": "Il circondario di Freyung-Grafenau \u00e8 uno dei circondari dello stato tedesco della Baviera.\nFa parte del distretto governativo della Bassa Baviera"}
{"id": "1206984", "revid": "1745361", "url": "https://it.wikipedia.org/wiki?curid=1206984", "title": "Diacetato di cellulosa", "text": "Il diacetato di cellulosa \u00e8 un polimero bioderivato ottenuto trattando la cellulosa con anidride acetica. \nChimica e sintesi.\nCome suggerisce il nome stesso, il diacetato contiene approssimativamente 2 gruppi acetilici per ogni anello eterociclico (di tipo piranosico) della catena macromolecolare della cellulosa. Pi\u00f9 propriamente: nella lunga catena della cellulosa, i gruppi ossidrilici, che sono tre per ogni anello, sono esterificati in ragione di due gruppi per un anello piranosico e di tre gruppi per l'anello successivo, in ripetizione costante fino a completamento della catena. Per questo la sostanza \u00e8 chiamata anche acetato di cellulosa 2,5. \nIl processo di acetilazione prevede un'acetilazione di tutti i gruppi ossidrilici presenti fino al raggiungimento di un prodotto che si chiama triacetato (utilizzato a sua volta come fibra o nei filtri di sigaretta e come supporto per pellicole fotografiche e cinematografiche) e quindi una saponificazione che elimina un gruppo acetilico ogni due anelli piranosici, ricostituendo il terminale -OH.\nLa cellulosa da acetilare veniva un tempo ottenuta da cascami di cotone, ma ultimamente per gli usi meno pregiati si ricorre a polpa di legno. La differenza sta nella lunghezza delle macromolecole, mediamente inferiore nei prodotti ottenuti da polpa di legno, e quindi di qualit\u00e0 leggermente pi\u00f9 bassa.\nIl diacetato di cellulosa \u00e8 spesso usato per fare fibre artificiali simili al rayon o alla viscosa. Il migliore solvente per filare l'acetato \u00e8 l'acetone, ma buoni solventi sono anche l'acetato di etile ed il metilcellosolve o miscele di essi.\nImpieghi.\nRisulta lucido e simile alla seta sia alla vista che al tatto, per questa ragione \u00e8 anche chiamato \"seta artificiale\". Queste caratteristiche lo differenziano dalla maggior parte dei prodotti sintetici quali polistirolo o policarbonato. \u00c8 utilizzato come fibra sintetica per la produzione di fodere. Con l'aggiunta di plastificanti e di stabilizzanti \u00e8 utilizzato per la produzione di semilavorati estrusi impiegati nella fabbricazione di montature di occhiali da vista e da sole. Pu\u00f2 anche essere prodotto in sottili fogli trasparenti, utilizzati per la produzione di maschere protettive, schermature per lampade e proiettori da teatro. \nFilm di poliacetato spessi pochi decimi di millimetro sono usati come terminale delle stringhe per scarpe. Il diacetato (acetato di cellulosa) ha sostituito in questo impiego la nitrocellulosa (celluloide) altamente infiammabile. Anche l'acetato, specie se esposto a forti fonti di calore, tende a decomporsi liberando acido acetico dal caratteristico odore. \nNella industria degli occhiali l'acetato \u00e8 inizialmente servito a riprodurre alcuni prodotti naturali quali la tartaruga od il legno, finendo tuttavia per assumere strutture proprie non pi\u00f9 imitanti i prodotti naturali precedentemente utilizzati. Le maggiori aziende di questo settore, sia per quanto riguarda la fabbricazione dei semilavorati che per la produzione degli occhiali sono italiane anche se negli ultimi anni, a causa dei notevoli costi di mano d'opera, parte di queste attivit\u00e0 si sono spostate in Cina.\nEtichettatura.\nPer la legge dell'etichettatura tessile la definizione \u00e8 Acetato e la sigla AC."}
{"id": "1206985", "revid": "181699", "url": "https://it.wikipedia.org/wiki?curid=1206985", "title": "Bonthe", "text": "Bonthe \u00e8 un centro abitato della Sierra Leone, situato sull'isola di Sherbro, nella Provincia del Sud."}
{"id": "1206987", "revid": "1342360", "url": "https://it.wikipedia.org/wiki?curid=1206987", "title": "Eredivisie 1995-1996", "text": "L'edizione 1995-96 della Eredivisie vide la vittoria finale dell'.\nCapocannoniere del torneo fu Luc Nilis (), con 21 reti."}
{"id": "1206988", "revid": "14691", "url": "https://it.wikipedia.org/wiki?curid=1206988", "title": "Isola di Bonthe", "text": ""}
{"id": "1206989", "revid": "1452073", "url": "https://it.wikipedia.org/wiki?curid=1206989", "title": "Crash Twinsanity", "text": "Crash Twinsanity \u00e8 un videogioco a piattaforme della serie \"Crash Bandicoot\", il quarto non prodotto dalla Naughty Dog. Fu sviluppato da Traveller's Tales e pubblicato da Universal Interactive Studios e Sierra Entertainment nel 2004 per PlayStation 2, Xbox e telefoni cellulari.\nTrama.\nTre anni dopo gli eventi del , il Dr. Cortex si libera dal blocco di ghiaccio in cui era rimasto ibernato. Il tutto comincia con l'ennesimo tentativo del Dr. Cortex di eliminare Crash: dopo aver paralizzato Coco, Cortex prende le sue sembianze ed attira Crash ad una \"festa di compleanno\" dove sono stati invitati gran parte degli scagnozzi al servizio del dottore; la lotta inizia ma anche con il supporto del Mecha Bandicoot (l'ultimo robot di N. Gin) Cortex viene ancora una volta sconfitto: l'arena del combattimento crolla, mentre tra Crash e il dottore scoppia una rissa che li porta ad attraversare le caverne. Ben presto i due si ritrovano a dover affrontare delle strane creature sembianti formiche robotiche, dotate di un enorme trivella. Una volta raggiunta la superficie, i nostri eroi si trovano al cospetto dei Gemelli Cattivi, Victor e Moritz, due pappagalli provenienti dalla decima dimensione dotati di grandi poteri mentali. Resosi conto dell'enorme potere dei due, Cortex (nel frattempo datosi alla fuga in preda ad allucinazioni causate dagli stessi che lo minacciano vendetta) si trova nella situazione di dover chiedere aiuto a Crash ma poco dopo il dottore viene catturato dagli indigeni, con a capo Papu Papu.\nUna volta liberato Cortex, i due si trovano poco dopo a dover ancora una volta constatare i grandi poteri dei loro nuovi nemici: i Gemelli Cattivi infatti, animano un grande totem facendolo diventare una mostruosa creatura dotata di 4 braccia. Sconfitta anche questa minaccia, Crash e Cortex si dirigono al \"Laboratorio di Ghiaccio\" (luogo ove si trova lo \"Psychetron\") ma devono fare il giro largo a causa di un malfunzionamento della porta; sulla strada si imbattono nel grande Uka Uka che, liberato dal ghiaccio da cui era anch'egli prigioniero da 3 anni, attacca i due. Una volta sconfitto anche lo stregone, il fratello Aku Aku gli propone un'alleanza temporanea contro i nuovi nemici ed i due si dirigono nella decima dimensione per affrontarli; nel frattempo i nostri eroi riescono ad entrare nel laboratorio del dottore, giusto in tempo per constatare che l'assalto delle due maschere \u00e8 fallito. Qui i due gemelli malvagi dichiarano di volersi vendicare del dottor Neo Cortex per aver rovinato loro la vita (azione che Cortex non ricorda) e dicono inoltre di possedere enormi ricchezze, dettaglio che pi\u00f9 avanti attirer\u00e0 molti guai ai nostri eroi.\nLa strategia di Cortex consiste nell'usare il suo trasporto dimensionale, lo Psychetron, per raggiungere la decima dimensione dove vivono i due gemelli, ma i cristalli del potere raccolti dai due lungo il cammino non bastano ad alimentare la macchina: i due si dirigono cos\u00ec sulla cima della montagna innevata e, dopo aver usato Cortex come slitta di emergenza ed essersi schiantati sulla baita di Dingodile (che viene appunto a sapere del tesoro), raggiungono il punto in cui \u00e8 attraccata la corazzata di N. Gin. Crash sale a bordo e dopo aver recuperato due cristalli, sconfitto lo scienziato ed essere sopravvissuto all'assalto di N. Tropy e Nitrus Brio (anche loro in cerca del tesoro) ritorna al laboratorio per procedere al viaggio; tuttavia la fortuna non \u00e8 dalla loro, infatti Coco (nel frattempo liberatasi) fraintende le intenzioni di Cortex e gli d\u00e0 un calcio guastando cos\u00ec lo Psychetron, ma rimane paralizzata.\nA detta dello scienziato, l'unica persona in grado di riparare il macchinario \u00e8 sua nipote Nina che al momento sta studiando all\"'Accademia del Male\"; Crash e Cortex si dirigono l\u00e0 con il dirigibile di quest'ultimo e dopo essere sopravvissuti ad un altro assalto dei gemelli cattivi raggiungono la loro destinazione. Dopo un po' di trambusto nel sistema di caldaie sotterraneo e ad uno scontro con Dingodile, i nostri eroi riescono infine a reclutare Nina ma vengono ancora una volta attaccati dalle truppe dei gemelli cattivi: Cortex deve anche vedersela con Madame Amberley, direttrice dell'Accademia con cui non sembra andare troppo d'accordo; durante il viaggio di ritorno, Cortex finalmente riacquista la memoria a proposito dei gemelli malvagi: i due sono Victor e Moritz, i pappagalli domestici che fin da ragazzino di 8 anni, Cortex aveva ai tempi dell'Accademia nonch\u00e9 prime cavie del \"Raggio Evolvo\" (che per\u00f2 funzion\u00f2 malamente, spedendo i due nella decima dimensione).\nTornati al laboratorio, finalmente il gruppo raggiunge la decima dimensione (luogo desolato che rappresenta l'esatto contrario della dimensione originale) ma non sono soli. Infatti l'alter ego malvagio di Crash, Crash Cattivo per l'appunto, rapisce Nina usandola come slitta gi\u00f9 per la montagna vulcanica (contrario della montagna innevata gi\u00e0 citata) portandola nella sua dimora; dopo aver superato anche questo ostacolo il gruppo penetra infine nella fortezza del male di Victor e Moritz. Dopo aver ancora una volta sventato l'attacco di N. Tropy, Nitrus Brio ed N. Gin con l'aiuto di Spyro il gruppo raggiunge la sala del trono dove i due gemelli attaccano con il \"Death Bot\", un enorme robot da guerra con braccia intercambiabili.\nNina e suo zio fanno il possibile per contrastarlo, ma a dare il colpo di grazia ci pensa Crash con il \"Mecha Bandicoot\", recuperato tramite un portale all'ingresso della fortezza: sconfitti i due gemelli fuggono, ma finiscono nella casa di Crash Cattivo che muoiono mangiati.\nTornati al \"Laboratorio di Ghiaccio\", Cortex dichiara di essersi sbagliato su Crash per tutti questi anni e di aver imparato da tutto ci\u00f2: non si pu\u00f2 fuggire dai propri errori ma li si pu\u00f2 sotterrare, cos\u00ec tenta di spedire Crash in un'altra dimensione ma lo Psychetron si guasta nuovamente e fa sparire lo scienziato.\nIl dottor Cortex si risveglia poco dopo in un luogo sconosciuto: ben presto capisce di essere nel cervello di Crash dove, circondato da cloni di quest'ultimo che eseguono il suo famoso balletto, grida disperatamente.\nModalit\u00e0 di gioco.\nLa maggior differenza rispetto ai precedenti capitoli della serie riguarda la struttura dei livelli: la caratteristica struttura \"a tunnel\" viene sostituita (ad eccezione dei livelli con Cortex o Nina) da uno pseudo-free roaming che permette di rigiocare i precedenti capitoli in qualsiasi momento semplicemente ritornando nel luogo corrispondente. Le maschere Aku Aku / Uka Uka perdono gran parte del loro potere rispetto ai precedenti capitoli, non potendo pi\u00f9 proteggere, ad esempio, il protagonista dalle esplosioni, neanche quando si \u00e8 invincibili, e l'invincibilit\u00e0 stessa non ferisce pi\u00f9 i nemici.\nUno dei principali elementi del gameplay consiste nella collaborazione tra Crash e Cortex:\nIn \"Crash Twinsanity\" esistono quindici tipi di casse diversi.\nBench\u00e9 le gemme si possano scovare con maggior facilit\u00e0 rispetto ai capitoli precedenti, pu\u00f2 capitare di dover ragionare su come risolvere determinati enigmi, al fine di pervenire alla raccolta delle stesse (ad esempio, nel caso di gemme circondate da casse di nitro, o sospese nel vuoto ad altezze rischiose per il personaggio).\nI Frutti Wumpa, se raccolti in un numero pari a 100, regalano una vita extra.\nPersonaggi giocabili.\nIn questo capitolo i personaggi giocabili sono 4:\nColonna sonora.\nLa colonna sonora del gioco \u00e8 stata realizzata interamente a cappella, dal gruppo Spiralmouth. Alcuni brani musicali sono stati ripresi da temi classici: quello della parte in cui Cortex \u00e8 circondato dalle api \u00e8 basato sul tema \"Il volo del calabrone\", quello del livello \"Villaggio Indiano\" su \"Sul bel Danubio blu\", e il tema di Rusty Walrus sulla prima parte de \"Le Ebridi\".\nSviluppo.\nPrima dello sviluppo di \"Twinsanity\", la TT-Oxford voleva sviluppare un gioco di \"Crash\" con una storia abbastanza seria e cupa, prendendo cos\u00ec una via ben diversa da quella presa da \"Twinsanity\": il gioco in questione \u00e8 \"Crash Bandicoot Evolution\" e molte dei concept art di questo gioco li si possono vedere nella categoria degli extra delle gemme gialle di \"Twinsanity\". In questo gioco, i Gemelli Cattivi, gli antagonisti che sarebbero poi comparsi in \"Twinsanity\", avevano intenzione di creare un nuovo pianeta di cui sarebbero stati padroni, e per fare ci\u00f2 avrebbero dovuto utilizzare i pezzi di tutti gli altri mondi della galassia. Per fermarli, Crash avrebbe quindi dovuto usare lo Psychetron per viaggiare nello spazio tra un pianeta e l'altro, ed interagire con extraterrestri per aiutarli, guadagnandosi la loro fiducia; in pi\u00f9 era presente anche un personaggio chiamato \"Foofie\", una sorta di camaleonte alieno che, oltre a donare a Crash nuovi poteri, poteva essere usato come attacco o scudo. Uno dei motivi principali per cui il gioco \u00e8 stato cancellato \u00e8 per via dell'uscita di \"Ratchet &amp; Clank\" della Insomniac Games alla fine del 2002, il quale utilizzava le stesse idee e lo stesso scopo dell'antagonista principale (prendere pezzi di vari pianeti per crearne uno proprio), quindi il progetto, sia per trama che atmosfera, era troppo simile a \"Ratchet &amp; Clank\", al punto in cui poteva essere considerato una copia.\nDopo un anno, il progetto venne rifatto da zero, e si ebbe fin da subito l'idea di renderlo a tratti ben pi\u00f9 comici, con Crash e Cortex semi-alleati. \"Twinsanity\" non \u00e8 stato l'unico titolo a cui i ragazzi della TT-Oxford stavano pensando di proporre al loro gioco: c'erano anche \"Crash Bandicoot: Fully Fluxed\", \"Crash Bandicoot: A Whole New Dimension\", \"Crash Bandicoot: Tandemonium\", \"Crash Bandicoot Unlimited\" e \"Crash Twinsane\". Il nome \"Unlimited\" fu utilizzato nella demo europea del gioco; \"Twinsanity\" doveva inizialmente essere il titolo della versione americana, ma successivamente fu inserito anche in quella europea.\nPer la dinamica dei personaggi, il produttore e direttore creativo David Robinson ha citato come influenze principali Jay &amp; Silent Bob e la serie \"The Ren &amp; Stimpy Show\", poich\u00e9 entrambi presentano una coppia di personaggi dalle personalit\u00e0 opposte che trascorrono molto tempo insieme, come Crash e Cortex; inoltre, Jordan Reichek, che aveva lavorato a \"Ren &amp; Stimpy\", ha scritto la sceneggiatura, fornito input creativi sui personaggi e meccaniche di gioco, e disegnato la copertina.\nIl personaggio di Nina Cortex \u00e8 stato creato e disegnato da Duke Mighten, e originariamente doveva compiere il suo debutto in \"Crash Nitro Kart\", ma fu scartata dalla versione finale del gioco. Nonostante dovesse fare il suo debutto in \"Crash Twinsanity\", Nina \u00e8 apparsa per la prima volta in \"Crash Bandicoot Fusion\", uscito pochi mesi prima. Il personaggio di Rusty Walrus \u00e8 ispirato al boss finale di \"The NewZealand Story\".\nVersioni beta e parti eliminate.\n\"Crash Twinsanity\" fa un ampio uso di idee tolte e inutilizzate, tra cui livelli, scene, nemici, e altro. Molti screenshot e concept art delle due versioni originali del gioco sono contenuti nella sezione \"Galleria Concept\" del gioco definitivo.\nAccoglienza.\n\"Crash Twinsanity\" ha ricevuto recensioni miste ma per lo pi\u00f9 positive. Vennero apprezzate l'introduzione di un ambiente free-roaming, l'innovazione del gameplay, la grafica, l'umorismo, il doppiaggio, in particolare Lex Lang, che prest\u00f2 la voce a Cortex da questo gioco in poi, e Nina, utilizzabile come personaggio giocabile nel gioco. Tuttavia, vennero criticate le sezioni di platform con Crash in solitaria e soprattutto i problemi con la telecamera, considerata pessima e non collaborativa, mentre la colonna sonora in stile a cappella ha ricevuto pareri contrastanti e i controlli sono stati anch'essi generalmente criticati.\nLe vendite di \"Crash Twinsanity\" sono state piuttosto deludenti, vendendo solo 800.000 copie nel mondo, rendendolo il terzo gioco peggiore della serie per vendite dietro a \"Crash Bandicoot Fusion\" e \"Crash Boom Bang!\" e il peggiore su console fisse. Gi\u00e0 da un po' di tempo Vivendi fece un ultimatum: dato che i giochi stavano perdendo velocemente vendite e qualit\u00e0 col tempo, la serie poteva venire fermata se le vendite non avrebbero soddisfatto le aspettative, e sarebbe potuto finire tutto con \"Crash Nitro Kart\", che per\u00f2 ritard\u00f2 la crisi, vendendo oltre 3 milioni di copie. \"Crash Twinsanity\" non vendette molto perch\u00e9 la serie soffriva ormai di stagnamento, il suo gameplay stava diventando ripetitivo e obsoleto e la serie non attraeva pi\u00f9, cos\u00ec i fan si spostarono ad altre saghe platform su PS2 (\"Jak and Daxter\", \"Ratchet &amp; Clank\" e \"Sly\"). Essendo uscito tra settembre e dicembre del 2004, \"Twinsanity\" usc\u00ec troppo tardi e con troppa concorrenza, dato che in quel periodo erano usciti anche \"Jak 3\", \"Ratchet &amp; Clank 3\" e \"\", dando cos\u00ec al gioco un pessimo tempismo di uscita. Le vendite deludenti del gioco convinsero la Vivendi Universal Games a smantellare la Travellers Tales Oxford Studios ed eliminare i loro progetti futuri: il seguito \"Crash Twinsanity 2\", in cui Crash sarebbe finito in una TV a causa di una macchina di Cortex e doveva esplorare dei vari programmi televisivi, e \"Cortex Chaos\", uno spin-off incentrato su Cortex. Un terzo progetto, tuttavia, ovvero \"Crash Clash Racing\" convinse Vivendi a fare un ultimo tentativo e divenne il futuro \"Crash Tag Team Racing\", sviluppato dalla Radical Entertainment."}
{"id": "1206995", "revid": "1564499", "url": "https://it.wikipedia.org/wiki?curid=1206995", "title": "Abbazia di San Liberatore a Maiella", "text": "Labbazia di San Liberatore alla Maiella, ubicata nel comune di Serramonacesca in provincia di Pescara, \u00e8 uno dei pi\u00f9 antichi monasteri dell'Abruzzo. Divenuta monumento nazionale dal 1902, la struttura \u00e8 dedicata a san Liberatore martire.\nStoria.\nLa fondazione di questa abbazia viene fatta risalire all'opera di Carlo Magno (di cui la chiesa conserva raffigurazione in un frammento di affresco); in realt\u00e0 possediamo solo una falsificazione in forma di copia semplice dell'anno 798, confezionata alla met\u00e0 del XII secolo, nella quale Carlo Magno su domanda dell'abate Teodemaro di Montecassino conferma allo stesso monastero cassinese i beni e le immunit\u00e0, tra i quali la chiesa di San Liberatore, gi\u00e0 a lui conferiti da suo padre Pipino e da Carlo, fratello di quest'ultimo.\nLa prima attendibile testimonianza documentaria circa San Liberatore \u00e8 il \"Memoratorium\" dell'abate cassinese Bertario di Montecassino (856-883), una delle cui redazioni \u00e8 contenuta nella \"Chronica sacri monasterii casinensis\" di Leone Marsicano, dove sono indicate le ormai numerose pertinenze liberatoriane (terre, chiese, monasteri).\nQui appare come a San Liberatore nel IX secolo facesse capo un patrimonio che si estendeva dalla Maiella all'Adriatico tra le valli del Sangro e del Pescara, abbracciando l'area degli odierni territori di Serramonacesca, Manoppello, Roccamontepiano, Fara Filiorum Petri. La fabbrica fu innalzata nell'anno 1007 per volere del monaco Teobaldo su una costruzione preesistente databile intorno al IX secolo. E proprio a Teobaldo, che ha radicalmente ristrutturato la chiesa e gli edifici della comunit\u00e0, si deve un \"Commemoratorium\", cio\u00e8 un inventario testamentario nel quale, prima come preposito di San Liberatore, poi in qualit\u00e0 di abate di Montecassino (dal 1022), egli attesta il suo impegno edilizio per San Liberatore, oltre che la dotazione liturgica e l'attivit\u00e0 scrittoria da lui promosse in favore della chiesa monastica majellese. Tale e tanto grande fu l'amore di Teobaldo per questo Monastero, che vi venne seppellito, e nello stesso luogo fu sepolto nel 1055 anche un altro Abate cassinense, Richerio, morto in Aterno (Pescara) durante un viaggio compiuto in compagnia del conte di Chieti Trasmondo III. Intorno al 1070 la chiesa venne completamente rinnovata per volere dell'Abate cassinense Desiderio e sotto la diretta cura di Adenolfo, monaco e preposto dell'epoca. Tra alterne vicende, in pratica dal IX sino alla fine del XVIII secolo, San Liberatore, che rimase sempre una prepositura dipendente dall'abbazia cassinese, costituisce appunto il polo intorno al quale gravita la presenza di Montecassino in Abruzzo, come testimonia proprio la documentazione relativa al monastero majellese che comprende oltre 800 unit\u00e0.\nSulla base delle fonti \u00e8 stato possibile anche ricostruire la serie cronologica dei prepositi di San Liberatore, che vanno da Poterico (856?-883?) a Cherubino de Luna d'Aragona di Napoli (1804). Le attuali forme della chiesa rimandano all'epoca in cui, Desiderio, abate di Montecassino, vi trasport\u00f2 nel 1080, nuove maestranze che diedero vita ben presto ad una scuola artistica locale.\nL'abbazia and\u00f2 in decadenza dal XV secolo, insieme alle badie dell'ordine cistercense, e and\u00f2 in commenda a vescovi e abati fuori Abruzzo, sino al XVIII secolo. La presenza di un ciclo d'affreschi rinascimentale che celebra la storia del monastero e dei santi e abati a esso legato testimonia l'ultimo bagliore di splendore dell'abbazia. Il terremoto del 1706 danneggi\u00f2 la chiesa, che venne restaurata alla maniera barocca, con un finestrone al posto dell'apertura centrale a tutto sesto, visibile dalla controfacciata, e soffitto a cassettoni.\nAll'epoca di Ignazio Carlo Gavini, studioso di architettura medievale abruzzese, la chiesa benedettina era in grave stato di abbandono, con l'erba che ricopriva l'edificio e il tetto sfondato in pi\u00f9 punti; dopo che l'incuria l'aveva lasciata allo stato di rudere per lunghissimi anni, fu restaurata nel periodo 1967-71 dal soprintendente Mario Moretti e rivalorizzata notevolmente.\nArchitettura.\nL'abbazia si trova immersa in uno scenario di suggestivo valore naturalistico, si presenta con una facciata bianca equilibrata nei volumi e affiancata da un campanile a pianta quadrata sviluppato in tre piani traforati da monofore, bifore e trifore. La facciata ha uno schema disegnato da rilievi verticali con un gusto lombardo.\nLa ripartizione interna dell'impianto basilicale \u00e8 a tre navate con sette arcate a tutto tondo che insistono su pilastri quadrangolari.\nAl presbiterio si accede attraverso tre archi di trionfo (manca quello centrale), che poggiano su piloni a forma di croce e terminanti con belle decorazioni a ovuli e dentelli; questo stesso tipo di decorazione divide in senso orizzontale le muraglie della navata centrale sino a portarsi sull'abside, terminando in tre ordini circolari.\nIl soffitto \u00e8 a capriate lignee; nella navata sinistra si scorgono gli originari accessi al chiostro e alla residenza del monastero, rappresentate da due porte decorate; \u00e8 possibile notare sull'architrave della seconda porta il caratteristico motivo a fiori tipico del romanico abruzzese.\nIl pavimento della navata centrale presenta una bella e rara composizione geometrica policroma databile intorno al 1200, mentre gli affreschi che ornavano il catino dell'abside, un tempo uniti, oggi sono ammirabili separatamente dopo l'ultimo restauro; il primo, posizionato su pannelli \u00e8 del XVI secolo e raffigura il monaco Teobaldo, fondatore dell'abbazia, il secondo, pi\u00f9 antico (XII secolo), rimasto nella sua posizione originaria presenta tracce di figure di santi.\nL'ambone si presenta a cassa di forma quadrata e presenta notevoli somiglianze con la pari struttura dell'Abbazia di San Clemente a Casauria e di San Pelino a Corfinio.\nAffreschi.\nNella chiesa di San Liberatore sono conservati due cicli di affreschi medievali, risalenti ad epoche diverse. Lo stato di grave usura in cui si presentano oggi \u00e8 dovuta soprattutto all'assenza di un tetto per lungo periodo. Nel Cinquecento furono ricoperti da altre pitture che recentemente sono state staccate e affisse su pannelli esposti nella navata destra. L'affresco pi\u00f9 antico risale al periodo dell'abate francese Bernardo Ayglerio, nella seconda met\u00e0 del XIII secolo.\nSeppur stilisticamente diversi, i due cicli trattano lo stesso tema, cio\u00e8 illustrare e difendere i privilegi, i possedimenti e i diritti feudali dell'abbazia stessa. Le pitture duecentesche dell'abside rappresentano episodi inerenti alla storia del monastero: un monaco (probabilmente Teobaldo) che offre un modellino della chiesa a San Benedetto, Sancio di Villa Oliveti che dona le sue propriet\u00e0 al monastero, Carlo Magno e (forse) il giovane figlio Pipino mentre confermano il monastero all'ordine benedettino.\nAl centro vi era San Benedetto che regge con la mano destra il pastorale di Vescovo-Abate della diocesi di Cassino, che oggi \u00e8 solo parzialmente riconoscibile. Di autore ignoto, secondo alcuni un certo Teodino, quest'opera rappresenta un'importante testimonianza di pittura gotica. Gli affreschi cinquecenteschi sono invece un esempio di influenza lombarda e veneta."}
{"id": "1206997", "revid": "1086846", "url": "https://it.wikipedia.org/wiki?curid=1206997", "title": "Eredivisie 1996-1997", "text": "L'edizione 1996-97 della Eredivisie vide la vittoria finale del .\nCapocannoniere del torneo fu Luc Nilis (), con 21 reti."}
{"id": "1207002", "revid": "486946", "url": "https://it.wikipedia.org/wiki?curid=1207002", "title": "Premio Donna Scrittrice", "text": ""}
{"id": "1207006", "revid": "33751", "url": "https://it.wikipedia.org/wiki?curid=1207006", "title": "Eredivisie 1997-1998", "text": "L'edizione 1997-98 della Eredivisie vide la vittoria finale dell'.\nCapocannoniere del torneo fu Nikos Machlas (Vitesse Arnhem), con 34 reti."}
{"id": "1207009", "revid": "174925", "url": "https://it.wikipedia.org/wiki?curid=1207009", "title": "Francisco Villa", "text": ""}
{"id": "1207011", "revid": "281779", "url": "https://it.wikipedia.org/wiki?curid=1207011", "title": "Isocronismo delle piccole oscillazioni", "text": ""}
{"id": "1207012", "revid": "949200", "url": "https://it.wikipedia.org/wiki?curid=1207012", "title": "Swinging (Kandinskij)", "text": "Swinging (\"Schaukeln\") \u00e8 un dipinto di Vasilij Kandinskij (70x50 cm), e fu realizzato nel 1925. Oggi quest'opera \u00e8 conservata alla galleria Tate Modern di Londra.\nCollegamenti esterni.\nSito museo"}
{"id": "1207014", "revid": "767487", "url": "https://it.wikipedia.org/wiki?curid=1207014", "title": "Eredivisie 1998-1999", "text": "L'edizione 1998-99 della Eredivisie vide la vittoria finale del .\nCapocannoniere del torneo fu Ruud van Nistelrooy (), con 31 reti.\nClassifica finale.\nVerdetti.\nWillem II e PSV Eindhoven in UEFA Champions League 1999-2000"}
{"id": "1207016", "revid": "173933", "url": "https://it.wikipedia.org/wiki?curid=1207016", "title": "Volkswagen Golf Cabrio", "text": ""}
{"id": "1207020", "revid": "6923", "url": "https://it.wikipedia.org/wiki?curid=1207020", "title": "Stazione di Napoli Montesanto", "text": "La stazione di Napoli Montesanto della linea 2 \u00e8 una stazione ferroviaria e metropolitana italiana. Si trova nel rione Montesanto a Napoli.\nPur essendo uno scalo principalmente per treni metropolitani svolge un ruolo di interscambio con le ferrovie della SEPSA: ferrovia Cumana e ferrovia Circumflegrea e con la funicolare di Montesanto. Dall'inizio del nuovo millennio \u00e8 scalo per i treni metropolitani diretti a Pozzuoli Solfatara e Napoli San Giovanni-Barra nonch\u00e9 per alcuni treni diretti a Caserta, Castellammare di Stabia e Salerno.\nStoria.\nLa fermata entr\u00f2 in servizio il 20 settembre 1925, con l'attivazione della tratta ferroviaria da Pozzuoli Solfatara a Napoli (la cosiddetta \"metropolitana\").\nStrutture e impianti.\n\u00c8 una struttura del 1925, e mostra i limiti di un progetto antico (mancanza di ascensori). \u00c8 comunque una stazione molto utilizzata essendo distante poche decine di metri dalla Funicolare di Montesanto e dalla stazione della Cumana / Circumflegrea, il che consente un facile e rapido interscambio. Da segnalare che, quando era ancora in fase progettuale quella che poi sarebbe diventata la linea 1, era previsto un corridoio sotterraneo di collegamento, tramite tapis roulant, con la stazione Dante di detta linea, ma il progetto fu poi abbandonato a causa della complessit\u00e0 dell'opera e della notevole distanza fra le due stazioni, quantificabile in circa 500 metri.\nServizi.\nLa fermata dispone di:\nCollegamenti esterni.\nLe stazioni ferroviarie e metropolitane di Napoli"}
{"id": "1207026", "revid": "228587", "url": "https://it.wikipedia.org/wiki?curid=1207026", "title": "House of Blouse Mini Tour", "text": ""}
{"id": "1207030", "revid": "6923", "url": "https://it.wikipedia.org/wiki?curid=1207030", "title": "Castrismo", "text": "Per castrismo si intende l'ideologia politica di tipo comunista e patriottica ispirata da Fidel Castro, leader della rivoluzione cubana e capo dello Stato e del governo di Cuba (con cariche che sono variate nel tempo) dal 1959 al 2008 (\"de facto\" aveva gi\u00e0 ceduto il potere nell'estate del 2006).\nIl castrismo \u00e8 una variante ideologica del comunismo, molto critica verso il capitalismo e l'imperialismo, specialmente quello degli Stati Uniti d'America, ed a favore di una cooperazione politica e sociale fra gli Stati dell'America Latina. Tale teoria risente molto del pensiero patriottico del rivoluzionario progressista cubano Jos\u00e9 Mart\u00ed.\n\u00c8 molto diffusa e trova approvazione in molti strati della popolazione latinoamericana, per via della politica di sfruttamento da parte degli Stati Uniti verso i Paesi del loro stesso continente e anche per la notevole diffusione delle multinazionali nel territorio latino-americano."}
{"id": "1207032", "revid": "2070864", "url": "https://it.wikipedia.org/wiki?curid=1207032", "title": "Open access", "text": "L'open access (in italiano, accesso aperto) \u00e8 una modalit\u00e0 di pubblicazione del materiale prodotto dalla ricerca (come ad esempio gli articoli scientifici pubblicati in riviste accademiche o atti di conferenze, ma anche capitoli di libri, monografie, o dati sperimentali) che ne consente accesso libero e senza restrizione.\nData la contrapposizione del modello di pubblicazione ad accesso aperto rispetto a quello classico, nel quale tipicamente le case editrici accademiche detengono diritti esclusivi sul materiale e ne vendono abbonamenti e licenze, l'espressione indica anche il movimento che sostiene e promuove la strategia ad accesso aperto.\nIn un'accezione ancor pi\u00f9 ampia, il termine esprime la libera disponibilit\u00e0 online di contenuti digitali in generale e riguarda l'insieme della conoscenza e della creativit\u00e0 liberamente utilizzabile, in quanto non coperta da restrizioni legate alla propriet\u00e0 intellettuale.\nPrassi.\nAttualmente, l'accesso aperto \u00e8 all'origine di molte discussioni tra universitari, bibliotecari, amministratori di universit\u00e0 e politici, a causa delle differenze di interessi di questi diversi attori, in particolare circa la remunerazione economica da parte degli universitari e, pi\u00f9 in generale, sui modelli di business da adottare.\nSebbene alquanto diffuso, il modello non \u00e8 prevalente; pertanto, a livello pratico, le modalit\u00e0 di pubblicazione ad accesso aperto possono differire anche grandemente, non solo nelle pratiche e nei processi di pubblicazione delle opere, ma anche nei diritti di diffusione e sfruttamento delle stesse.\nLa maggior parte delle riviste \"tradizionali\" offre la scelta all'autore di pagare per l'open access o di far pagare l'accesso agli articoli agli utenti tramite abbonamenti o acquisti una tantum; al polo opposto, le riviste 100% \"open access\" non lasciano scelta e impongono il pagamento agli autori; in molti casi, sono previsti sconti per i paesi meno abbienti.\nMetodologie.\nSi sono affermate due strategie principali per garantire pubblicazioni ad accesso aperto:\nA queste tipologie si aggiungono due soluzioni intermedie:\nDiritto d'autore.\nA livello internazionale, l'Open Access viene presentato con due gradi di libert\u00e0 diversi: Gratis OA \u00e8 l'accesso online senza costi per l'utente, mentre il Libre OA \u00e8 il Gratis OA pi\u00f9 alcuni addizionali diritti di sfruttamento.\nSpesso, questi diritti vengono garantiti all'utente utilizzando le licenze Creative Commons.\nFra le licenze pi\u00f9 utilizzate, vi \u00e8 la \"Creative Commons-Attribuzione\" (o CC-BY), utilizzata anche da PLoS e consigliata ufficialmente dall'ente internazionale \"Scholarly Publishing and Academic Resources Coalition\" (SPARC), e la \"Creative Commons-Attribuzione-Non commerciale\" (o CC-BY-NC).\nDichiarazioni internazionali.\nUna delle prime importanti dichiarazioni internazionali sull'Open Access (spesso chiamato per sigla OA) \u00e8 il \"Budapest Open Access Initiative\" del 2001. Viene infatti riconosciuto come il primo raduno storico di fondazione dell'Open Access.\nUna seconda importante iniziativa internazionale, del 2003, \u00e8 la dichiarazione di Berlino sull'accesso aperto alla letteratura scientifica. Essa si costruisce e si basa sulla definizione della conferenza di Budapest. Tale dichiarazione ha fondato il movimento Open Access. Le universit\u00e0 italiane hanno aderito alla Dichiarazione di Berlino nel novembre 2004, in occasione del convegno \"Gli atenei italiani per l'Open Access: verso l'accesso aperto alla letteratura di ricerca\" a Messina: infatti per l'Italia si parla di .\nL'Unione europea ha definito principi e obblighi sempre pi\u00f9 precisi in merito alla scienza aperta, in vista di FP7, Horizon 2020 e l'Agenda 2030; strutture come OpenAIRE e Zenodo sono funzionali all'obiettivo che tutta la ricerca europea sia ad accesso aperto \"green\" e \"libre\" (disponibile negli archivi istituzionali e in Creative Commons).\nA partire dal 2021, tutte le pubblicazioni accademiche frutto di ricerche finanziate con fondi pubblici o privati ma \u200b\u200bforniti da consigli di ricerca ed enti regionali, nazionali, o internazionali, devono essere pubblicate su riviste ad accesso aperto, depositate su piattaforme o repository ad accesso aperto.\nAutoarchiviazione.\nL'autoarchiviazione (dall'inglese \"self-archiving\") \u00e8 la pratica di quegli autori scientifici che caricano letteratura e altro materiale prodotto su archivi liberamente accessibili su Internet (solitamente chiamati, appunto, Archivi Open Access).\nIl primo a parlare di autoarchiviazione fu Steven Harnad, psicologo cognitivo presso l'Universit\u00e0 di Southampton. A Southampton Harnad ha contribuito alla creazione del software E-Prints, la prima piattaforma pensata specificamente per il self-archiving in ottica Open Access.\nMotivazioni e critiche.\nQuesta pratica, a detta dei loro promotori, consente diversi vantaggi:\nI critici vedono alcuni aspetti negativi nella pratica dell'autoarchiviazione, in particolare nel fatto che la pubblicazione del materiale \u00e8 effettuata dall'autore stesso, pertanto non affronta un processo di controllo della qualit\u00e0.\nIl controllo della qualit\u00e0 verrebbe a mancare anche per quanto riguarda i metadati descrittivi in grado di identificare l'opera all'interno dei database e dei motori di ricerca, garantendone la diffusione e la citabilit\u00e0.\nIn generale l'autoarchiviazione incontra delle resistenze da parte degli stessi autori nel momento in cui diventa una pubblicazione alternativa e concorrente alle riviste scientifiche che invece hanno strette politiche di revisione paritaria.\nProblematiche e soluzioni.\nUn autore che volesse pubblicare il suo lavoro su un giornale scientifico di prestigio, archiviando ad accesso aperto lo stesso articolo pu\u00f2 infrangere gli accordi di esclusivit\u00e0 o copyright posti dall'editore.\nQuest'ultimo pu\u00f2 rifiutare di concedere all'autore la licenza di pubblicare il suo articolo ad accesso aperto prima che questo compaia sulla rivista, spingendo l'autore stesso a tralasciare la possibilit\u00e0 di autoarchiviazione in favore di una pubblicazione pi\u00f9 prestigiosa.\nLe soluzioni maggiormente adottate per aggirare questo problema sono due:\nA partire dal 2006, il progetto Sherpa/Romeo raccoglie in un database tutte le politiche adottate dai diversi editori nei confronti dell'autoarchiviazione degli articoli sottoposti ai loro giornali.\nAutori e ricercatori.\nPer gli autori, la principale motivazione di creare un articolo in libero accesso \u00e8 l'impatto di quest'ultimo. Un articolo Open Access viene infatti realizzato per essere impiegato e citato. Tradizionalmente, i ricercatori danno molto per il loro lavoro. Essi vengono pagati da finanziatori di ricerca e/o dalle loro universit\u00e0 per fare ricerche. L'articolo finale \u00e8, quindi, la prova che essi hanno effettuato un lavoro e non un guadagno commerciale. Pi\u00f9 l'articolo \u00e8 utilizzato, citato e applicato, meglio \u00e8 per le ricerche e per la carriera del ricercatore. Gli autori vengono sempre pi\u00f9 invitati a rendere liberamente accessibili i loro lavori dai finanziatori di ricerca quali il NIH e il WT, cos\u00ec come dalle universit\u00e0.\nGli autori che sperano di mettere il loro lavoro liberamente accessibile, hanno un certo numero di possibilit\u00e0. Una delle opzioni \u00e8 di pubblicare in una rivista in Open Access. Per trovare tali articoli, \u00e8 possibile utilizzare la Directory of Open Access Journals DOAJ. A causa del tempo necessario al processo di verifica della qualit\u00e0 della rivista, il DOAJ \u00e8 lontano dall'essere perfetto.\nA seconda dei casi, possono esistere costi di trattamento; esiste un mito secondo il quale la pubblicazione in Open Access implica che l'autore deve pagare. Tradizionalmente, molte riviste universitarie hanno fatturato costi di impaginazione ben prima che l'Open Access sia divenuto una possibilit\u00e0. Recenti ricerche hanno dimostrato che i giornali in Open Access non hanno costi di trattamento e sono meno tassati di costi di autori dei tradizionali titoli ad abbonamento. Quando le riviste praticano costi di trattamento \u00e8 il datore di lavoro (o il finanziatore) dell'autore a pagare gli onorari, e non l'autore. Vengono inoltre costituite provvisioni per coprire gli autori per i quali il fatto di pubblicare potrebbe causare difficolt\u00e0 finanziarie.\nLa seconda opzione (verde) \u00e8 l'autoarchiviazione da parte dell'autore. Per verificare se un editore ha dato il proprio accordo a un autore per l'autoarchiviazione, l'autore pu\u00f2 verificare la liste e i diritti di copia dell'editore e dell'autoarchiviazione sul sito web SHERPA. Un Wiki di autoarchiviazione, concepito per aiutare gli insegnanti a comprendere e lavorare a partire da tale tecnica, \u00e8 stato installato da Ari Friedman.\nEsistono inoltre importanti differenze tra i lavori universitari, scientifici o altri:\nL'Open Access include l'accordo generale degli autori della libera distribuzione del lavoro e della pubblicazione su un'infrastruttura (tecnica) che consente una tale distribuzione. In compenso, si presume spesso che l'idea del contenuto libero (Open Content) comprenda il generale permesso di modificare un dato lavoro. Ora, l'Open Access si riferisce principalmente alla libera disponibilit\u00e0 senza nessun'altra implicazione. Molti progetti Open Access riguardano infatti la pubblicazione scientifica\u00a0\u2013 un settore dove \u00e8 del tutto ragionevole mantenere un contenuto di lavoro statico e di associarlo a un determinato autore.\nL'attribuzione \u00e8 molto importante nei lavori di ricerca, perch\u00e9 si tratta di una nozione di certificazione. Nella carriera di un ricercatore \u00e8 essenziale essere considerato il primo ad avere scoperto o concepito qualcosa. Contrariamente al lavoro artistico, dove eventuali varianti influiscono solo sul favore dell'opera presso il pubblico, nei lavori scientifici le modifiche possono avere pi\u00f9 gravi conseguenze. Ad esempio, non si devono variare le procedure di una tecnica chirurgica a meno che non si sia un chirurgo qualificato e sperimentato. Per queste due ragioni, i principi dell'attribuzione e della non-modifica possono divenire essenziali per gli articoli universitari.\nMentre l'Open Access si concentra attualmente sugli articoli di ricerca, qualunque creatore che spera di lavorare, pu\u00f2 condividere il suo lavoro e decidere le regole che occorre stabilire per renderlo accessibile a tutti. Creative Commons fornisce agli autori dei mezzi affinch\u00e9 indichino facilmente delle autorizzazioni o dei permessi facilmente leggibili e comprensibili dagli umani e/o dalle macchine.\nUtilizzatori.\nNella maggior parte dei casi, i principali utilizzatori degli articoli di ricerca sono altri ricercatori. Il libero accesso consente ai ricercatori, in quanto lettori, di accedere ad articoli di riviste alle quali le loro biblioteche non si sono abbonate. I grandi beneficiari dell'Open Access saranno i paesi in via di sviluppo nei quali, attualmente, vi sono universit\u00e0 non abbonate a riviste scientifiche. Tuttavia, ogni ricercatore ne beneficia, poich\u00e9 nessuna biblioteca pu\u00f2 offrire un abbonamento a tutti i periodici scientifici. Gran parte di esse non sono abbonate che ad una loro frazione. Lee Van Orsdel e Kathleen Born hanno riassunto tale stato attuale da quello che le biblioteche chiamano \u00ab la crisi della pubblicazione periodica \u00bb.\nL'Open Access estende il mondo della ricerca al di l\u00e0 della comunit\u00e0 scientifica. Un articolo in libero accesso pu\u00f2 essere letto da chiunque, che sia professionista in un dato campo, giornalista, politico, funzionario o un semplice interessato.\nColoro che sono interessati alla ricerca scientifica possono consultare il Directory of open access journals, dove si pu\u00f2 trovare un certo numero di riviste che seguono il principio della validazione degli articoli da parte di pari, interamente accessibili, o utilizzare il motore di ricerca del sito. Gli articoli possono inoltre essere trovati dai ricercatori sul Web utilizzando qualsiasi motore di ricerca o dagli specialisti in letteratura scientifica universitaria quali Open Accessister, Citebase, Citeseer, scirus, In-extenso.org (in francese) e Google Scholar. Impiegando tale tecnica, \u00e8 importante ricordarsi che i risultati possono comprendere articoli che non sono passati per il processo di controllo di qualit\u00e0 delle riviste convalidate da pari. Per individuare i repository Open Access nel mondo si possono usare motori di ricerca come Openarchives.eu.\nI finanziatori di ricerca e le universit\u00e0.\nI finanziatori e le universit\u00e0 vogliono assicurarsi che le ricerche, sulle quali depositano fondi o che sostengono in diversi modi, abbiano il miglior impatto possibile per la ricerca.\nAlcuni finanziatori del mondo della ricerca iniziano a chiedere se le ricerche che hanno finanziato siano accessibili in libero accesso. Ad esempio, i due pi\u00f9 grandi finanziatori al mondo, nel campo della ricerca medica, hanno chiesto ai loro ricercatori di fornire una copia in Open Access delle ricerche che hanno sostenuto finanziariamente. Tali politiche sono nuove e vengono applicate ai nuovi accordi. I risultati appariranno cos\u00ec lentamente ma sicuramente. L'\u00ab U.S National Institute of Health's Public Access Policy \u00bb, ad esempio, \u00e8 entrato in vigore nel maggio 2005. I ricercatori che sperano di ottenere sovvenzioni, vorranno far piacere ai loro finanziatori. Quando questi \u00ab chiedono \u00bb l'Open Access, \u00e8 probabile che gran parte degli autori facciano i loro lavori in Open Access.\nAltri finanziatori si collocano in un processo di revisione delle loro politiche in vista di massimizzare il loro impatto. Uno dei pi\u00f9 notevoli settori nel settore \u00e8 la politica proposta nel Regno Unito dal \u00ab Consiglio di Ricerca \u00bb sull'accesso alle pubblicazioni di ricerche. Ci\u00f2 significa che, a termine, circa la met\u00e0 della ricerca prodotta nelle Universit\u00e0 Britanniche saranno in Open Access per mezzo dei loro depositi istituzionali. In tale iniziativa \u00e8 interessante il fatto che essa ingloba tutte le discipline e non soltanto, come nel caso delle agenzie sanitarie USA, la bio-medicina. Un altro esempio \u00e8 il \u00ab Social Sciences and Humanities Research Council \u00bb in Canada. Il Consiglio ha lanciato una consultazione su tutto il paese al fine di trasformare il consiglio cosicch\u00e9 possa sostenere maggiormente i ricercatori e assicurarsi che i canadesi beneficino direttamente dei loro investimenti nella ricerca e nel sapere. Ci\u00f2 segna un accento pi\u00f9 chiaro sul valore della ricerca al pubblico e non \u00e8 ristretto alla comunit\u00e0 dei ricercatori quale \u00e8 visto in altre iniziative simili.\nLe universit\u00e0 cominciano ad adattare le loro politiche esigendo che i loro ricercatori lavorino in Open Access e sviluppano i depositi istituzionali sui quali possono essere depositati articoli Open Access, come ad esempio il CNRS per mezzo del progetto HAL (Hiper articoli on-line) lanciato dal CCSD e il Protocollo d'accordo per gli archivi aperti.\nPubblico e raccomandazioni.\nNel campo della ricerca, il libero accesso \u00e8 importante per il pubblico, e ci\u00f2 per un certo numero di ragioni. Uno dei temi che sostiene il libero accesso alla letteratura scientifica \u00e8 che gran parte di tali ricerche \u00e8 finanziata dai contribuenti. \u00c8 una delle ragioni della creazione di gruppi di raccomandazioni quali \u00ab The Alliance for Taxpayer Access \u00bb. Le persone possono sperare di leggere tale letteratura, ad esempio, quando quella stessa persona o un membro della propria famiglia ha una malattia, e pi\u00f9 in particolare una malattia cronica non ben compresa. Vi sono inoltre persone che si impegnano in passatempi pi\u00f9 o meno seriamente. Ad esempio, vi sono tanti appassionati astronomi alquanto seri nel mondo: se il pianeta dovesse essere colpito da una cometa, uno di loro sarebbe capace di metterci in allerta.\nAnche coloro che non leggono gli articoli scientifici beneficiano indirettamente degli effetti dell'Open Access. Anche se, ad esempio, non si vogliono leggere giornali medici, \u00e8 preferibile che il vostro dottore o altri professionisti sanitari ne abbiano accesso. Open Access accelera le ricerche e fa progredire la loro produttivit\u00e0: nel mondo, ogni ricercatore pu\u00f2 leggere un qualsiasi articolo, e non semplicemente quelli che compaiono nei giornali specialistici (la cui biblioteca non \u00e8 obbligatoriamente abbonata). Pi\u00f9 le scoperte sono rapidamente diffuse pi\u00f9 fruttano.\nLe biblioteche.\nI bibliotecari sono i pi\u00f9 ferventi difensori dell'Open Access, perch\u00e9 l'accesso all'informazione si colloca al centro stesso delle preoccupazioni di tale professione. Molte associazioni di biblioteche hanno firmato dichiarazioni a favore dell'Open Access. Ad esempio, nel giugno 2004, l'associazione canadese delle biblioteche ha approvato una risoluzione sull'Open Access. Essi incoraggiano gli insegnanti, gli amministratori ed altre persone ad adottare l'Open Access e le sue virt\u00f9. L'associazione delle biblioteche di ricerche americana ha constatato il crescente bisogno di accesso all'informazione scientifica. Essa fu la principale fondatrice della coalizione della pubblicazione di ricerca: \u00ab Scholarly Publishing and Academic Ressources Coalition \u00bb (SPARC)\nNell'America del Nord, la biblioteca \u00e8 in molte universit\u00e0 il centro dei depositi istituzionali, dove gli autori archiviano i loro articoli. L'associazione canadese delle biblioteche di ricerche, ad esempio, ha un progetto ambizioso per sviluppare i depositi istituzionali a tutte le biblioteche universitarie canadesi. Alcune biblioteche sono all'origine di riviste quali il \"Journal of Insect Science\" della biblioteca dell'Universit\u00e0 dell'Arizona dove forniscono un supporto tecnico al fine di creare una rivista.\nGli editori.\nIn seno alla comunit\u00e0 scientifica, esistono molti editori diversi (e di tipi di editori). Le reazioni degli editori di giornali all'Open Access sono in contrasto. Alcuni sono semplicemente entusiasti di scoprire un nuovo business con l'Open Access. Essi hanno cercato di fornire libero accesso, per quanto possibile. Alcuni fanno infine lobbying attivo contro le proposte del movimento Open Access. Tuttavia, nel mese di marzo 2008, \u00e8 stato presentato dalla Casa Editrice Polimetrica al mondo universitario un articolato progetto denominato \"Libri Gratuiti in Ateneo\"; tale progetto si propone di diffondere una pratica editoriale gi\u00e0 in atto presso alcuni Dipartimenti di Atenei e presso alcune Societ\u00e0 Scientifiche e di sensibilizzare il mondo accademico affinch\u00e9 siano avviate nuove procedure con gli editori per la realizzazione di opere a stampa, a carattere scientifico ed accademico, economicamente autosostenibili e che nella versione elettronica permettano il Libero Accesso ai contenuti.\nPer coloro che sperano di sviluppare un nuovo giornale Open Acces, sono disponibili software per i giornali di pubblicazione. Ad esempio, Open Journal Systems (OJS) ha sviluppato un progetto grazie al \u00ab Public Knowledge Project \u00bb, e, \u00ab HyperJournal \u00bb \u00e8 concepito da volontari. Lodel \u00e8 inoltre disponibile (in francese) il Software elettronico di edizione creato dal portale pubblico Revues.org. Mentre l'OJS, Lodel e Hyperjournal sono concepiti per edizioni universitarie, essi possono essere utilizzati da tutti.\nGli editori dei paesi in via di sviluppo possono entrare in contatto con Bioline International per ricevere un ausilio gratuito al fine di stabilire una pubblicazione elettronica. La missione di Bioline International \u00e8 di ridurre il divario di conoscenza tra il Nord e il Sud, aiutando gli editori dei paesi in via di sviluppo a consegnare i loro lavori pi\u00f9 accessibili grazie all'elettronica.\nNel 2012, si \u00e8 avviata la terza fase del progetto SCOAP\u00b3, capitanato dal CERN di Ginevra, ambisce a creare un modello editoriale open access per la fisica delle particelle. Il modello proposto dal progetto prevede che le quote pagate dalle biblioteche accademiche e dagli altri enti per l'abbonamento alle riviste vengano invece dirottate sulla messa a disposizione ad accesso aperto dei contenuti.\nFra gli editori che hanno accettato, vi sono anche American Physical Society, Elsevier, Springer.\nCrescita.\nStatistiche di adozione.\nUno studio pubblicato nel 2010 ha mostrato che circa il 20% dell'output totale di articoli sottoposti a revisione paritaria (\"peer-reviewed\") pubblicati nel 2008 possono essere ritrovati ad accesso aperto 8,5% della letteratura accademica pu\u00f2 essere trovata gratis nei siti degli editori (\u201cGold OA\u201d), dei quali il 62% in giornali pienamente ad accesso aperto, 14% in giornali a sottoscrizione che rendono le loro versioni elettroniche libere dopo un periodo di \"embargo\", e il 24% come singoli articoli ad accesso aperto (senza pagamento), per\u00f2 in giornali a sottoscrizione. Per un ulteriore 11,9% degli articoli, si \u00e8 trovato il full text libero in altri archivi (\"via verde\"), sia disciplinari (43%), che istituzionali (24%), sia nei siti personali degli autori o dei loro dipartimenti (33%). Queste copie erano ulteriormente classificate in \"copie esatte dell'articolo pubblicato\" (38%), \"manoscritti accettati per la pubblicazione\" (46%) o \"manoscritti sottomessi\" (15%).\nDi tutte le discipline scientifiche, la chimica ha avuto la quota pi\u00f9 bassa di OA (13%), mentre le scienze della terra hanno avuto quella pi\u00f9 alta (33%). In medicina, biochimica e chimica la pubblicazione in riviste OA (\"via d'oro\") \u00e8 stata pi\u00f9 comune che il metodo di lasciare all'autore la possibilit\u00e0 di pubblicare il manoscritto in archivi digitali (\"via verde\"). In tutte le altre discipline, invece, l'autoarchiviazione \u00e8 assolutamente la preferita.\nRiviste.\nUno studio sullo sviluppo delle riviste Open Access dal 1993 al 2009, pubblicato nel 2011, suggerisce che, osservando sia il numero di riviste sia dagli incrementi nel numero totale di articoli, la \"via d'oro\" dell'editoria OA ha registrato una rapida crescita, particolarmente fra gli anni 2000 e 2009. \u00c8 stato stimato che v'erano intorno ai 19500 articoli pubblicati ad accesso aperto nel 2000, mentre il numero \u00e8 cresciuto a 191850 articoli nel 2009. Il numero di riviste, per l'anno 2000, \u00e8 stato stimato attorno alle 740, e 4769 per il 2009; numeri che mostrano una crescita considerevole, nonostante ad un tasso pi\u00f9 moderato rispetto al livello di crescita degli articoli. Questi risultati supportano l'idea che le riviste OA abbiamo incrementato sia a livello di numeri che di output medio nel tempo.\nLo sviluppo del numero di riviste OA attive e il numero degli articoli di ricerca pubblicati nelle stesse nel periodo 1993\u20132009 \u00e8 mostrato nel grafico sopra. Se queste curve della crescita Gold OA fossero proiettate nel prossimo ventennio, la curva di Laakso et al (Bj\u00f6rk) arriverebbe al 60% nel 2019, mentre la curva di Springer toccherebbe il 60% nel 2025, come mostrato nel grafico sotto.\nAutoarchiviazione.\nIl \"Registry of Open Access Repositories\" (ROAR) indicizza la creazione, la locazione e la crescita degli archivi istituzionali ad accesso aperto e i loro contenuti. Oltre 1500 istituzionali e cross-istituzionali hanno registrato in ROAR (vedi figura sopra):\nIl \"Registry of Open Access Mandatory Archiving Policies\"(ROARMAP) \u00e8 un database internazionale ricercabile che visualizza la crescita dei \"mandati dell'accesso aperto\", adottati da universit\u00e0, centri e fondazioni di ricerca che richiedono ai loro ricercatori di fornire i loro articoli \"peer-reviewed\" ad accesso aperto, tramite autoarchiviazione in archivi istituzionali. Ad oggi, i mandati sono stati adottati da pi\u00f9 di 150 universit\u00e0 (fra cui istituzioni di prestigio come l'Universit\u00e0 di Harvard e, nell'ottobre 2011, quella di Princeton) e oltre 50 fondazioni di ricerca nel mondo (vedi figura sotto):\nI mandati OA sono il triplo della percentuale di auto-archiviazioni (vedi figura sotto). I rispettivi totali sono derivati dall'indice ISI di Thompson Reuters."}
{"id": "1207037", "revid": "125207274", "url": "https://it.wikipedia.org/wiki?curid=1207037", "title": "Pignatelli (famiglia)", "text": "I Pignatelli sono una famiglia nobile napoletana, siciliana, pugliese, molisana e calabrese, con un ramo spagnolo, un tempo tra le pi\u00f9 importanti del panorama araldico italiano.\nUn esponente della famiglia, Antonio Pignatelli (1615-1700) fu papa con il nome di Innocenzo XII. Furono principi del Sacro romano impero.\nFanno parte della stirpe numerosi cardinali, vicer\u00e9 di Sicilia e un santo, Giuseppe Pignatelli di Fuentes (1737\u20131811), canonizzato nel 1954 da Pio XII.\nNella famiglia confluirono via via le eredit\u00e0 in titoli e apparentamenti di tre grandi genealogie europee, gli Aragona, i Tagliavia e i Cort\u00e9s tanto che alla fine i rappresentanti della famiglia ne portarono tutti e quattro i cognomi: \"Pignatelli Aragona Tagliavia Cort\u00e9s\".\nStoria.\nMolti autori tracciano un'origine longobarda dei Pignatelli. Le prime memorie documentate risalgono al 1102 con \"Lucio Pignatiello\", Conestabile di Napoli. Poi \"Rodolfo\" (1150), inviato da Guglielmo I di Sicilia a Papa Adriano IV. Successivamente Giovanni invece compare fra coloro che sottoscrissero un privilegio in favore della citt\u00e0 marinara di Amalfi.\nNel sud Italia i Pignatelli appoggiarono l'avvento di Carlo I d'Angi\u00f2, tanto che nel 1269 \"Bartolomeo Pignatelli\", arcivescovo di Cosenza ebbe in compenso la signoria di Caserta per la sua famiglia e l'iscrizione dei consanguinei nei seggi di Nido e Portanuova del Patriziato di Napoli.. Secondo il testo di un antico documento dell'Archivio Pignatelli di Monteroduni, due appartenenti alla nobile famiglia parteciparono alla Prima Crociata nel 1094. Il figlio di lucio Pignatiello fu affidato alla famiglia Piagnatelli e successivamente il figlio Ezio pignatiello prese il cognome del padre. Lo stesso documento sottolinea l'episodio epico che starebbe alla base originaria del cognome \"Pignatelli\", racconto riportato in altri antichi volumi di ricostruzione genealogica: \"Landolfo\" era un ufficiale del Re ruggero e in combattimenti al palazzo imperiale di Costantinopoli, dopo un ennesimo assalto, se ne ritorn\u00f2 con un bottino. Era una serie di tre pignatte o tre grandi vasi d'argento.\nLa sequenza genealogica Pignatelli continua con \"Riccardo\" (1250).\nIn tempi successivi venne \"Tommaso\", Governatore d'Atri (1431) e nel XV secolo la famiglia si suddivise nei tre tronconi principali rappresentati da \"Carlo\", \"Stefano\" e \"Palamede\".\nPer essere pi\u00f9 precisi, la famiglia ampli\u00f2 sempre pi\u00f9 la propria sfera d'influenza, tanto da accumulare titoli a Napoli, Aversa, Bari, Benevento, Lucera, Tropea, Roma, Monteleone di Calabria, Venezia, oltre che in Sicilia, Spagna e Messico. \"Ettore Pignatelli\", conte e successivamente duca di Monteleone di Calabria (attuale Vibo Valentia), fu per diciotto anni, presidente del Regno di Sicilia, durante il regno dell'imperatore Carlo V. Non molto fortunato in battaglia, in quanto fu fatto prigioniero in uno scontro con l'armata francese. In precedenza fu ambasciatore in Spagna per cercare di perfezionare il matrimonio fra il primogenito di Federico d'Aragona e la figlia di Ferdinando il Cattolico.\nL'accumulo di poteri e feudi nella famiglia Pignatelli avvenne spesso con matrimoni fra i componenti degli stessi tre rami della famiglia.\nVicer\u00e9 e presidenti del Regno di Sicilia.\n\"Vicer\u00e9\"\n1517 - \"Ettore Pignatelli\", conte e poi duca di Monteleone;\n1719 - \"Niccol\u00f2 Pignatelli\", duca di Monteleone;\n1802 \u2013 \"Domenico Pignatelli\", arcivescovo di Palermo.\n\"Presidenti del Regno\"\n1522 - \"Camillo Pignatelli\", conte di Borrello;\n1802 - Cardinale \"Domenico Pignatelli\", arcivescovo di Palermo e di Monreale.\nCardinali.\nElenco preciso (dettagli esclusi) dei cardinali della famiglia Pignatelli, in ordine cronologico:\nUnioni con altre famiglie - Cresce il potere.\nCasato potente, quello dei Pignatelli, tanto che l'unione matrimoniale con altre famiglie italiane ed europee annovera cognomi e blasoni di alto livello. Senza contare i tanti matrimoni con Caracciolo, Carafa, Piccolomini, Capece, Brancaccio appartenenti ai vari rami Pignatelli (unioni numerose queste ultime, come quelle con i Caracciolo o con i Brancaccio), si possono trovare presenze particolari, o altisonanti che segnano alleanze con Casati influenti di tutto il \"vecchio continente\".\nBasta iniziare da \"Ettore II Pignatelli\", II Duca di Monteleone e II Conte di Borrello, patrizio di Napoli e di Messina (dal 1542), che sposa \"Emilia Ventimiglia\", figlia di Simone, Marchese di Geraci.\nPoi, \"Giovanna Pignatiello\" che il 9 novembre 1586 si unisce a \"Carlo Aragona Tagliavia\", I principe di Castelvetrano, gran connestabile e gran ammiraglio del Regno di Sicilia.\n\"Caterina Pignatelli\" \u00e8 protagonista di un'altra alleanza matrimoniale sposando a Palermo nel 1532, Francesco Moncada, I principe di Patern\u00f2.\nNel 1602, Nicoletta Grillo, in Pinelli dal 1588, all'et\u00e0 di ventinove anni, rimasta sola dopo la morte del marito (Cosmo II feudatario di Giugliano) e dei suoceri (Galeazzo Pinelli e Livia Squarciafico), fu costretta a prendere delle importanti decisioni. Al fine, di salvare il patrimonio di famiglia, nel 1605, la primogenita Livia, and\u00f2 in sposa a Camillo Pignatelli, dei Marchesi di Lauro. Il secondogenito, Galeazzo Francesco, nel 1613, si un\u00ec in matrimonio con Giustiniana Maria Pignatelli, dei Marchesi di Cerchiara.\nPer ultima Vittoria Pignatelli (18-5-1908/8-9-1986) si spos\u00f2 con Salvatore Brancaccio, anch'egli esponente di una famiglia nobile napoletana, portando avanti la nobilt\u00e0 della famiglia ma non il cognome.\nE ancora, \"Luigi Pignatiello della Leonessa\", VII principe di Monteroduni (1885 - 1930), sposa a Messina, il 19 novembre 1908, \"Maria dei Marchesi Ajossa\" (1889 - 1968), figlia di Giovanni, Marchese di Flumari e di Concetta Natoli Grifeo dei Principi di Partanna.\n\"Nicola\" (1658 - 1719), VI duca di Bisaccia, sposa a Bruxelles il 5 luglio del 1695, la contessa \"Maria Chiara Angelica Van Egmond\" (1661 - 1714), figlia del Conte Ludovico Filippo II, VI principe di Gavre e di Maria Ferdinanda de Croy. Da qui il passaggio del titolo di Gavre in Casa Pignatelli.\n\"Guido Felice\" (1720 - 1753), IX principe di Gavre, VIII duca di Bisaccia, XIII conte d'Egmont, barone di Cerignola, Riesi e Cipolla, si unisce a Parigi, il 5 novembre 1744, con \"Amaible-Ang\u00e9lique de Villars\", figlia naturale di Jean Philippe d'Orl\u00e9ans, a sua volta figlio illegittimo del Duca Filippo II d'Orl\u00e9ans, reggente di Francia.\nLa sorella di Guido Felice, \"Henriette Nicole\", il 10 giugno 1738 sposa a Parigi, \"Carlo Maria d'Albert\", duca di Chevreuse e di Luynes.\nGiovanna d'Aragona Tagliavia y Cort\u00e9s, figlia di Diego d'Aragona Tagliavia e di Stefania Cort\u00e9s, nipote di Hernan, principessa di Castelvetrano dal 1654, duchessa di Terranova, marchesa di Avola, marchesa della Valle d'Oaxaca, ultima esponente della sua famiglia, si un\u00ec in matrimonio nel 1637 a Palermo con Ettore Pignatelli, duca di Monteleone che assunse i cognomi e i titoli della consorte, e da qui il ramo.\nEd \"Ettore IV\" (1620 - 1674), IV principe di Noja e conte di Borrello in quanto primogenito del padre (V duca di Monteleone), fu un personaggio di grande importanza politica in Spagna. Ricopr\u00ec le cariche di vicer\u00e9 del Regno d'Aragona e Grande del Regno di Castiglia, ambasciatore spagnolo dall'Imperatore e nello Stato Pontificio, nel 1649 giunse pure ad avere l'incarico di accompagnare l'arciduchessa Marianna d'Asburgo alle nozze con re Filippo IV di Spagna. Ettore divenne uno dei pi\u00f9 potenti nobiluomini d'Italia e fra i pi\u00f9 influenti d'Europa.\nIl 9 dicembre 1838 Donna Francesca Pignatelli y Aymerich Pinelli Ravaschieri (3 aprile 1824 \u2020 30 agosto 1911), X Principessa di Belmonte sposa il Nobile salernitano Angelo Granito (n. 20 ottobre 1812 \u2020 29 giugno 1861), V Marchese di Castellabate. Dall'unione nacque, tra gli altri, dando origine al Casato dei Principi Granito Pignatelli di Belmonte, Don Gioacchino (n. 2 novembre 1839 \u2020 6 aprile 1934), che divenne XI Principe di Belmonte, VI Marchese di Castellabate ecc. Ricordiamo infine la figura del cardinale Gennaro Granito Pignatelli di Belmonte.\nMaria Luisa Gonzaga, figlia di Francesco Gonzaga, duchessa di Solferino, spos\u00f2 il 5 ottobre 1741 Joaquin Anastasio Pignatelli de Aragon y Moncayo dal quale ebbe otto figli.\nIl principe \"Federico\" (1864 - 1947), che il 25 ottobre 1886, a Palermo, spos\u00f2 \"Donna Eleonora Lanza Branciforte\", figlia del principe Francesco Lanza e di Rosa Mastrogiovanni Tasca dei conti di Almerita.\nStemma.\nBlasonatura: d'oro, con tre pignatte di nero, poste 2, 1, quelle in capo affrontate.\nMantello di velluto scarlatto frangiato d'oro.\nCorona, di principe.\nMotto: \"Feliciorem\""}
{"id": "1207038", "revid": "1318658", "url": "https://it.wikipedia.org/wiki?curid=1207038", "title": "Plasmone", "text": "In fisica della materia, il plasmone \u00e8 un'eccitazione collettiva associata alle oscillazioni del plasma di elettroni contenuti in un sistema. Il plasmone \u00e8 un quanto delle oscillazioni di plasma, ovvero una quasiparticella risultante dalla quantizzazione delle oscillazioni di plasma.\nSpiegazione.\nIl plasmone \u00e8 gi\u00e0 descritto al livello di una visione classica come quella del modello di Drude. In questo modello un plasmone \u00e8 visto come un'oscillazione collettiva della nube di elettroni rispetto al fondo caricato positivamente costituito dagli ioni del sistema.\nL'energia del plasmone pu\u00f2 essere stimata attraverso il modello a elettroni liberi come:\nformula_1\ndove formula_2 \u00e8 la densit\u00e0 di elettroni nella banda di conduzione, formula_3 \u00e8 la carica dell'elettrone, formula_4 la massa dell'elettrone e formula_5 la permittivit\u00e0 elettrica.\nIl plasmone \u00e8 associato ad una oscillazione longitudinale del campo elettromagnetico.\nPlasmone di superficie.\nIl plasmone di superficie \u00e8 un plasmone localizzato in prossimit\u00e0 della superficie di un solido. \u00c8 caratterizzato da una energia differente e una relazione di dispersione che va come la radice quadrata del modulo del momento. \u00c8 una delle due classi di onde superficiali insieme all'onda di superficie di Dyakonov.\nQuesto tipo di plasmone viene usato per amplificare la radiazione \u010cerenkov."}
{"id": "1207046", "revid": "21880", "url": "https://it.wikipedia.org/wiki?curid=1207046", "title": "Pesci elettrofori", "text": "I pesci elettrofori, detti anche pesci elettrici e pesci elettrogenici, sono pesci in grado di generare autonomamente dei campi elettrici, generalmente tramite organi appositi di origine muscolare. Molti pesci privi di questi organi sono comunque in grado di rilevare la presenza di un campo elettrico esterno: questi pesci, definiti \"elettrorecettivi\", non rientrano nella categoria degli elettrofori in quanto in grado unicamente di captare, ma non di produrre elettricit\u00e0. \u00c8 invece generalmente vero il contrario, in quanto i pesci elettrofori sono spesso anche elettrorecettivi. Fra i pesci elettrorecettivi si annoverano molte specie di squali, razze e pesci gatto; tutti questi possiedono la capacit\u00e0, pi\u00f9 o meno sviluppata, di rilevare i campi elettrici, capacit\u00e0 che sfruttano per cacciare o per orientarsi durante gli spostamenti, ma non sono in grado di generarne di propri e pertanto non sono elettrofori. Gli elettrofori in senso stretto comprendono invece circa 400 specie, distribuite in quattro ordini; la maggior parte di questi vivono esclusivamente nelle acque dolci e sono per lo pi\u00f9 localizzati in fiumi e laghi del continente Africano e dell'America del sud, con la sola notevole eccezione delle torpedini che vivono in acque marine.\nModalit\u00e0 di generazione del campo elettrico.\nGli elettrofori producono i loro campi elettrici mediante una apposita struttura definita organo elettrico. Quest'organo \u00e8 costituito fondamentalmente da tessuto muscolare modificato, attraversato da fibre nervose che contraendosi \u00e8 capace di generare una differenza di potenziale producendo cos\u00ec un campo elettrico. Quest'organo \u00e8 situato solitamente, anche se non sempre, nella coda di questi pesci.\nI pesci elettrofori possono essere classificati in base all'intensit\u00e0 di corrente che i loro organi elettrici sono in grado di emettere; questa viene generalmente misurata registrando la differenza di potenziale prodotta dai pesci: questo valore prende il nome di \"scarica dell'organo elettrico\" (sono tuttavia pi\u00f9 diffusi la denominazione in lingua inglese, \"electric organ discharge\", e il suo acronimo EOD) e permette di classificare gli elettrofori in due grandi gruppi: gli elettrofori forti e gli elettrofori deboli.\nGli elettrofori forti possono produrre EOD dell'ordine di alcune centinaia di volt e correnti elettriche che possono arrivare ad 1 ampere. Questa intensit\u00e0 di corrente \u00e8 tale da poter essere utilizzata per stordire o uccidere le proprie prede e contemporaneamente tenere lontani i predatori; in effetti gli elettrofori forti utilizzano i campi elettrici da loro prodotti come una vera e propria arma utilizzata per l'attacco o la difesa. Fanno parte di questa categoria le anguille elettriche del Sud America (\"Electrophorus electricus\", detto anche gimnoto), i pesci gatto elettrici (famiglia \"Malapteruridae\") e le torpedini (ordine \"Torpediniformes\").\nAl contrario, gli elettrofori deboli generano una scarica di tensione molto bassa, spesso minore di 1 V. Questi pesci evidentemente non possono utilizzare il proprio campo elettrico per stordire le prede, ma lo utilizzano invece per aiutarsi a mantenere l'orientamento, per localizzare oggetti o altri pesci nelle acque fangose in cui vivono (elettrolocalizzazione) o ancora per comunicare con i propri simili (elettrocomunicazione). Due esempi molto studiati di elettrofori deboli sono il pesce elefante di Peter (\"Gnathonemus petersii\") o il pesce coltello fantasma (\"Apteronotus albifrons\"), entrambi spesso allevati in acquario.\nPesci elettrofori d'acqua dolce.\nQuesta tabella racchiude tutte le specie di pesci elettrofori d'acqua dolce noti, suddivisi per ordine e per famiglie.\nPesci elettrofori d'acqua marina.\nQuesta tabella racchiude tutte le specie di pesci elettrofori marini noti; fanno tutti parte dell'ordine \"Torpediniformes\", a sua volta suddiviso in due famiglie, e sono comunemente chiamate \"torpedini\"."}
{"id": "1207048", "revid": "536103", "url": "https://it.wikipedia.org/wiki?curid=1207048", "title": "Piastratura delle repliche", "text": "La tecnica della piastratura delle repliche (in inglese replica plating) \u00e8 stata sviluppata nel 1952 da Joshua e Esther Lederberg. Attraverso questa tecnica si possono ottenere un numero variabile di capsule Petri contenenti un terreno di coltura solido (di solito agar agar) su cui sono fatte crescere colonie batteriche: le colonie hanno su tutte le piastre la stessa disposizione spaziale. In questo modo si hanno tante piastre \"cloni\", tutte identiche tra loro. \nProcedure della piastratura.\nSi parte da una capsula iniziale (la \"piastra primaria\") contenente il terreno e un certo numero di colonie cellulari che devono essere studiate; sulla piastra viene appoggiato delicatamente un disco coperto da uno strato di velluto sterile, una membrana di nitrocellulosa o un filtro di carta, in modo da farvi aderire qualche cellula per ciascuna colonia. Il panno o filtro viene poi premuto su altre piastre sterili (le \"piastre secondarie\"): in questo modo le cellule si depositano sul terreno e, dopo il periodo di incubazione, genereranno colonie cos\u00ec come erano disposte nella piastra primaria. Questa tecnica \u00e8 utilizzata soprattutto quando il numero di colonie \u00e8 compreso tra le 30 e le 300 unit\u00e0: con numeri maggiori, la piastratura manuale \u00e8 lenta e pi\u00f9 a rischio di errori.\nStoria.\nOriginariamente la tecnica fu sviluppata per studiare il meccanismo con cui si originano alcune mutazioni genetiche. Sulle piastre secondarie contenenti ceppi di \"Escherichia coli\" venivano inoculati batteriofagi: come si sapeva anche prima di questo esperimento, alcune (anche se poche) colonie erano in grado di sopravvivere all'infezione virale; questo era dovuto a rare mutazioni che rendevano i ceppi resistenti al fago. Quello che l'esperimento voleva scoprire era se queste mutazioni si generavano casualmente o se la loro comparsa era in qualche modo influenzata dalla presenza dei fagi. Detto in altri termini se le mutazioni erano spontanee o se erano indotte dai fagi (o da altre modificazioni ambientali). In seguito a infezione delle diverse piastre si ottenne che le colonie sopravvissute erano sempre le stesse, cio\u00e8 disposte nello stesso modo sulle piastre: questo poteva essere spiegato solo ipotizzando che una mutazione spontanea che conferisce resistenza fosse avvenuta, per effetto del caso, nelle colonie della piastra primaria e poi sia stata \"trasmessa\" in quelle secondarie. Se la mutazione fosse avvenuta dopo la piastratura questa avrebbe invece colpito colonie diverse (\u00e8 statisticamente molto bassa la probabilit\u00e0 che le mutazioni colpiscano sempre le stesse colonie).\nAltri utilizzi.\nSuccessivamente la piastratura delle replica \u00e8 diventata un importante strumento in biologia molecolare per effettuare il cosiddetto screening genetico, ovvero per poter isolare in una popolazione batterica le colonie con caratteristiche fenotipiche interessanti. Si possono, per esempio piastrare le colonie in piastre secondarie con terreni selettivi: in questo modo si possono isolare i ceppi auxotrofici o ceppi resistenti. Aumentando la variet\u00e0 di piastre secondarie con terreni con diversa selettivit\u00e0 \u00e8 possibile saggiare un ampio numero di colonie per tanti fenotipi quanti sono le piastre secondarie.\nLa piastratura \u00e8 anche utile per la cosiddetta \"selezione negativa\". Per esempio, se si vuole isolare colonie che sono sensibili all'antibiotico ampicillina si piastrano colonie in piastre secondarie Amp+ (cio\u00e8 con ampicillina). Le colonie sensibili moriranno ma potranno comunque essere identificate sulla piastra primaria. Queste colonie possono quindi essere prelevate (\"pickate\") dalla piastra primaria e analizzate separatamente. "}
{"id": "1207051", "revid": "323152", "url": "https://it.wikipedia.org/wiki?curid=1207051", "title": "Federazione cestistica del Libano", "text": "La F\u00e9d\u00e9ration Libanaise de Basketball (in italiano \"Federazione Libanese di Pallacanestro\"), \u00e8 il maggiore ente che gestisce la pallacanestro in Libano. Organizza e controlla i campionati nazionali e la nazionale libanese, insieme ad altre manifestazioni varie.\n\u00c8 affiliata alla FIBA Asia.\nStoria.\nLa pratica della pallacanestro in Libano inizi\u00f2 negli anni venti, nei tornei collegiali. La federazione nazionale nacque per\u00f2 molto pi\u00f9 tardi, nel 1949, unificata a quella di pallavolo. La separazione in una lega indipendente ebbe luogo nel 1955, quando venne finalmente fondata la \"F\u00e9d\u00e9ration Libanaise de Basketball\". I campionati nazionali (Lebanese Basketball Championship) vennero comunque organizzati gi\u00e0 a partire dal 1951, ma furono interrotti nel 1975 e ripristinati nel 1993 a causa dei conflitti bellici."}
{"id": "1207053", "revid": "295403", "url": "https://it.wikipedia.org/wiki?curid=1207053", "title": "North American Soccer League Indoor 1980-1981", "text": "Nell'autunno 1980 si tenne la seconda edizione del campionato di calcio \"indoor\" della NASL. Rispetto alla prima edizione di un anno prima, le squadre partecipanti quasi raddoppiarono (19 contro le 10 della stagione precedente) e si rese necessario suddividere il torneo in cinque divisioni. Il trofeo and\u00f2 agli Edmonton Drillers, che cos\u00ec furono gli unici canadesi a portare a casa il titolo NASL al coperto."}
{"id": "1207057", "revid": "110157", "url": "https://it.wikipedia.org/wiki?curid=1207057", "title": "Circondario di Kelheim", "text": "Il circondario di Kelheim \u00e8 uno dei circondari dello stato tedesco della Baviera.\nFa parte del distretto governativo della Bassa Baviera."}
{"id": "1207058", "revid": "125035557", "url": "https://it.wikipedia.org/wiki?curid=1207058", "title": "Point Roberts", "text": "Point Roberts \u00e8 una localit\u00e0 degli Stati Uniti d'America, nella contea di Whatcom, nello stato di Washington.\n\u00c8 situato nella parte pi\u00f9 meridionale della penisola Tsawwassen, Point Roberts \u00e8 un'exclave statunitense: la comunit\u00e0 confina nella parte nord con la Columbia Britannica (citt\u00e0 di Delta) canadese ed \u00e8 circondata a sud, ovest e est dalle acque territoriali americane; \u00e8 quindi impossibile raggiungerla via terra non passando per il Canada.\nStoria.\nI primi europei ad arrivare a Point Roberts furono i membri della spedizione di George Vancouver del 1791-1795; questi chiam\u00f2 la punta col nome del suo amico, il capitano Henry Roberts che aveva avuto originariamente il comando della spedizione. Point Roberts divenne un'exclave nel 1846, dopo il Trattato dell'Oregon quando il confine tra Stati Uniti e Canada (all'epoca colonia del Regno Unito) venne fissato sul 49\u00ba parallelo Nord.\nGeografia fisica.\nPoint Roberts si trova a 35\u00a0km da Vancouver; \u00e8 parte degli Stati Uniti perch\u00e9 si trova a sud del 49\u00ba parallelo Nord.\nPoint Roberts confina col comune di Delta nella Columbia Britannica. La Boundary Bay bagna la parte est di Point Roberts e lo Stretto di Georgia da sud a ovest. La penisola \u00e8 lunga circa 3\u00a0km e larga 5\u00a0km. Ha la superficie di 12,65\u00a0km\u00b2.\nSociet\u00e0.\nEvoluzione demografica.\nNel censimento statunitense del 2010 Point Roberts aveva 1.314 abitanti, e 474 famiglie vivevano in CDP. La popolazione era composta da 75,1% bianchi, il 12,3% afroamericani, lo 0,9% nativi americani, il 3,6% asiatici (soprattutto cinesi), lo 0,1% delle isole del Pacifico (in particolare hawaiani), il 5,5% di altre razze e il 2,4% meticci. I latino-americani e gli ispanici erano il 12,5% della popolazione.\nIl 22,1% aveva meno di 19 anni, il 2,2% da 20 a 24 anni, il 29% da 25 a 44 anni, il 32% da 45 a 64 anni e il 14,7% da 65 anni in su. L'et\u00e0 media era sui 43 anni.\nIl codice d'avviamento postale \u00e8 98281.\nEducazione.\nLa Roberts Primary School \u00e8 l'unica scuola presente, \u00e8 una scuola materna e anche scuola elementare.\nPer studiare devono andare a Delta in Columbia Britannica o negli Stati Uniti a Blaine, a 40 minuti di auto e a soli 35\u00a0km da Vancouver.\nInfrastrutture e trasporti.\nLe vie d'accesso, che sono solo dal Canada, da Tsawwasen sono:\nInoltre c'\u00e8 \"Roosevelt Way\" che passa per tutta la linea di confine tra Stati Uniti e Canada di Point Roberts\nTelecomunicazioni.\nFino al 1988, Point Roberts aveva il prefisso 604 della Columbia Britannica e veniva servita dalla compagnia telefonica della Columbia Britannica, la BCTel. Oggi, Point Roberts ha il prefisso statunitense 360. Oggi per il servizio telefonico c'\u00e8 la compagnia statunitense Whidbey Island Telephone Company. Il servizio di telefono cellulare \u00e8 sia statunitense che canadese.\nMoneta.\nA Point Roberts sono usati e accettati anche i dollari canadesi oltre ai dollari americani."}
{"id": "1207068", "revid": "94902", "url": "https://it.wikipedia.org/wiki?curid=1207068", "title": "Pesce elettroforo", "text": ""}
{"id": "1207069", "revid": "74801", "url": "https://it.wikipedia.org/wiki?curid=1207069", "title": "Circondario di Landshut", "text": "Il circondario di Landshut \u00e8 uno dei circondari dello stato tedesco della Baviera.\nFa parte del distretto governativo della Bassa Baviera."}
{"id": "1207070", "revid": "94902", "url": "https://it.wikipedia.org/wiki?curid=1207070", "title": "Pesci elettrogenici", "text": ""}
{"id": "1207072", "revid": "94902", "url": "https://it.wikipedia.org/wiki?curid=1207072", "title": "Pesci elettrici", "text": ""}
{"id": "1207073", "revid": "94902", "url": "https://it.wikipedia.org/wiki?curid=1207073", "title": "Pesce elettrico", "text": ""}
{"id": "1207074", "revid": "1305772", "url": "https://it.wikipedia.org/wiki?curid=1207074", "title": "Circondario della Saale-Holzland", "text": "Il circondario della Saale-Holzland (in tedesco Saale-Holzland-Kreis) \u00e8 un circondario rurale (\"Landkreis\") della Turingia, in Germania.\nComprende 9 citt\u00e0 e 86 comuni.\nCapoluogo e centro maggiore \u00e8 Eisenberg."}
{"id": "1207076", "revid": "922477", "url": "https://it.wikipedia.org/wiki?curid=1207076", "title": "Confessioni (album)", "text": "Confessioni \u00e8 un album della cantante italiana Iva Zanicchi pubblicato nel 1976.\nL'album \u00e8 presente sulle piattaforme digitali e sui servizi di streaming.\nCrediti.\nArrangiamenti\nCori"}
{"id": "1207077", "revid": "94902", "url": "https://it.wikipedia.org/wiki?curid=1207077", "title": "Elettrofori", "text": ""}
{"id": "1207080", "revid": "223320", "url": "https://it.wikipedia.org/wiki?curid=1207080", "title": "Mike Brown", "text": ""}
{"id": "1207081", "revid": "46291", "url": "https://it.wikipedia.org/wiki?curid=1207081", "title": "Cleistocactus strausii", "text": "Cleistocactus strausii \u00e8 una specie di piante succulente appartenente al genere Cleistocactus\nOrigine.\nIl Cleistocactus strausii \u00e8 originario dell'America meridionale\nDescrizione.\n\u00c8 una pianta succulente a fusto eretto e colonnare che pu\u00f2 raggiungere anche i due metri di altezza e i 4-8 centimetri di diametro. Il fusto, costituito da circa 25 costolature poco profonde, \u00e8 di colore verde chiaro ma \u00e8 ricoperto da piccole areole biancastre da ognuna delle quali si sviluppano pi\u00f9 di 30 spine sottili bianco-argentate e di lunghezza 1\u20132\u00a0cm; insieme, esse sono paragonabili a una folta peluria bianca e, incrociandosi, ricoprono quasi interamente il fusto facendolo apparire argentato. Al centro dell'areola sono generalmente presenti 4 spine pi\u00f9 lunghe di colore giallo-brunastro. \nAl contrario di alcune cactacee, la crescita del Cleistocactus strausii \u00e8 abbastanza veloce; in condizioni ideali, partendo da una pianta di 5\u20136\u00a0cm di altezza, in pochi anni si otterr\u00e0 un esemplare molto pi\u00f9 sviluppato. Dalla base del fusto spesso partono diramazioni. Nella parte apicale del fusto, quella pi\u00f9 densamente coperta di spine, questa pianta produce dei fiori di colore rosso-violaceo, cilindrici, tubulosi, pelosi e scagliosi, dritti e ortogonali al fusto, che possono raggiungere i 10\u00a0cm di lunghezza; essi si schiudono leggermente nelle ore diurne per consentire l'uscita degli organi fiorali (gli stami). I frutti, globosi, di color rosso, lanosi e deiscenti a maturit\u00e0 (ovvero che si aprono spontaneamente raggiunta la maturit\u00e0 per lasciare cadere i semi), contengono numerosi semi bruno-nerastri.\nColtivazione.\nEsposizione: \u00e8 opportuno porre la pianta di un luogo soleggiato possibilmente su un terrazzo o all'aperto, se tenuta all'interno \u00e8 necessario tenerla costantemente vicino ad una finestra.\nDurante l'inverno pu\u00f2 rivelarsi utile la presenza di una serra fredda nella quale collocare la pianta, e comunque bisogna metterla in un luogo dove la temperatura non scenda sotto i 5 gradi Celsius.\nAnnaffiatura: durante l'estate \u00e8 preferibile innaffiare una volta ogni 15 giorni(comunque dipende dal terriccio).\nIn inverno se tenuta in serra fredda o su un terrazzo ci si pu\u00f2 limitare anche a bagnarla solo un paio di volte.\nTerriccio: se coltivata in vaso il terriccio deve essere molto drenante per evitare marciumi radicali, \u00e8 ovvio che pi\u00f9 drenante sar\u00e0 il terriccio pi\u00f9 frequenti dovranno essere le innaffiature.\nGeneralmente 3 parti di lapillo lavico o pomice e 1 di terriccio possono andar bene."}
{"id": "1207088", "revid": "949200", "url": "https://it.wikipedia.org/wiki?curid=1207088", "title": "Studio finale per la composizione della Grande-Jatte", "text": "Studio finale per la composizione della Grande-Jatte (\u00c9tude finale pour la composition de la Grande-Jatte) \u00e8 un dipinto di Georges-Pierre Seurat, a olio su tela (70,5x104,1\u00a0cm), quest'opera fu realizzata nel 1884. L'opera oggi \u00e8 conservata al Metropolitan Museum of Art di New York."}
{"id": "1207090", "revid": "1543377", "url": "https://it.wikipedia.org/wiki?curid=1207090", "title": "Torre dell'Elefante", "text": "La torre dell'Elefante \u00e8 la seconda torre medievale pi\u00f9 alta di Cagliari, dopo la torre di San Pancrazio.\nL'edificio, uno dei monumenti pi\u00f9 importanti della citt\u00e0, si trova nel quartiere Castello al fianco della chiesa di San Giuseppe ed \u00e8 raggiungibile dalla via Santa Croce, dalla via Universit\u00e0 e dal Cammino Nuovo.\nLa visita al monumento consente di ammirare vasti panorami della citt\u00e0 e del circondario.\nStoria.\nLa torre venne costruita nel 1307, su ordine dei consoli pisani Giovanni De Vecchi e Giovanni Cinquini, dall'architetto sardo Giovanni Capula, che due anni prima aveva edificato la torre gemella di San Pancrazio. Progett\u00f2 anche una terza torre, la torre del Leone, recentemente rinominata torre dell'Aquila, ed incorporata nel palazzo Boyl poich\u00e9 venne gravemente danneggiata nel 1708 dai bombardamenti inglesi, nel 1717 dai cannoni spagnoli e infine nel 1793 dall'attacco da parte dei francesi durante il quale perse la sua parte superiore.\nNel 1328 venne chiuso il lato nord della torre per creare abitazioni per funzionari e magazzini. In epoca spagnola l'edificio venne utilizzato anche come carcere e alle sue porte venivano appese le teste mozzate dei prigionieri condannati a morte e decapitati nella vicina \"plazuela\" (attuale piazza Carlo Alberto), come monito. A tal proposito si ricorda che, nella seconda met\u00e0 del XVII secolo, la testa del marchese di Cea, implicato nell'omicidio del vicer\u00e9 Camarassa, vi rimase appesa per diversi anni. \nNel 1906, ad opera dell'ingegnere Dionigi Scano, vi fu un restauro mirato a riportare la torre all'aspetto originario, soprattutto attraverso la liberazione del lato murato nel periodo aragonese.\nOltre a servire come difesa era ed \u00e8 ancora, insieme alla torre di San Pancrazio, la porta principale per entrare a Castello.\nDescrizione.\nI tre lati esterni della torre furono costruiti con la pietra forte di Cagliari, un calcare bianco estratto dalle cave di Bonaria. Il quarto lato, invece, rivolto verso Castello, \u00e8 aperto alla tipica maniera pisana e mostra i quattro piani costruiti su soppalchi in legno. La porta era ben difesa da numerosi sbarramenti, tre robusti portoni e due saracinesche. Invece per la difesa dall'alto una serie di mensole reggeva un'impalcatura fatta di legno.\nIn altezza raggiunge i 30 metri circa che, considerando anche il torrino, si elevano a 35. Invece dal lato di via Cammino Nuovo raggiunge fino ai 42 metri di altezza.\nChi arriva dalla via Universit\u00e0 o dal Cammino Nuovo pu\u00f2 scorgere, (alla base della torre) vicino alla porta, una lapide ormai scarsamente leggibile, posta a fine costruzione, in cui \u00e8 riportato quando e da chi la torre fu costruita. Ma grazie alla \"Guida di Cagliari\" del Canonico Spano (del 1856) ne abbiamo la trascrizione alle pagine 105 e 106: \u00ab\"Pisano Comuni omnia cum honore / Concedente Domino cedant et vigore / Et hoc opus maxime Turris Elefantis / Fundatum in nomine summi triunphantis / Sub annis currentibus Domini millenis / Quarte indictionis septem trecentenis / Dominis prudentibus Joanne Cinquina / Joanne Devecchis gratia divina / Castelli essentibus Castri Castellanis / Atque fidelissimis civibus Pisanis / Cuius fuit electus sagax operarius / Providus et sapiens Marcus Caldolarius / Atque sibi deditus fuit Oddo Notarius / Ubaldus compositor horum ritimarius / Et Capula Ioannes fuit caput magister / Numquam suis operibus inventus sinixter\"\u00bb. Pi\u00f9 in alto si notano diversi stemmi del XIV secolo tra cui quello della citt\u00e0 e, su una mensola che sporge dal muro, la piccola scultura raffigurante un elefante (scelto in quanto era uno dei simboli usati da Pisa)."}
{"id": "1207093", "revid": "76430", "url": "https://it.wikipedia.org/wiki?curid=1207093", "title": "Giuseppe Venatorini", "text": ""}
{"id": "1207097", "revid": "74801", "url": "https://it.wikipedia.org/wiki?curid=1207097", "title": "Circondario di Regen", "text": "Il circondario di Regen \u00e8 uno dei circondari dello stato tedesco della Baviera.\nFa parte del distretto governativo della Bassa Baviera."}
{"id": "1207099", "revid": "76430", "url": "https://it.wikipedia.org/wiki?curid=1207099", "title": "Venatorini", "text": ""}
{"id": "1207100", "revid": "20090", "url": "https://it.wikipedia.org/wiki?curid=1207100", "title": "Real Marina delle Due Sicilie", "text": ""}
{"id": "1207103", "revid": "773636", "url": "https://it.wikipedia.org/wiki?curid=1207103", "title": "Chiesa della Madonna del Presale", "text": "La chiesa della Madonna del Presale \u00e8 un edificio sacro che si trova in localit\u00e0 Ponte Presale, nel comune di Badia Tedalda, in provincia di Arezzo.\nDocumentata fin dal XII secolo, la chiesa fu originata da un insediamento castellare (oggi distrutto) collegato ad altri lungo il fiume Marecchia.\nL'edificio presenta un semplice impianto ad aula unica e tetto a capanna al quale si affianca, sul lato sinistro, un piccolo romitorio destinato un tempo ad accogliere pellegrini e viandanti. Addossato alla facciata \u00e8 un avancorpo a due arcate, elemento architettonico ricorrente nelle chiese di montagna di questa zona dell'Appennino. Sull'architrave della finestrella posta a destra sotto il portico sono scolpite interessanti figurazioni zoomorfe e antropomorfe altomedievali."}
{"id": "1207112", "revid": "773636", "url": "https://it.wikipedia.org/wiki?curid=1207112", "title": "Chiesa di Santa Maria (Rofelle)", "text": "La chiesa di Santa Maria \u00e8 un edificio sacro che si trova a Rofelle, nel comune di Badia Tedalda, in provincia di Arezzo e diocesi di Arezzo-Cortona-Sansepolcro.\nStoria e descrizione.\nLa chiesa sorse in relazione al castello di Rofelle, documentato fin dal XII secolo e assoggettato all'abbazia di San Michele Arcangelo dei Tedaldi, presso cui esisteva un ospedale per i lebbrosi. Il castello, ribellatosi al potere feudale della Badia, fu distrutto nel 1264 e nel 1358, quando era gi\u00e0 divenuto in possesso dei Della Faggiola.\nLa chiesa nelle linee attuali \u00e8 il risultato di successive fasi d'intervento che ne hanno determinato la singolare configurazione in cui emerge il volume del presbiterio. Alla facciata, cui \u00e8 addossato un portichetto datato 1890, si affianca l'edificio a due piani che ospitava il romitorio dei Servi di Maria.\nDalle origini al 1520 ha fatto parte della diocesi di Citt\u00e0 di Castello; nel 1520 \u00e8 passata alla diocesi di Sansepolcro.\nIl campanile a vela \u00e8 datato 1875."}
{"id": "1207117", "revid": "1347902", "url": "https://it.wikipedia.org/wiki?curid=1207117", "title": "Museo d'arte moderna di Bologna", "text": "Il MAMbo, inaugurato nel 2007, \u00e8 il Museo d\u2019Arte Moderna di Bologna. Ha sede nell\u2019edificio storico dell\u2019ex Forno del Pane.\nStoria.\nLe origini.\nLa storia del MAMbo - Museo d'Arte Moderna di Bologna \u00e8 indissolubilmente legata alla Galleria d'Arte Moderna di Bologna, Istituzione che ha dato le origini all'attuale museo e sulla quale poggiano le basi della ricerca, del progetto e del dibattito culturale tuttora in evoluzione.\nDalla donazione alla Galleria.\nLa contessa Nerina Armandi Avogli nel 1916 dona al Comune di Bologna una prestigiosa villa situata nell'elegante quartiere Saragozza affinch\u00e9 vi venga istituita \u201cuna galleria d\u2019arte moderna\u201d. Quando viene aperta al pubblico nel 1925, Villa delle Rose espone 160 opere di propriet\u00e0 comunale, principalmente del XIX secolo. Undici anni dopo (1936) la collezione viene riordinata ad opera di Guido Zucchini che ne seleziona per l'esposizione solo opere del Novecento. Ventinove pezzi relativi al XIX secolo vengono trasferiti alle nascenti Collezioni Comunali d\u2019Arte, inaugurate a Palazzo D\u2019Accursio. All\u2019avvicinarsi del fronte di guerra a Bologna, le opere esposte a Villa delle Rose tra il 1941 e il 1946 vengono ricoverate in depositi e la Villa viene dapprima adibita ad ospedale e in seguito a sede di comando delle truppe tedesche, prima, e alleate poi. Dopo la guerra la Galleria d\u2019Arte Moderna riapre su un solo piano. Ripresa l'attivit\u00e0 espositiva, viene nominato direttore della Galleria d\u2019Arte Moderna, nel 1959, un noto esponente della cultura bolognese, Francesco Arcangeli, che avvia un\u2019importante campagna di acquisti di opere d\u2019arte contemporanea. Membri della Commissione Acquisti sono Mario De Micheli e Antonello Trombadori. Nel 1969, durante la direzione di Carlo Volpe, il Comune modifica il destino della Galleria d'Arte Moderna deliberando, in accordo con la S.p.A. Finanziaria Fiere di Bologna, la costruzione di un nuovo complesso di edifici culturali nel quartiere fieristico. La nuova sede della GAM inizia ad essere edificata nel 1970 su un progetto di Leone Pancaldi. Nel 1972, gi\u00e0 segretario dell\u2019Ente Manifestazioni Artistiche, Franco Solmi assume la direzione della Galleria d\u2019Arte Moderna (1972 - 1986), guidando la chiusura di Villa delle Rose del 1974 e il trasferimento alla nuova sede in Piazza della Costituzione.\nLa nuova sede.\nDal 1975 la GAM \u00e8 al Fiera District. Il direttore Franco Solmi, in carica fino al 1986, viene affiancato da un nuovo Comitato Direttivo che ha i suoi stessi poteri. Quando la direzione \u00e8 assunta da Pier Giovanni Castagnoli (1987 - 1995) il Comitato Direttivo viene abolito. L'attivit\u00e0 della GAM \u00e8 sempre pi\u00f9 fervente portando la riapertura, nel 1989, di Villa delle Rose come d\u00e9pendance espositiva. Anche il patrimonio \u00e8 sempre pi\u00f9 incrementato, soprattutto nel 1991 quando la sorella di Giorgio Morandi, Maria Teresa, dona al Comune di Bologna un ingente numero di opere del fratello, circa centoventi tra olii, acqueforti e disegni, che vanno ad aggiungersi alla preziosa collezione morandiana della Galleria d\u2019Arte Moderna, gi\u00e0 costituita grazie a precedenti acquisti e donazioni. Due anni dopo la donazione, nel 1993, viene inaugurato a Palazzo D\u2019Accursio il Museo Morandi, sede distaccata della Galleria d\u2019Arte Moderna, appositamente realizzato per esporre in permanenza la collezione di opere di Giorgio Morandi. Nel 1995 La Galleria d\u2019Arte Moderna, primo museo in Italia, viene trasformata in Istituzione e dotata di un proprio Consiglio di amministrazione; la direzione viene affidata a Danilo Eccher (1995 \u2013 2001). Sotto la sua guida, e grazie al contributo dell\u2019Assessorato alla Cultura della Regione Emilia Romagna, nel 1997 viene attivato all\u2019interno della Galleria lo \u201cSpazio Aperto\u201d, situato in un\u2019area collegata alle sale espositive, ma indipendente: un luogo riservato alla sperimentazione in cui si avvicendano mostre riservate soprattutto ad artisti emergenti e a fenomeni di forte attualit\u00e0. Nel 2001 la direzione passa a Peter Weiermair che guida la Galleria fino all'arrivo, nell'aprile 2005, di Gianfranco Maraniello.\nLa nascita di MAMbo - Museo d'Arte Moderna di Bologna.\nIl 5 maggio 2007 inaugura la nuova sede MAMbo in via Don Minzoni. L'importante progetto di recupero della zona detta Manifattura delle Arti comprende il MAMbo (nell'ex Forno del Pane), la facolt\u00e0 del DMS (nell\u2019ex Manifattura Tabacchi), la Cineteca (nell\u2019ex Macello) e il Cassero (nell\u2019ex Salara). La presenza del museo in questo distretto rafforza l\u2019idea del museo come nuovo centro di produzione, sperimentazione e innovazione culturale. A seguito degli eventi sismici del 2012, il Museo Morandi \u00e8 stato anch'esso trasferito nell'ex Forno del Pane che ospita il MAMbo, in attesa di collocarlo in una sede autonoma gi\u00e0 individuata, nello stesso distretto, nella Palazzina Magnani in via Azzo Gardino, acquistata dal Comune nel 2020 a questo scopo. Il 1 gennaio 2013 la nuova Istituzione Bologna Musei riunisce tutti i musei civici della citt\u00e0. L'Istituzione raggruppa le sedi museali del Comune in sei diverse aree tematiche. All'Area Arte Moderna e Contemporanea afferiscono il MAMbo, il Museo Morandi, Casa Morandi, il Museo per la Memoria di Ustica e la sede espositiva di Villa delle Rose. Inizialmente la direzione dell'Istituzione Bologna Musei e dell'Area Arte moderna e contemporanea sono in capo alla stessa figura (Gianfranco Maraniello fino al 2015, Laura Carlini Fanfogna nel 2015/2016), ma nel 2017 i due ruoli vengono separati e la direzione dell'Area Arte Moderna e Contemporanea viene conferita, in seguito a una procedura selettiva pubblica, a Lorenzo Balbi.\nEdificio.\nDal panificio alle successive trasformazioni d'uso.\nUna prima sezione dell'edificio viene costruita nel 1915 dal Sindaco di Bologna Francesco Zanardi con la funzione di panificio comunale per assolvere alle difficolt\u00e0 di approvvigionamento dei cittadini bolognesi nel corso della prima guerra mondiale. Negli anni quaranta del novecento lo stabile viene ampliato e ospita l\u2019Ente Autonomo dei Consumi fino alla sua definitiva chiusura nel 1958. Nel corso degli anni l'edificio attraversa varie trasformazioni fino al definitivo recupero architettonico atto a trasformarlo in museo.\nIl progetto di recupero.\nLa trasformazione e la conversione del vecchio panificio nella nuova sede del MAMbo - Museo d'Arte Moderna di Bologna prende avvio nella seconda met\u00e0 degli anni Novanta. Il progetto di recupero si attua attraverso il rispetto e la valorizzazione delle caratteristiche architettoniche preesistenti. Il restauro viene realizzato dal Comune di Bologna tramite la societ\u00e0 Finanziaria Bologna Metropolitana con la collaborazione dello Studio Arassociati di Milano rielaborando un progetto ideato da Aldo Rossi.\nLa sede del MAMbo - Museo d'Arte Moderna di Bologna.\nA restauro ultimato l'Ex forno del Pane vede una distribuzione su tre piani. Nell'ampio ingresso al pian terreno si affacciano il Foyer e la Sala delle Ciminiere, completa degli originari camini del vecchio panificio, ora adibita a spazio per le esposizioni temporanee. Sono allo stesso piano Bar/Ristorante e il bookshop, accessibili entrambi anche dal portico esterno. Il livello pi\u00f9 basso \u00e8 condiviso dal Dipartimento educativo e dalla Sala Conferenze, interrati in un lato e con affaccio sul giardino del Cavaticcio e Manifattura delle Arti dall'altro. La Biblioteca-emeroteca d\u2019arte contemporanea \u00e8 raggiungibile al piano ammezzato. L'intero primo piano \u00e8 riservato alle sale espositive della Collezione Permanente del MAMbo e del Museo Morandi. Negli altri piani trovano posto gli uffici, i depositi e le aree di servizio del museo. Il MAMbo \u00e8 collegato esternamente al complesso della Manifattura delle Arti attraverso il giardino del Cavaticcio.\nCollezione permanente.\nLe raccolte ereditate dal MAMbo si sono formate dalla fine del XVIII secolo grazie ai premi istituiti presso l'Accademia di Belle Arti e dal Comune e si sono accresciute nel corso del tempo con lasciti, donazioni, acquisti. Dall'apertura del MAMbo, avvenuta il 5 maggio 2007, l'esposizione permanente propone al pubblico un\u2019interpretazione dell\u2019arte italiana attraverso la storia della GAM e le successive acquisizioni, dagli anni Cinquanta fino agli sviluppi pi\u00f9 recenti. L'incremento del patrimonio ha ricevuto un notevole impulso, negli ultimi anni, grazie all'istituzione di premi banditi dal MIC, come Italian Council e Cantica21, che hanno permesso al MAMbo di acquisire numerose opere di artisti gi\u00e0 molto noti o emergenti. Ulteriori integrazioni al percorso espositivo, che si articola in diverse aree tematiche, sono consentite da comodati concessi da soggetti privati.\nAttivit\u00e0 espositiva.\nAttraverso un\u2019intensa attivit\u00e0 espositiva il MAMbo esplora il presente e contribuisce a tracciare nuove vie dell\u2019arte seguendo le pi\u00f9 innovative pratiche di sperimentazione. La Sala delle Ciminiere, situata la piano terra \u00e8 il luogo privilegiato per la ricerca sulle nuove generazioni di artisti italiani e internazionali, sui media sperimentali e su nomi emergenti non ancora presentati in Italia, con una particolare attenzione, da parte del museo, alla produzione di nuove opere. Tutte le mostre temporanee allestite, ampie monografiche e collettive di artisti italiani e internazionali, si sviluppano in una prospettiva aperta alla ricerca e alla dialettica tra le opere e il contesto espositivo. La Project Room, negli spazi della collezione permanente, ospita focus espositivi dedicati alle dinamiche artistiche del territorio bolognese e regionale e mostre di approfondimento su temi legati alle collezioni. Dal 2016 la sede esterna di Villa delle Rose ospita, oltre a collettive e monografiche organizzate in collaborazione con istituzioni straniere, le mostre degli artisti vincitori del progetto di residenza ROSE."}
{"id": "1207121", "revid": "1573940", "url": "https://it.wikipedia.org/wiki?curid=1207121", "title": "Missile Defense Agency", "text": "La Missile Defense Agency (\"Agenzia di Difesa Missilistica\", MDA) \u00e8 una branca del Dipartimento della Difesa degli Stati Uniti d'America. Il suo compito \u00e8 sviluppare un sistema di difesa dai missili balistici.\nL'agenzia.\nLa MDA \u00e8 nata nel 1984 come \"Strategic Defensive Initiative Organization\", \u00e8 divenuta quindi \"Ballistic Missile Defense Organization\" ed \u00e8 stata infine rinominata col nome attuale. I suoi passati direttori sono stati:\nAttualmente, \u00e8 direttore della MDA il tenente generale Henry Trey Obering III. Il vice-direttore \u00e8 il generale di brigata O'Reilly, direttore esecutivo il dr. Sanders.\nI mezzi.\nTra i mezzi a disposizione dell'agenzia figura il sistema radar SBX-1, un enorme radar montato su una piattaforma di tipo petrolifero autopropulsa in grado di dare un consistente preavviso in caso di lancio di missili anche da distanze remote."}
{"id": "1207124", "revid": "198277", "url": "https://it.wikipedia.org/wiki?curid=1207124", "title": "Alfredo Aglietti", "text": "In carriera ha militato in vari club italiani e disputato due campionati di Serie A, con il e con il , totalizzando in totale 40 presenze e 10 reti.\nCarriera.\nGiocatore.\nConta 10 reti in Serie A, ed \u00e8 stato autore del secondo gol del nella vittoria in amichevole contro l' di Sacchi (2-1 a Coverciano il 6 aprile 1994). Nella stagione a Pontedera segn\u00f2 22 reti in Serie C2, vincendo la classifica cannonieri, aiutando i granata a salire in Serie C1.\nNella stagione 1994-1995, nel girone B di Serie C1, segna 20 gol con la maglia della , ottenendo il titolo di capocannoniere e contribuendo a portare gli amaranto in Serie B, dove l'anno seguente, sempre con la maglia dei Reggini, realizza 18 reti. L'apice della carriera lo raggiunge nella stagione 1996-1997 quando esordisce in Serie A, acquistato dal . Non gioca tutte le gare da titolare, segnando 8 gol in campionato e 1 in Coppa Italia: tra questi, la rete che all'ottava giornata, il 3 novembre 1996, consente agli azzurri di pareggiare in trasferta con la Juventus 1-1, e la doppietta del 17 novembre 1996 nella vittoria in casa col 4-2, alla nona giornata.\nIn seguito passa al per tre stagioni, prima di una parentesi ai concittadini del , in Serie B. Nel 2000 torna in Toscana, prima con la maglia della e poi con quella dell'.\nAllenatore.\nDilettanti e giovanili.\nIl 3 novembre 2004 diventa l'allenatore della , in Serie D, subentrando all'esonerato Luciano Bruni. Conclude la stagione al 16\u00ba posto. Poco convinto che quella potesse essere la sua nuova professione, per qualche anno ha continuato a lavorare nell'azienda di famiglia, attiva nella grande distribuzione alimentare.\nNel 2005 approda all' di Sesto Fiorentino, in Serie D, subentrando all'esonerato Roberto D'Annibale. Nel 2006 passa al dove conquista primo posto nel girone E della Serie D e annessa promozione in C2. Nel 2007-2008 raggiunge la salvezza ai play-out, e nella stagione 2008-2009 ottiene secondo posto e promozione in Prima Divisione, dopo il verdetto del Consiglio Federale.\nLa stagione successiva \u00e8 ingaggiato dalla come allenatore della squadra Primavera. Porta la formazione ligure fino alla \"final eight\" del campionato di categoria, dov'\u00e8 estromesso in semifinale perdendo 4-1 il derby col .\nEmpoli.\nDal 2010 \u00e8 allenatore dell', in Serie B. Confermato sulla panchina azzurra nella stagione successiva, \u00e8 esonerato il 2 ottobre 2011 a seguito della sconfitta in casa 2-4 col , dopo aver ottenuto in totale 2 vittorie, 5 sconfitte e il sest'ultimo posto in classifica. A febbraio 2012 \u00e8 richiamato a Empoli, subentrando all'esonerato Guido Carboni; non venendo confermato, il 18 giugno seguente lascia il club toscano dopo averlo salvato ai play-out.\nNovara.\nIl 17 novembre 2012 \u00e8 ingaggiato dal con cui, partendo dalla zona retrocessione, raggiunge a fine torneo le semifinali play-off, venendo sconfitto e eliminato dalla sua ex squadra dell'Empoli (1-1 all'andata, sconfitta 4-1 al ritorno). Esonerato il 18 novembre 2013, a causa dello scarso rendimento della squadra (13 punti in 13 gare) e del quart'ultimo posto in classifica, \u00e8 sostituito da Alessandro Calori; a questi Aglietti subentra il 16 febbraio 2014, quand'\u00e8 richiamato sulla panchina dei gaudenziani. Il successivo 7 giugno, all'indomani della sconfitta 0-2 in casa nei play-out d'andata col , \u00e8 definitivamente esonerato dal club piemontese. Il 12 aprile 2015 rescinde il suo contratto con il Novara.\nEntella.\nIl 12 aprile 2015 firma con l', club emergente militante in Serie B e momentaneamente al quart'ultimo posto della classifica, in sostituzione dell'esonerato Luca Prina. Non salva direttamente la squadra ligure, nonostante la serie utile messa in fila nello scorcio finale di campionato, e affronta di nuovo i play-out trovandosi di fronte il . A seguito dell'esito della doppia sfida contro gli emiliani, inizialmente l'Entella retrocede in Lega Pro dopo un solo anno di cadetteria.\nCiononostante, nelle settimane successive i liguri vengono riammessi in B a seguito delle sentenze dello scandalo calcioscommesse. Nella stagione 2015-2016 l'Entella si rivela una delle sorprese del campionato arrivando al 9\u00ba posto, a solo 1 punto dalla zona play-off, grazie a 12 risultati utili consecutivi ottenuti tra ottobre e dicembre. Il 26 maggio 2016, in scadenza di contratto, lascia l'Entella per alcune divergenze con la societ\u00e0 riguardanti i piani futuri, gli subentra Roberto Breda.\nAscoli e ritorno all'Entella.\nIl 16 giugno 2016 diventa il tecnico dell'. Dopo aver condotto la squadra alla salvezza, il 1\u00ba giugno 2017 lascia il club marchigiano; a stagione in corso aveva peraltro rassegnato le dimissioni, respinte dalla societ\u00e0, poich\u00e9 a suo vedere la squadra non lo seguiva pi\u00f9.\nIl successivo 6 novembre torna sulla panchina dell'Entella, in sostituzione di Gianpaolo Castorina; ritrova cos\u00ec anche il figlio Tommaso, classe 2000 e portiere della Primavera biancoceleste. Viene esonerato il 6 maggio, con la squadra terzultima. Dell\u2019Entella risulta essere ancora oggi il tecnico con pi\u00f9 vittorie (24) ed anche pi\u00f9 presenze (78) in Serie B.\nVerona.\nIl 2 maggio 2019 diventa il nuovo tecnico del in sostituzione dell'esonerato Fabio Grosso, assumendo la guida, a due sole giornate dal termine del torneo, di una squadra reduce da 4 pareggi e 3 sconfitte. Due giorni dopo, al debutto, perde contro il Cittadella per 3-0 uscendo dalla zona play-off. Vince, per\u00f2, in rimonta la partita seguente per 2-1 (con doppietta di Samuel Di Carmine, suo giocatore all'Entella nel 2016) contro il Foggia, condannandolo alla retrocessione e qualificandosi ai play-off grazie al sesto posto finale (poi diventato quinto dopo i problemi finanziari del ). Ai play-off il Verona supera il primo turno con il per 4-1 ai supplementari, la semifinale col (0-0 in casa, 1-0 in trasferta al ritorno) e vince la finale con il con un 3-0 al ritorno che ribalta il 2-0 dell'andata, ottenendo cos\u00ec la promozione in Serie A. Nonostante la promozione, non viene confermato per la stagione seguente, venendo sostituito da Ivan Juri\u0107.\nChievo.\nIl 1\u00ba marzo 2020 torna a Verona, stavolta nella veste di nuovo tecnico del , subentrando a Michele Marcolini, esonerato dopo 26 giornate, con la squadra all'ottavo posto in classifica. Tre giorni dopo il debutto pareggia per 1-1 contro l', sua ex squadra, mentre vince la partita seguente, il 9 marzo, per 2-0 contro il . Con 5 vittorie, 4 pareggi e 3 sconfitte guida i suoi al sesto posto, posizione utile per disputare i play-off. Dopo aver superato l' in virt\u00f9 del miglior piazzamento in classifica, il Chievo di Aglietti si ferma in semifinale contro lo , vittorioso per in casa 3-1 nella gara di ritorno dopo aver perso per 2-0 la gara d'andata. &lt;br&gt;\nPer la stagione successiva viene confermato sulla panchina clivense e, dopo aver raccolto un punto nelle prime 2 giornate, inanella 4 vittorie consecutive (contro Reggiana, Brescia, Monza e Cosenza), una serie che in casa giallobl\u00f9 non avveniva da ben tredici anni (stagione 2007-2008 con Giuseppe Iachini allenatore). Con 14 vittorie, 14 pareggi e 10 sconfitte, termina la stagione regolare all'ottavo posto con 56 punti, gli stessi della stagione precedente, ma questa volta viene eliminato al turno preliminare dei play-off dal (3-2 dopo i tempi supplementari).\nReggina.\nIl 31 maggio 2021 diventa l'allenatore della , club in cui ha militato come calciatore dal 1994 al 1996, firmando un contratto biennale. Il 16 agosto al debutto la sua squadra viene eliminata dalla Salernitana ai trentaduesimi di Coppa Italia (2-0). In campionato esordisce il 21 agosto, nel pareggio per 0-0 contro il Monza. La prima vittoria arriva nella giornata successiva, in casa con la Ternana con il punteggio di 3-2. Il 18 settembre, contro la (2-1), festeggia le 100 vittorie da allenatore in Serie B. Viene esonerato il 13 dicembre, a seguito della sconfitta casalinga contro l' per 0-4 dopo 6 sconfitte in 7 gare, di cui 5 consecutive, con la squadra al tredicesimo posto con 22 punti dopo 17 partite.\nStatistiche.\nStatistiche da allenatore.\n\"Statistiche aggiornate al 13 dicembre 2021.\""}
{"id": "1207125", "revid": "308238", "url": "https://it.wikipedia.org/wiki?curid=1207125", "title": "Louis Claude de Saint-Martin", "text": "Detto \"il filosofo ignoto\", fu un pensatore spiritualista che propose una lettura dei testi cristiani alla luce del neoplatonismo e della tradizione qabbalistica, mettendo l'accento sull'interiorit\u00e0 della ricerca mistica e rigettando la scolastica. Nel \"Trattato delle Benedizioni\" (uscito tra le opere postume) afferm\u00f2 esplicitamente la dottrina origeniana dell'apocatastasi, cio\u00e8 della salvezza universale. \nBiografia.\nLouis Claude de Saint-Martin nacque da una famiglia della piccola nobilt\u00e0, ad Amboise. Divenne avvocato ma non si interess\u00f2 alla professione e prefer\u00ec far carriera nell'esercito reale. Sottotenente a Bordeaux, si avvicin\u00f2 all'esoterismo massonico, con la scelta di progredire in ascesi alla scuola del teosofo cristiano Martinez de Pasqually (il vero nome del cui casato, alicantino, era invece, come gi\u00e0 rileva Men\u00e9ndez y Pelayo, Martinez Pascual), la cui dottrina si presenta in veste d'eredit\u00e0 delle tradizioni segrete degli Ebrei (Kabbalah) e nulla deve all'ermetismo alessandrino come, del resto, all'antico Egitto faraonico, la cui Tradizione Saint Martin, nei suoi scritti, in esplicito riprova . Abbandon\u00f2 l'esercito verso il 1771, per consacrarsi interamente a questo cammino iniziatico.\nTra il 1773 ed il 1774 dimor\u00f2 a Lione presso Jean-Baptiste Willermoz (1730-1824), altro discepolo di Martinez che dar\u00e0 vita nel 1778 al Rito scozzese rettificato, adottato dalla massoneria fino ai nostri giorni. A Lione Saint-Martin scrisse la sua prima opera, \"Des erreurs et de la v\u00e9rit\u00e9, ou les Hommes rappel\u00e9s aux principes de la science\" (ED. IT.: \"Degli Errori e della Verit\u00e0\", introduzione , traduzione e note di Ovidio La Pera; FirenzeLlibri , 2009) la quale se trae ispirazione in parte dagli insegnamenti di Pascual, nulla deve ancora alla teosofia cristica di Boehme. Segue la \"Tableau naturel des rapports qui unissent Dieu, l'Homme et l'univers\" del 1782, ch'egli prepar\u00f2 in vista del Convento di Wilhelmsbad. Si distacc\u00f2 dalla massoneria -ma non dalla Kabbalah, cui integra la saggezza di Boehme-, con una lettera in data 4 luglio 1790. In soggiorno a Strasburgo (1788-1791) strinse ammist\u00e0 con Madame de B\u00f6cklin che gli parl\u00f2 con persuasione della teosofia di Jacob B\u00f6hme, di cui lui poi tradurr\u00e0, negli ultimi anni della propria vita, alcune opere.\nDurante la Rivoluzione francese, si adatt\u00f2, poich\u00e9 costrettovi dal potere repubblicano, a fare turni di guardia al Tempio, prigione della famiglia reale.\nSpecie dopo il 1795, scrisse opere in affinit\u00e0 col pensiero di B\u00f6hme conciliandone gli insegnamenti con quelli del suo primo maestro Martinez.\nSi spense il 13 ottobre ad Aulnay.\nFilosofia.\nPrima dell'inizio dei tempi, per Saint-Martin, Dio produsse per emanazione degli esseri spirituali, gli Angeli. Poi una parte di questi angeli cadde nel peccato e quindi Dio cre\u00f2 un universo per circoscrivere il male ed imprigionarvi gli angeli caduti. Nello stesso tempo cre\u00f2 l'uomo primordiale, l'Adam Qadmon, l'androgino.\nMa l'uomo, indotto in tentazione dagli angeli caduti, precipit\u00f2 in quell'universo, rompendone l'armonia e dividendosi in maschio e femmina, divenendo mortale e soggetto a malattia.\nSaint-Martin descrive lungamente le conseguenze della Caduta e, considerandone gli sviluppi, indica le vie attraverso cui l'uomo pu\u00f2 rigenerare s\u00e9 stesso. Saint-Martin ha la tendenza a fuggire il mondo, ma non si rifugia in una mistica pura, resta un insaziabile osservatore della natura integrando ogni nozione in un sistema teosofico, cosmogonico ed escatologico.\nMartinismo.\nSull'insegnamento di Louis Claude de Saint-Martin, nel 1888, l'esoterista francese Papus, al secolo G\u00e9rard Encausse, fonda l'Ordine Martinista, dando vita, di fatto, al Martinismo moderno, diffuso in tutto il mondo e presente anche in Italia. Tale orientamento, tuttavia, si \u00e8 in molti casi allontanato dallo spirito e dai contenuti dell'insegnamento di Saint-Martin. "}
{"id": "1207131", "revid": "110157", "url": "https://it.wikipedia.org/wiki?curid=1207131", "title": "Circondario del Rottal-Inn", "text": "Il circondario del Rottal-Inn \u00e8 uno dei circondari dello stato tedesco della Baviera.\nFa parte del distretto governativo della Bassa Baviera."}
{"id": "1207132", "revid": "118211", "url": "https://it.wikipedia.org/wiki?curid=1207132", "title": "Monte Sirino", "text": ""}
{"id": "1207137", "revid": "773636", "url": "https://it.wikipedia.org/wiki?curid=1207137", "title": "Chiesa di San Giovanni Battista (Caprese Michelangelo)", "text": "La chiesa di San Giovanni Battista \u00e8 un edificio sacro che si trova a Caprese Michelangelo, in provincia di Arezzo.\nStoria e descrizione.\nEsistente gi\u00e0 agli inizi del XIII secolo, posta fuori della cinta muraria e probabilmente collegata al castello per mezzo di una scalinata, la chiesa era in origine pi\u00f9 lunga rispetto alla struttura attuale, che si presenta semplice con tetto a due spioventi e muratura a pietrame irregolare. Sulla facciata, con il portale ad arco e finestrella verticale, si innalza il campanile a vela.\nCelebre per essere stata la chiesa battesimale di Michelangelo, essa fu abbandonata nella seconda met\u00e0 dell'Ottocento per essere ripristinata nel 1900 grazie all'intervento di capresani benemeriti. Al 1297 risale una campana. Quattrocentesco \u00e8 il tabernacolo visibile all'interno e firmato Cristofano di Landuccio."}
{"id": "1207144", "revid": "3082", "url": "https://it.wikipedia.org/wiki?curid=1207144", "title": "Getica", "text": ""}
{"id": "1207145", "revid": "184755", "url": "https://it.wikipedia.org/wiki?curid=1207145", "title": "Potere tamponante", "text": "Il potere tamponante (o \"capacit\u00e0 tamponante\", \"capacit\u00e0 tampone\") \u00e8 una misura della capacit\u00e0 di opporsi a una variazione di pH da parte di una soluzione tampone, all'aggiunta di una certa quantit\u00e0 di acido forte o base forte.\nLa variazione di pH dipender\u00e0 quindi sia dall'entit\u00e0 dell'aggiunta (in genere il potere tamponante viene esplicato per piccole aggiunte), sia dalla composizione della soluzione in questione. \nDefiniamo potere tamponante:\ndove d \"CB\" \u00e8 la quantit\u00e0 di base forte (e d \"CA\" \u00e8 la quantit\u00e0 di acido forte) che deve essere aggiunta ad un litro di soluzione per produrre una variazione del pH pari a d \"pH\". \nSistema tampone acido debole + base debole.\nL'esempio classico di tampone \u00e8 costituito da una soluzione contenente un acido debole HX (con costante di dissociazione KX) alla concentrazione CA e la sua base coniugata X alla concentrazione CB. Dal punto di vista stechiometrico si pu\u00f2 immaginare che questa soluzione sia stata ottenuta aggiungendo CB mol/litro di una base forte (ad esempio NaOH) ad una soluzione contenente una concentrazione C = CA + CB dell'acido HX. Il bilancio protonico per questo sistema \u00e8:\nformula_1\nRisolvendo l'intero sistema dell'equilibrio acido-base in questione\nformula_2\nsi ricava facilmente che:\nformula_3"}
{"id": "1207147", "revid": "322321", "url": "https://it.wikipedia.org/wiki?curid=1207147", "title": "Gerardo Grassi", "text": "Biografia.\nGerardo Grassi era figlio di Alberto di origine bolognese, ma nativo dalla famiglia Gassi originaria dalla Polonia che era iscritta all'ordine senatorio. Alberto era stato ambasciatore alla corte di Enrico V di Franconia. Gerardo fin da giovanissimo fu avviato alla carriera ecclesiastica, diventando vescovo della sua citt\u00e0 nell'anno 1148, per volere di Papa Eugenio III, e giurando nel castello di Monteveglio \"Fedelt\u00e0 a Bologna\". L'Antipapa Vittore IV lo depose da incarico di vescovo nel 1160, ritornando nella sede vescovile dopo quattro anni. La sua presenza \u00e8 citata negli sconti tra il paese di Nonantola e Modena.\nGerardo con i suoi fratelli nel 1133 il 6 febbraio, donarono ai canonici del \"convento di S. Vittore, e di S. Giovanni in Monte\" un terreno a suffragio dell'anima del padre presso Castiglione.\nSecondo la leggenda ricostruita dal giureconsulto bolognese del XV secolo Graziolo Accarisi, durante il suo episcopato la diocesi ottenne da Bisanzio la cessione di un'immagine sacra, raffigurante la \"Madonna di San Luca\", che si dice sia stata dipinta dall'Evangelista in persona. L'icona, ancora oggi venerata e molto cara alla popolazione bolognese, secondo un documento falso prodotto dal sacerdote don Carlo Antonio Baroni (1647-1704), sarebbe stata data in affidamento dal vescovo Gerardo alle sorelle Azzolina e Beatrice Guezi, due pie donne che sarebbero vissute da eremite sul Colle della Guardia.\nIl vescovo Gerardo Grassi mor\u00ec probabilmente nel 1165."}
{"id": "1207148", "revid": "889336", "url": "https://it.wikipedia.org/wiki?curid=1207148", "title": "Teen pop", "text": "Il teen pop \u00e8 un genere di musica pop nella cui produzione, promozione, e marketing, le case discografiche si orientano espressamente verso un pubblico costituito da giovanissimi consumatori, di et\u00e0 preadolescenziale o adolescenziale, o a un pubblico ritornato tale.\nStoria.\nIl teen pop \u00e8 un genere musicale confezionato per soddisfare i gusti di un pubblico giovanissimo (o che indulge a rimanere in tale et\u00e0), ed \u00e8 commercializzato, generalmente, attraverso la proposta discografica di figure di \"artisti\" anch'essi molto giovani. Lo scopo delle etichette discografiche \u00e8 quello di dedicarsi perlopi\u00f9 a un pubblico minorenne, puntando pi\u00f9 sull'immagine veicolata dall'artista che sulla stessa musica. Solitamente, infatti, il brano viene composto dai produttori pi\u00f9 che dagli artisti proposti. Tutto ci\u00f2, quindi, avviene adottando tecniche che favoriscono un successo sicuro, puntando su un'immagine accattivante, che possa affascinare l'ascoltatore, con una musica assimilabile, leggera e di facile ascolto.\nNegli anni novanta si assiste al periodo di massima espansione del teen pop a seguito del successo di boy band come Take That, Backstreet Boys, *N Sync, Hanson, Westlife, 5ive e Boyzone, e al successo di girl group come Spice Girls, All Saints e Destiny's Child. Alla fine degli anni novanta si affermano anche i primi cantanti solisti che diventano idoli per gli adolescenti come Britney Spears, Christina Aguilera, Justin Timberlake, Jessica Simpson e Mandy Moore.\nNei primi anni duemila, il teen pop \u00e8 rappresentato da artisti come Avril Lavigne, i Blue, Hilary Duff, Rihanna, Chris Brown, Lindsay Lohan, Jesse McCartney e Ashlee Simpson.\nAlla fine degli anni 2000 e inizio anni 2010 si affermano cantanti solisti come Katy Perry, Miley Cyrus, Demi Lovato, Ariana Grande, Selena Gomez e Justin Bieber, ma anche gruppi come Jonas Brothers e One Direction.\nCaratteristiche.\nLa sonorit\u00e0 di questo genere \u00e8 spesso una semplificazione ulteriore del pop: l'impianto musicale delle canzoni spesso si basa su solo 3 o 4 accordi, ed \u00e8 raro che i bridge e i riff si differenzino dal resto della canzone; quasi sempre la tonalit\u00e0 della canzone rimane sulla stessa ottava, mentre i suoni sono prodotti da strumenti pi\u00f9 comuni rispetto a quelli del pop: in alcune canzoni \u00e8 utilizzato il basso, compare il sintetizzatore, e la chitarra acustica.\nCaratteristiche che contraddistinguono questo genere sono:\nDivismo.\nIl fenomeno commerciale della teen pop si accompagna alle manifestazioni parossistiche di divismo tipiche dell'intero movimento della pop music e delle produzioni musicali e artistiche della cultura di massa: in tal senso, i protagonisti di questo genere musicale tra anni novanta e duemila sono i fruitori di una corrente della tendenza idolatrica pop le cui manifestazioni, iniziate gi\u00e0 negli anni quaranta del XX secolo, sono poi esplose negli anni sessanta e settanta, attraverso una tradizione ereditata e continuata, nell'epoca del ripiegamento e riflusso degli anni ottanta e novanta, dal \"pop artificiale ed edulcorato\" di Madonna e Michael Jackson."}
{"id": "1207149", "revid": "922477", "url": "https://it.wikipedia.org/wiki?curid=1207149", "title": "Playboy (album)", "text": "Playboy pubblicato nel dicembre del 1978, \u00e8 il ventesimo album della cantante italiana Iva Zanicchi\nL'album \u00e8 presente sulle piattaforme digitali e sui servizi di streaming.\nIl disco.\nAll\u2019apice della svolta \u201csensuale\u201d della sua carriera e sull\u2019onda del successo dell\u2019album Con la voglia di te, Iva decide di concedersi per un servizio fotografico sulle pagine del patinato giornale per soli uomini Playboy.\nPer quanto la stessa artista abbia pi\u00f9 volte dichiarato di essersene pentita, il servizio, molto sexy, fa talmente discutere da spingere la Ri-Fi a far pubblicare un nuovo album chiamato proprio \"Playboy\". \nPer la copertina viene scelta addirittura una delle foto del servizio, che ritrae una Iva Zanicchi coperta soltanto da una pelliccia bianca, con al collo un ciondolo che ritrae il simbolo della rivista, vale a dire una testa di coniglio con un farfallino da smoking. \nTutte le canzoni dell\u2019album sono scritte da Cristiano Malgioglio, ad eccezione di \u201cTesoro Mio\u201d, frutto della collaborazione tra Arcangelo Valsiglio e Claudio Daiano e di \u201cQuanto dura poco l\u2019estate\u201d, brano scritto da Donatella Rettore, ancora poco conosciuta ma che ha gi\u00e0 da qualche anno iniziato la sua attivit\u00e0 di cantautrice. \nCrediti.\nAlla realizzazione musicale hanno partecipato fra gli altri con particolare rilievo:\nArrangiamenti\nStampe Estere.\nCon questo disco si concluse la sua appartenenza all'etichetta Ri-Fi con cui era stata sin dall'esordio nel 1963"}
{"id": "1207150", "revid": "2519", "url": "https://it.wikipedia.org/wiki?curid=1207150", "title": "Lawra", "text": "Lawra \u00e8 una citt\u00e0 del Ghana nella Regione Occidentale Superiore. \u00c8 conosciuta per la fabbricazione di strumenti musicali, e per il Kobine (il festival della raccolta) con importanti eventi musicali e di danza.\nLa citt\u00e0 fu un centro amministrativo per le autorit\u00e0 coloniali britanniche. Le rovine di un'era coloniale sono ancora presenti.\nOggi \u00e8 il capoluogo del Distretto di Lawra, con una popolazione di circa 10.000 abitanti e serve come centro per l'amministrazione locale tribale e politico. "}
{"id": "1207151", "revid": "1654832", "url": "https://it.wikipedia.org/wiki?curid=1207151", "title": "Il cilindro", "text": "Il cilindro \u00e8 una commedia in un atto di Eduardo De Filippo composta nel 1965 e inserita dall'autore nella raccolta \"Cantata dei giorni dispari\".\nLa commedia, incentrata su cinque personaggi (Rita, Rodolfo, Agostino, Bettina e don Attilio -\"o viecchio pazzo\"-), ha come sfondo l'Italia degli anni '60 fra il boom economico e la perenne crisi della disoccupazione. Il cilindro, ben spiegato da \"Agostino-Eduardo\" nella commedia, \u00e8 una rappresentazione del potere, atto ad intimidire gli ignoranti per la sua sola \"potenza\" evocativa. Esso pu\u00f2 essere visto anche come una sorta di \"maschera pirandelliana\", laddove il personaggio di Agostino la indossa per difendersi e rappresentare qualcosa che egli non \u00e8.\n\"Il cilindro\" \u00e8 l'unica commedia di Eduardo in cui compare, parimenti all'uso dell'italiano e del napoletano, un terzo idioma: il dialetto romanesco. La stesura originale, peraltro, prevede che Rita sia fiorentina e che parli in un italiano colorito con alcune espressioni toscane (\"bischero\").\nTrama.\nRita e Rodolfo sono una coppia di coniugi romani che vivono in subaffitto, a Napoli, a casa di mastr'Agostino (ex guardia notturna di un teatro) e donna Bettina. Trovatisi tutti e quattro morosi di 300.000 lire, si arrangiano con uno stratagemma per riuscire a raggiungere la somma.\nRita finge di prostituirsi, attraendo i potenziali clienti facendo abluzioni in sottoveste dalla finestra che d\u00e0 sul vicolo. Stabilita la cifra (10.000 lire), i clienti entrano in casa e, nel mettersi a letto, vi scoprono Rodolfo disteso che finge di essere morto. Le scene d'isteria e disperazione di Rita nello spiegare la situazione e la presenza del cadavere solitamente riescono a mettere in fuga i malcapitati: qualora non bastasse, entra in scena mastr'Agostino che, con un cilindro in testa, pronuncia un'interminabile sequela di frasi sconnesse: il cilindro, simbolo dell'autorit\u00e0, e lo sproloquio pronunciato dall'uomo sono generalmente in grado di mettere soggezione e timore ai clienti, che finiscono per allontanarsi senza aver ripreso il denaro.\nI quattro sono arrivati ad accumulare circa 80.000 lire, quando viene irretito un nuovo cliente: don Attilio Samueli. All'inizio l'uomo rimane terrorizzato dalla presenza del morto ma, scoperto casualmente il trucco, decide di stare al gioco: infatti insiste nel voler avere un rapporto con Rita, mettendola in crisi, e aumentando la cifra fino ad arrivare a 100.000 lire. Fallito anche lo stratagemma del cilindro, Rodolfo, spaventatissimo dall'eventualit\u00e0 di un cedimento della moglie, si rialza per spiegare tutta la situazione ad Attilio.\nI quattro parlano delle loro vicissitudini, della disoccupazione e della miseria delle quali sono vittime, dell'abbrutimento a cui si pu\u00f2 arrivare quando la societ\u00e0 ti chiude ogni porta in faccia... Don Attilio capisce ma, illustrando la sua situazione personale, si presenta a sua volta come una vittima degli eventi: dopo la morte della moglie, spiega, la sua vita sessuale si \u00e8 azzerata mettendolo a rischio di vita, secondo il parere del suo medico. Per convincere i quattro porta la cifra a 300.000 lire, sufficienti per saldare i debiti con il padrone di casa. Tutto ci\u00f2, che lascia interdetti Agostino e Bettina, provoca in Rodolfo una crisi isterica che far\u00e0 accorrere tutto il vicinato, per venire a vedere \u00ab\"'sto vecchio pazzo che v\u00f2 ann\u00e0 a letto co mi' moje\"\u00bb. \nAttilio non si scompone e rilancia offrendo 500.000 lire, lasciando ammutoliti tutti, e mettendosi a letto aspettando una risposta. In un silenzio generale, Rita e Rodolfo questionano sul da farsi. Quando lei sta per decidersi, mastr'Agostino scopre che il vecchio s'\u00e8 addormentato ed escogita un trucco: taglia la candela nella stanza da letto, mette avanti tutti gli orologi e fa stendere Rita accanto a don Attilio. Risvegliatosi poco dopo egli crede di aver consumato il rapporto e, guardando l'orologio e constatata l'ora, se ne va piuttosto in fretta, non prima di aver lasciato a quella che crede la sua nuova amante il suo biglietto da visita. Il mezzo milione \u00e8 entrato in casa, i vicini si complimentano per lo stratagemma riuscito, ed i quattro si mettono a tavola.\nI sogni ad occhi aperti di Rita vengono qui interrotti dalle divisioni del bottino fatte da Agostino, secondo il quale lei ed il marito potrebbero disporre solo dei guadagni sui clienti precedenti, e non di tutta la somma rimanente dal pagamento della mora. Questo discorso e la mancata reazione di Rodolfo fanno infuriare Rita, che decide di abbandonare gli altri tre al proprio destino. Mastr'Agostino tenta pateticamente, col cilindro in testa, di fermarla, ma lei risponde di non temerlo pi\u00f9, pur essendo ignorante. La giovane donna si \u00e8 resa conto che il cilindro e la logorrea di Agostino non contano nulla in una societ\u00e0 dove la sicurezza \u00e8 data solo dal denaro: in pratica, chi ha il cilindro per davvero \u00e8 don Attilio, il \"vecchio pazzo\". Rita fugge di casa e Rodolfo tenta di inseguirla, mentre Bettina e Agostino mettono al sicuro il malloppo.\nPersonaggi ed interpreti della trasposizione televisiva (1978).\nLa versione televisiva del 1978 \u00e8 l'unica commedia eduardiana a cui abbia partecipato Monica Vitti.\nCuriosit\u00e0.\nNella commedia \"De Pretore Vincenzo\" andata in onda nel 1976, Gennarino Palumbo interpretava il ruolo di un pizzaiolo. La sua voce di venditore: \"A lava e ll'uoglio, a lava e ll'uoglio...don Pepp\u00ec i miei rispetti, c'\u00e0 facimmo na pezzella?\" sar\u00e0 inserita anche nella versione televisiva de \"Il cilindro\", probabilmente come omaggio all'attore, una delle colonne del teatro eduardiano, che sarebbe di l\u00ec a poco scomparso."}
{"id": "1207154", "revid": "547034", "url": "https://it.wikipedia.org/wiki?curid=1207154", "title": "Circondario di Straubing-Bogen", "text": "Il circondario di Straubing-Bogen \u00e8 uno dei circondari dello stato tedesco della Baviera.\nFa parte del distretto governativo della Bassa Baviera."}
{"id": "1207155", "revid": "767487", "url": "https://it.wikipedia.org/wiki?curid=1207155", "title": "Sebasti\u00e1n Saja", "text": "Carriera.\nClub.\nPass\u00f2 la sua adolescenza nelle giovanili del San Lorenzo e fu portiere della Nazionale Under-20. Debutt\u00f2 nella prima squadra del \"Cicl\u00f3n\" nel Torneo Apertura 2000 contro il V\u00e9lez, quando il portiere titolare Gustavo Campagnuolo fece un fallo fuori della propria area, facendosi espellere, e Saja, con il numero 23, prese il suo posto sostituendo un compagno. Nel 2007, dopo alcune brevi esperienze tra Europa (anche al Brescia, nella stagione 2003-2004), Messico e un ritorno al San Lorenzo si \u00e8 trasferito al Gr\u00eamio, squadra brasiliana in cui ha disputato 59 partite segnando un gol. Nel 2008 passa all' e dopo tre anni in Grecia il 1\u00ba luglio 2011 decide di rescindere il contratto con la societ\u00e0 e svincolarsi.\nDopo aver deciso di rescindere il contratto con l', il 5 luglio 2011 firma un contratto con il Racing Avellaneda, con cui vince il Torneo de Transici\u00f3n 2014.\nSaja era specializzato nel battere i rigori.\nNazionale.\nDopo avere militato nella selezione Under-20 argentina, ha disputato quattro presenze con la Nazionale Argentina."}
{"id": "1207160", "revid": "121684351", "url": "https://it.wikipedia.org/wiki?curid=1207160", "title": "Pietro Lombardo (teologo)", "text": "Biografia.\nNacque a Novara o nei dintorni (a Lumellogno esiste una lapide su di una casa che ricorda il luogo della nascita), all'inizio del XII secolo. Ricevette la sua prima formazione teologica a Bologna, dove acquis\u00ec una perfetta conoscenza del \"Decretum Gratiani\". Dopo il 1136 si rec\u00f2 a Reims e poi a Parigi, dove fino alla sua elevazione alla sede vescovile di questa citt\u00e0 (1159) insegn\u00f2 teologia. Almeno una volta in questo periodo, tra il 1145 e il 1153, si rec\u00f2 alla corte pontificia, dove venne a conoscenza della traduzione del \"De fide orthodoxa\" di Giovanni Damasceno, compiuta da Burgundio Pisano per incarico di Eugenio III. Quasi certamente nel 1147 fu uno dei teologi che nel sinodo parigino presero posizione contro Gilberto Porretano.\nDopo un breve episcopato (1159-1160) mor\u00ec il 21 o 22 luglio del 1160 (non del 1164). Il suo epitaffio si conserv\u00f2 nella chiesa di Saint Marcel fino alla Rivoluzione francese. A Parigi \u00e8 venerato come beato e la memoria liturgica \u00e8 collocata il 21 luglio. Dante lo nomina in \"Paradiso\", X, 106-108.\nPensiero e opere.\nOltre ai commenti all'opera di Paolo di Tarso e ai Salmi, la sua opera maggiore rimane il \"Liber Sententiarum\" (Libro delle Sentenze), scritta fra il 1150 ed il 1152 e per la quale ottenne l'appellativo di \"Magister Sententiarum\". Sebbene il testo rientri in un genere letterario tipico della teologia medievale, ossia l'esposizione delle sentenze delle autorit\u00e0 di fede (i padri della chiesa ed i riferimenti biblici) l'opera del Lombardo, per l'ampiezza delle fonti e la sua originalit\u00e0, diverr\u00e0 il testo di riferimento per la didattica nelle facolt\u00e0 di teologia e l'elaborazione letteraria nello stesso campo fino alla fine del XVI secolo. Ispirato dal \"Libro delle Sentenze\" di Anselmo di Laon, egli infatti attinge ad una vasta letteratura in merito, adottando anche testi che normalmente non erano contemplati in queste composizioni, come Il \"De fide ortodoxa\" di Giovanni Damasceno.\nCon la sua opera il Lombardo tenta di sistematizzare e armonizzare la disparit\u00e0 e le divergenze che la pluralit\u00e0 delle \"auctoritates\" aveva generato, dando luogo ad un certo scompiglio ermeneutico e dottrinale.\nRiprendendo la classica distinzione agostiniana tra \"signa\" e \"res\", Lombardo afferma che il motivo delle divergenze non appartiene alla natura delle cose trattate, bens\u00ec alla metodologia esegetica.\nIl testo si divide in quattro parti:\nAnche lo sviluppo del testo mantiene la distinzione tra \"res\" (le prime tre parti) e \"signa\" (l'ultima)\nLo stile del Lombardo snoda l'esposizione delle sentenze coll'eleganza dialettica di tipo anselmiano mantenendosi aderente al rispetto delle varie \"auctoritates\" anche riguardo o stile letterario col quale egli opera una volontaria mimesi.\nIl testo venne criticato sin dalla sua prima uscita per via del cosiddetto \"nichilismo cristologico\". Lombardo descrive infatti l'incarnazione nei termini di \"assumptus homo\", ossia la persona divina del Cristo avrebbe assunto una natura umana (accessoriamente). Ci\u00f2 contrastava con la determinazione di origine boeziana per la quale la natura cristologica traeva la sua forma da un sinolo unico di divino ed umano."}
{"id": "1207163", "revid": "29244", "url": "https://it.wikipedia.org/wiki?curid=1207163", "title": "Sparus salpa", "text": ""}
{"id": "1207164", "revid": "29244", "url": "https://it.wikipedia.org/wiki?curid=1207164", "title": "Boops salpa", "text": ""}
{"id": "1207166", "revid": "29244", "url": "https://it.wikipedia.org/wiki?curid=1207166", "title": "Box salpa", "text": ""}
{"id": "1207173", "revid": "697352", "url": "https://it.wikipedia.org/wiki?curid=1207173", "title": "Chiesa di San Pancrazio", "text": ""}
{"id": "1207185", "revid": "1504506", "url": "https://it.wikipedia.org/wiki?curid=1207185", "title": "Circondario di Passavia", "text": "Il circondario di Passavia \u00e8 uno dei circondari dello stato tedesco della Baviera.\nFa parte del distretto governativo della Bassa Baviera."}
{"id": "1207188", "revid": "869733", "url": "https://it.wikipedia.org/wiki?curid=1207188", "title": "Lezione di anatomia del dottor Tulp", "text": "Lezione di anatomia del dottor Tulp \u00e8 un dipinto a olio su tela (169,5x216,5\u00a0cm) realizzato da Rembrandt nel 1632, firmato e datato \"REMBRANDT. F:1632\". Oggi l'opera \u00e8 conservata al Mauritshuis dell'Aia.\nAnalisi dell'opera.\nIl dipinto fu commissionato al pittore dalla Gilda dei Medici di Amsterdam. Rappresenta il professor Nicolaes Tulp, titolare della locale cattedra di anatomia, mentre esegue la dissezione del corpo di un giustiziato del quale, grazie ai documenti, conosciamo l'identit\u00e0: Adrian Adrianeszoon detto \"Het Kindt\", famigerato criminale impiccato ad Amsterdam nel gennaio del 1632.\nIn un'epoca in cui non esisteva ancora la refrigerazione elettrica per conservare i cadaveri, le anatomie si potevano tenere solo nei mesi pi\u00f9 freddi: conseguenzialmente, possiamo dedurre che l'intervento su Het Kindt sia stato tenuto da Tulp poco dopo la sua impiccagione. Il dipinto, quindi, \u00e8 databile alla prima met\u00e0 dell'anno.\nCome accadr\u00e0 dieci anni dopo con l'altrettanto celebre \"La ronda di notte\", qui troviamo i nomi dei presenti (in questo caso, medici) scritti su un libro tenuto in mano da un assistente; l'ultimo nome, appartenente al personaggio all'estrema sinistra, sembra aggiunto successivamente, cos\u00ec come la figura nel quadro. \nIndimenticabili sono le figure, colte in tutto il loro stupore, ribrezzo e curiosit\u00e0, magnificamente sottolineati dall'illuminazione della scena, che d\u00e0 al dipinto un'atmosfera assolutamente unica.\nIl dottor Tulp \u00e8 ritratto nel momento in cui espone agli astanti il funzionamento dei tendini del braccio sinistro: per maggiore comprensione, li afferra con delle grosse pinze, e a sua volta, con la mano sinistra, mima il movimento delle dita reso possibile dai tendini stessi. Da sottolineare come il gesto del medico sia molto simile anche a quello di un pittore quando tiene il pennello tra le dita; il dipinto, quindi, vuole sottolineare le similitudini tecniche ed impegnative tra medicina e pittura, e vuol quindi essere un contemporaneo elogio per entrambe.\nLe radiografie e le indagini hanno rivelato la presenza di alcune correzioni, compiute probabilmente da Rembrandt stesso: oltre alla gi\u00e0 citata aggiunta del medico all'estrema sinistra, \u00e8 stata modificata la lista dei presenti sul foglio in mano al medico al centro, \u00e8 stato cancellato il cappello del medico in piedi in alto, ed \u00e8 stata aggiunta la mano del cadavere (che sappiamo dai documenti essere mancante, in quanto gi\u00e0 amputata in vita al ladro). Inoltre, il corpo non presenta i consueti tagli dell'eviscerazione, fatta per scongiurare sgradevoli miasmi: ma tale mancanza potrebbe essere dovuta ad una questione di \"decoro\"."}
{"id": "1207191", "revid": "124567094", "url": "https://it.wikipedia.org/wiki?curid=1207191", "title": "Dall'amore in poi", "text": "Dall'amore in poi \u00e8 un album della cantante italiana Iva Zanicchi, pubblicato nel 1972.\nL'album \u00e8 presente sulle piattaforme digitali e sui servizi di streaming."}
{"id": "1207193", "revid": "599013", "url": "https://it.wikipedia.org/wiki?curid=1207193", "title": "Ordine dei fratelli di Betlemme", "text": "L'Ordine dei Fratelli di Betlemme (in latino \"Ordo Fratrum Bethlemitarum\", in spagnolo \"Orden de los Hermanos de B\u00e9len\") \u00e8 un istituto religioso maschile di diritto pontificio. I membri di questo ordine mendicante, detti popolarmente betlemiti, pospongono al loro nome la sigla O.F.B.\nStoria.\nOrigini.\nLe origini della congregazione risalgono all'opera iniziata a Guatemala da Pietro di San Giuseppe de B\u00e9thencourt: di modeste origini, nel 1649 lasci\u00f2 la natia Tenerife per le Americhe e nel 1655 entr\u00f2 nel terz'ordine francescano.\nNel 1658 Pietro di San Giuseppe acquist\u00f2 un modesto edificio. Nelle ore diurne la casa serviva da scuola per fanciulli e fanciulle, durante la notte serviva da ricovero per poveri, malati e forestieri, soprattutto studenti e sacerdoti. Per il servizio nell'opera, B\u00e9thencourt riun\u00ec una comunit\u00e0 di terziari francescani; l'opera fu posta sotto la protezione di Nostra Signora di Betlemme, la cui immagine era custodita nella casa.\nL'opera conobbe una rapida fioritura e presto Pietro di San Giuseppe progett\u00f2 l'erezione di un grande ospedale per convalescenti: Payo Enr\u00edquez de Rivera, vescovo di Santiago di Guatemala, concesse subito la sua approvazione e nel 1667 uno dei collaboratori di B\u00e9thencourt part\u00ec per la Spagna per ottenere la licenza del sovrano. L'approvazione regia giunse il 2 maggio 1667, pochi giorni dopo la morte di B\u00e9thencourt.\nNascita dell'ordine.\nI reali fondatori dell'ordine furono tre discepoli di Pietro di San Giuseppe: Rodrigo della Croce, Agostino di San Giuseppe e Francesco della Trinit\u00e0. Lasciato il terz'ordine francescano e adottato un nuovo abito, il 15 ottobre 1667 si presentarono dal vescovo Payo Enr\u00edquez de Rivera per ottenere l'approvazione della loro forma di vita e il 25 gennaio 1668 i tre emisero i voti di obbedienza e ospitalit\u00e0 nelle mani del decano della cattedrale di Guatemala.\nIl primo superiore della comunit\u00e0, che port\u00f2 inizialmente il titolo di \"fratello maggiore\" e poi quello di \"prefetto generale\", fu Rodrigo della Croce, che resse la compagnia fino al 1716 e sotto il cui governo i betlemiti raggiunsero il pieno sviluppo giuridico: il 2 maggio 1672 papa Clemente X approv\u00f2 i loro primi statuti e il 26 marzo 1687 papa Innocenzo XI eresse la compagnia in congregazione religiosa, assegnandole la regola di sant'Agostino (sebbene il suo fondatore fosse un francescano); il 28 maggio 1707 e il 3 aprile 1710 papa Clemente XI eresse la congregazione in ordine regolare, estendendogli i privilegi degli ordini mendicanti e dei chierici ospedalieri.\nCaratteristiche.\nOltre ai tre voti comuni a tutti i religiosi (povert\u00e0, obbedienza e castit\u00e0), i betlemiti pronunciavano quello di ospitalit\u00e0, che li obbligava all'assistenza agli ammalati poveri, anche non cattolici e se affetti da malattie contagiose. Il loro abito era un saio di panno grigio-bruno, cappa con cappuccio, cintura di cuoio, corona del rosario e placca con l'immagine della Nativit\u00e0 cucita alla cappa.\nIn origine i betlemiti erano tutti laici, ma nel capitolo generale celebrato a Lima nel 1721 si concesse a ogni comunit\u00e0 la facolt\u00e0 di fare ordinare fino a due sacerdoti: i candidati al sacerdozio dovevano essere betlemiti da almeno dieci anni e, dopo l'ordinazione, sarebbero stati esclusi dagli uffici pi\u00f9 importanti.\nL'ordine conobbe una rapida diffusione: nel 1721 i religiosi betlemiti erano 253 possedevano 21 ospedali (10 in Messico e 11 in Per\u00f9). Fuori dalle Americhe, i betlemiti fondarono case a Roma e Tenerife.\nSoppressione e restaurazione.\nNel XIX secolo l'ospedale betlemita di Nuova Guatemala divenne un centro attivo dell'emancipazione americana. Anche a causa dell'appoggio dei religiosi alle istanze indipendentiste dei possedimenti spagnoli in America, le Cortes di Cadice soppressero i betlemiti con i decreti del 27 maggio e del 25 ottobre 1820, intimati al prefetto generale dell'ordine nel febbraio 1821.\nIl ramo femminile delle betlemite sopravvisse alla soppressione e conobbe una nuova fioritura sotto la guida di Encarnaci\u00f3n Rosal, che restaur\u00f2 la tradizione ospedaliera della sua congregazione.\nIl 16 gennaio 1984 il ramo maschile dell'ordine fu restaurato con decreto della Santa Sede; la prima professione dei voti si ebbe il 25 aprile 1986.\nIl fondatore, beatificato nel 1980, fu proclamato santo da papa Giovanni Paolo II il 30 luglio 2002.\nAttivit\u00e0 e diffusione.\nLo scopo dei religiosi betlemiti \u00e8 l'esercizio delle opere di misericordia, specialmente a favore di malati e convalescenti.\nLa sede generalizia \u00e8 a San Crist\u00f3bal de La Laguna, sull'isola di Tenerife.\nNel 2007 l'ordine contava la sola comunit\u00e0 di La Laguna e 17 frati."}
{"id": "1207195", "revid": "256896", "url": "https://it.wikipedia.org/wiki?curid=1207195", "title": "Betlemiti", "text": ""}
{"id": "1207198", "revid": "114325", "url": "https://it.wikipedia.org/wiki?curid=1207198", "title": "Kangersuatsiaq Upernavik", "text": ""}
{"id": "1207201", "revid": "1149807", "url": "https://it.wikipedia.org/wiki?curid=1207201", "title": "Asuka Kazama", "text": " \u00e8 un personaggio immaginario della serie di videogiochi picchiaduro \"Tekken\", apparsa per la prima volta in \"Tekken 5\". Ha appreso le arti marziali antiche stile Kazama da suo padre. Interviene spesso alle problematiche della sua citt\u00e0 e viene definita come \"Mediatrice di Osaka\". \u00c8 la cugina di Jin Kazama.\nDescrizione.\nAspetto.\nAsuka \u00e8 una ragazza di diciassette anni, che frequenta le scuole superiori nella citt\u00e0 di Osaka dove vive assieme al padre, maestro di Karate Kazama e fratello di Jun. Ella assomiglia, per certi versi, a Jun Kazama, madre di Jin.\nStile di combattimento.\nAsuka combatte secondo lo stile di combattimento delle arti marziali antiche stile Kazama, lo stesso stile di combattimento di Jun Kazama. Questa sua caratteristica riporta in vita un personaggio molto amato della serie, Jun Kazama, che apparve solo in \"Tekken 2, \"in \"Tekken Tag Tournament \"e \"Tekken Tag Tournament 2\".\nPersonalit\u00e0.\nAsuka \u00e8 chiamata la \"Mediatrice di Osaka\", perch\u00e9 possiede un animo nobile e gentile e interviene spesso ai problemi della sua citt\u00e0. Questo pu\u00f2 anche essere il motivo per cui, nell'epilogo di \"Tekken 5\", riesce a esorcizzare il cugino Jin solo toccandolo.\nStoria.\n\"Tekken 5\".\nAsuka Kazama \u00e8 una ragazza di diciassette anni, figlia di un maestro di karate stile Kazama. Un giorno, tornata a casa, Asuka viene a sapere che il padre era stato ferito gravemente e che l'uomo che l'aveva attaccato era fuggito via poco dopo. Asuka venne a sapere dal poliziotto di Hong Kong Lei Wulong che l'uomo che attacc\u00f2 suo padre si era iscritto al \"The King of Iron Fist Tournament 5\", o \"Tekken 5\", e che anche lui vi avrebbe partecipato per arrestarlo a sorpresa. Asuka decide di partecipare anche lei al torneo, per vendicarsi personalmente.\nSub-boss di Asuka \u00e8 Feng Wei. Asuka \u00e8 sub-boss di stage 7 di Feng Wei e stage 8 di Devil Jin.\nNel suo finale, dopo aver sconfitto Feng Wei, che le aveva distrutto il dojo e mandato il padre all'ospedale, decide di continuare a combattere per divertirsi. Arrivata all'ultimo combattimento, Asuka vede Devil Jin e Jinpachi Mishima che conversano e stanno preparandosi a combattere. Confusa, assiste alla sconfitta di Devil Jin per mano di Jinpachi. Quando quest'ultimo le si avvicina, minaccioso, lei decide di combatterlo e riesce a vincerlo.\nDopo che Jinpachi scompare, Asuka nota Jin e gli va vicino per soccorrerlo quando toccandolo, senza nemmeno accorgersene, i tatuaggi demoniaci sul corpo di Jin scompaiono facendolo rinvenire (Probabilmente per la stessa affinit\u00e0 di Jun Kazama con Angel, dato l'alone di energia intorno alle mani di Asuka). Il cugino, confuso perch\u00e9 non ricorda niente, si domanda come sia finito l\u00ec e chi fosse Asuka, e un movimento brusco gli fa atterrare il viso fra il suo seno. Offesa per l'affronto subito, Asuka si rialza e d\u00e0 un solo potentissimo pugno contro Jin, che lo scaraventa contro una grande roccia. L'epilogo si conclude con Asuka che, ancora infuriata, torna a casa e Jin che, ancora pi\u00f9 confuso, la guarda intontito.\n\"Tekken 6\".\nAsuka Kazama perse il torneo (ma non al primo turno perch\u00e9 \u00e8 riuscita a sconfiggere Lili) e non trov\u00f2 Feng Wei, il quale tempo prima fer\u00ec gravemente il padre. Quando il torneo fin\u00ec, Asuka torn\u00f2 alla sua vita andando a scuola e accudendo suo padre, che stava poco a poco rimettendosi in sesto. Tuttavia, Asuka non visse tranquilla per tanto tempo poich\u00e9 scopr\u00ec che Jin Kazama, un suo consanguigneo, prese il controllo della \"Mishima Zaibatsu\" e fu responsabile di guerre in tutto il mondo. Jin organizz\u00f2 il \"The King of Iron Fist Tournament 6\", o \"Tekken 6\", al quale Asuka decide di partecipare per fermare suo cugino.\nNel suo epilogo, Asuka sta pedalando come una forsennata sulla bici, in evidente ritardo per la scuola. Improvvisamente le viene tagliata la strada dalla lussuosa limousine bianca di Lili Rochefort, che la fa pericolosamente frenare e quindi cadere, lei e il suo pranzo. Appena uscita, Lili non perde un attimo per schernirla e Asuka, infuriata, le si accanisce addosso. Mentre le due combattono, l'autista fugge terrorizzato.\n\"Tekken Comic\".\nNel fumetto di \"Tekken\", Asuka colpisce Jin durante la presentazione di un torneo, ma questa viene poi fermata da Eddy Gordo e dalle guardie del corpo di Jin. Viene poi cacciata dallo stadio e spedita a casa. Mentre va a scuola, Lili salta da un aereo e le cade in testa ad Asuka che dopo essersi rialzata la colpisce. Dopo un breve combattimento, Lili riconosce Asuka Kazama che aveva visto in un video dove colpiva Jin. Ella prova un senso di ammirazione verso la combattente, ma anche di gelosia poich\u00e9 il suddetto video ha pi\u00f9 visualizzazioni di quello di Lili. Alla fine, Asuka sconfigge la ragazza dicendole di prepararsi per il prossimo combattimento tra met\u00e0 anno. Lili, per\u00f2, si iscrive alla scuola di Asuka volendo imparare lo stesso suo stile di combattimento. Sar\u00e0 anche costretta a far soggiornare Lili e Leo dopo che la ragazza aveva dato dei soldi al padre di Asuka, il quale non riusciva a mantenere il Dojo. Andando avanti nella storia, Asuka scoprir\u00e0 che l'azione fatta a Jin avr\u00e0 ripercussioni su di lei. Alla fine, ella sar\u00e0 in grado di ritrasformare Jin in persona normale, dopo che egli si era trasformato nella forma Devil.\n\"Street Fighter X Tekken\".\nAsuka \u00e8 presente come personaggio giocabile in \"Street Fighter X Tekken\", un crossover tra il franchise di \"Tekken\" e quello di \"Street Fighter\"."}
{"id": "1207205", "revid": "599013", "url": "https://it.wikipedia.org/wiki?curid=1207205", "title": "\u00c9ric Carri\u00e8re", "text": "Carriera.\nClub.\nComincia la sua attivit\u00e0 calcistica a 23 anni col Nantes, dove colleziona 128 presenze firmando 12 reti. Col Nantes vince nel 1999 e nel 2000 la Coppa di Francia, nel 1999 e nel 2001 vince la Supercoppa di Francia. Sempre nel 2001 vince la Division 1.\nNel 2001 si trasferisce al Lione, dove rimarr\u00e0 fino al 2004. Qui colleziona 92 presenze con un totale di 11 reti.\nCol Lione vinse vari tornei: la Ligue 1 nel 2002, 2003 e 2004 e la Supercoppa di Francia nel 2002 e 2003.\nNel 2004 \u00e8 acquistato dal in cui colleziona 113 presenze con 5 gol e vince, nel 2005, il suo primo trofeo internazionale a livello di club: la Coppa Intertoto.\nDalla seconda met\u00e0 del 2008 si trasferisce al Digione dove, al termine del suo contratto di due anni, decide di concludere la sua carriera di calciatore.\nNazionale.\nHa esordito in Nazionale francese il 30 maggio 2001, nella partita Francia-Corea del Sud 5-0. Ha partecipato alla Confederations Cup 2001 con la Francia, vincendola.\nIn questa manifestazione, \u00c9ric Carri\u00e8re segna una doppietta al Messico, gara che si concluder\u00e0 sul risultato di 4-0 per la Francia."}
{"id": "1207208", "revid": "599013", "url": "https://it.wikipedia.org/wiki?curid=1207208", "title": "Eric Carri\u00e8re", "text": ""}
{"id": "1207209", "revid": "404449", "url": "https://it.wikipedia.org/wiki?curid=1207209", "title": "Chiesa della Madonna delle Grazie (Montepescali)", "text": "La chiesa della Madonna delle Grazie si trova fuori dalla cerchia muraria di Montepescali, nel comune di Grosseto.\nStoria e descrizione.\nL'edificio religioso fu costruito nel corso del Duecento fuori borgo medievale per rendere omaggio alla Madonna.\nTuttavia, la storia di questa chiesa fu molto breve, in quanto agli inizi del Quattrocento risultava gi\u00e0 sconsacrata; in seguito, fu completamente spogliata e trasformata in edifici abitativi rurali.\nLa chiesa della Madonna delle Grazie a Montepescali si presenta a pianta rettangolare, originariamente a navata unica in stile romanico, con evidenti segni di ampliamento avvenuti quasi certamente in epoca seicentesca.\nNella parte inferiore, le strutture murarie si caratterizzano per il rivestimento in pietra, e contrastano con le parti superiori, ristrutturate nelle epoche successive, che si presentano quasi completamente in laterizio.\nDopo un lungo periodo di declino, l'edificio si presenta attualmente in condizioni tali da richiedere immediati interventi di restauro."}
{"id": "1207213", "revid": "287204", "url": "https://it.wikipedia.org/wiki?curid=1207213", "title": "Florence Crauford Grove", "text": ". Tra le vette da lui conquistate, la cima occidentale dell'Elbrus (5.642) nel Caucaso il 28 luglio 1874 e la Dent d'H\u00e9rens (4.171\u00a0m) nelle Alpi Pennine, il 12 agosto 1863.\nA causa del nome \"Florence\" \u00e8 stato a volte erroneamente interpretato come un personaggio femminile.\nSulla prima ascesa dell'Elbrus, nel 1875 scrisse un libro dal titolo \"The Frosty Caucasus\"."}
{"id": "1207214", "revid": "122599979", "url": "https://it.wikipedia.org/wiki?curid=1207214", "title": "Leopoldo di Anhalt-K\u00f6then", "text": "Oggi, \u00e8 meglio ricordato per essere stato uno dei maggiori datori di lavoro di Johann Sebastian Bach come Maestro di Cappella dal dicembre 1717 all'aprile 1723.\nBiografia.\nI primi anni.\nLeopoldo era il figlio secondogenito del principe Emanuele Lebrecht di Anhalt-K\u00f6then e della sua moglie morganatica, la nobile Gisella Agnese von Rath. Nel 1698 vennero riconosciuti tutti i figli maschi della coppia e nel 1699 giunse l'assenso imperiale per la loro eventuale successione al trono. Dei cinque figli che la coppia ebbe, solo Leopoldo e suo fratello Augusto Luigi, oltre alla sorella Cristiana Carlotta, sopravvissero.\nLeopoldo perse il padre quando aveva solo 8 anni e come risultato egli venne chiamato a succedergli sotto la reggenza della madre principessa Gisella Agnese, una devota luterana. Dal 1708 studi\u00f2 all'Accademia del Brandeburgo (sotto la tutela del suo tutor maggiore, Federico I di Prussia) ed in quello stesso anno ebbe occasione di appassionarsi al teatro partecipando nel novembre alla rappresentazione \"Il matrimonio di Alessandro e Rossane\" di Augustin Reinhard Stricker ove fu sul palcoscenico come ballerino.\nIl Grand Tour.\nNel 1710 inizi\u00f2 un viaggio in Europa per formarsi una cultura pi\u00f9 ampia come era in uso presso le classi agiate dell'epoca. In quest'esperienza venne accompagnato dal luterano Jobst Christoph von Zanthier. Nell'inverno del 1710/1711 fu presente a L'Aia dove frequent\u00f2 l'Opera dodici volte in soli quattro mesi, manifestando apertamente cos\u00ec la sua passione per la musica che sar\u00e0 il cardine di tutta la sua vita. Egli usc\u00ec impressionato da quest'esperienza ed in particolare dalle musiche di Jean Baptiste Lully di cui acquist\u00f2 un libretto per meglio approfondirne lo stile ed iniziando lo studio del clavicembalo e del violino.\nNel 1711 il viaggio avrebbe dovuto proseguire nuovamente presso la corte di Federico di Prussia, ma invece devi\u00f2 in Inghilterra ove il giovane Leopoldo ebbe l'occasione di visitare l'Opera di Londra e l'Universit\u00e0 di Oxford nella cui biblioteca trascorse molto tempo.\nDopo l'esperienza inglese si concentr\u00f2 nuovamente sui Paesi Bassi per poi passare a Francoforte sul Meno, Augusta, Roma e Venezia. In quest'ultima citt\u00e0 le memorie storiche ci ricordano la sua spesa di 130 talleri solo per recarsi all'Opera. A Roma, invece, segu\u00ec le lezioni di violino del maestro Johann David Heinichen per un mese. Recatosi a Torino ove stazion\u00f2 per nove giorni, part\u00ec in seguito alla volta di Firenze ove acquis\u00ec una copia del \"Libro con 12 cantate\" di Francesco Mancini e poi ripart\u00ec per Vienna. Il 17 aprile 1713 Leopoldo fece ritorno finalmente a K\u00f6then. Le spese del viaggio ammontarono infine a 55.749 talleri. Il dibattito che si apr\u00ec subito con la madre reggente su queste folli spese per la musica, culmin\u00f2 con la decisione di Leopoldo di approfittare della chiusura avvenuta proprio nel 1714 dell'Orchestra Reale Prussiana per fondare una propria cappella di corte, impiegando molti degli ex musicisti berlinesi. Il primo maestro di musica fu Augustin Reinhard Stricker che venne sostituito da Bach tre anni dopo.\nIl regno.\nIl 30 novembre 1715 Leopoldo raggiunse la maggiore et\u00e0 e pot\u00e9 incominciare a reggere il trono paterno autonomamente e senza l'ingerenza della madre, sottoscrivendo l'atto di successione il 14 maggio 1716. Sua madre, che aveva retto lo stato per undici anni, si ritir\u00f2 al castello di Nienburg ove visse una vita appartata.\nNon appena ottenute le redini del governo, per\u00f2, Leopoldo si trov\u00f2 ben presto a dover fronteggiare delle problematiche non irrilevanti in materia economica. Dal 1702, infatti, suo padre aveva introdotto il maggiorasco per cui tutti i figli maschi avevano il diritto di ottenere un proprio stato da governare. Pertanto con la sua ascesa al trono, Leopoldo dovette cedere al fratello minore Luigi Augusto l'exclave di G\u00fcsten che comprendeva il castello e la citt\u00e0 di Warmsdorf. Con questa concessione, per\u00f2, il reddito annuo del suo principato scese da 13.094 talleri del 1715 a 9.893 talleri del 1716, assottigliando la sua disponibilit\u00e0 economica.\nIl 1716 fu anche l'anno in cui Leopoldo accolse come maestro di cappella Johann Sebastian Bach e questo a K\u00f6then fu per il compositore di Lipsia uno dei periodi pi\u00f9 floridi e produttivi a livello musicale, primo tra tutti la prima parte del \"Clavicevalo ben temperato\" e molti altri scritti dedicati poi allo stesso principe Leopoldo.\nLa situazione politica, ad ogni modo, and\u00f2 peggiorando negli anni successivi e Leopoldo e suo fratello Luigi Augusto iniziarono a questionare sui diritti circa il possesso della citt\u00e0 di Warmsdorf facendo visita ripetutamente alla madre a Nienburg. Leopoldo decise nel 1718 di porre fine alla questione riprendendosi con la forza ci\u00f2 che gli spettava: pur senza muovere direttamente guerra al fratello, invi\u00f2 una banda di uomini armati ad apporre una bandiera col suo stemma nella citt\u00e0 di Warmsdorf. Sulla questione intervenne la madre ed a questo punto Leopoldo nel 1721 invi\u00f2 delle truppe a porre la sua bandiera proprio a Nienburg reclamando il castello per s\u00e9. Con l'estromissione della madre dalla faccenda politica, nell'agosto del 1722 i due fratelli trovarono un accordo economico e la partita fu chiusa.\nIl 17 novembre 1728, il principe Leopoldo suon\u00f2 il violino per l'ultima volta e mor\u00ec due giorni dopo, all'et\u00e0 di 34 anni. A causa della mancanza di un erede maschio, a Leopoldo succedette suo fratello Luigi Augusto che riun\u00ec tra l'altro il principato con l'exclave in suo possesso.\nIl rapporto con Johann Sebastian Bach.\nIl principe Leopoldo rimase letteralmente folgorato al sentire la musica di Bach durante un concerto il 24 gennaio 1716. Quando Stricker lasci\u00f2 il posto nell'anno successivo, Leopoldo non perse tempo per offrire l'occupazione di \"Kapellmeister\" (Maestro di Cappella) a Bach. Molti dei lavori pi\u00f9 belli di Bach, inclusi i Concerti Brandeburghesi e la I Parte delle composizioni per Clavicembalo ben Temperato, si situano in questo periodo a K\u00f6then. Il castello di Leopoldo \u00e8 oggi un museo, e ogni due anni si tengono manifestazioni culturali e concerti dedicati a Bach che si tengono nelle sale dove vennero messi in scena per la prima volta.\nLeopoldo era un bravo organista e spesso partecipava alle esecuzioni con l'orchestra, spingendo Bach a comporre diverse cantate e serenate in suo onore. Il principe Leopoldo fu inoltre il padrino al battesimo di uno dei figli di Bach, Leopoldo Augusto, che mor\u00ec ancora infante nel 1719.\nBach continu\u00f2 la sua amicizia personale con il principe per il resto della sua breve vita e giunse da Lipsia il 23 marzo 1729 per eseguire un'opera (oggi perduta) in occasione dei funerali del Principe Leopoldo.\nMatrimonio e figli.\nL'11 dicembre 1721 a Bernburg il principe Leopoldo spos\u00f2 la quindicenne cugina principessa Federica Enrichetta di Anhalt-Bernburg (1702\u20131723). Questa unione produsse una figlia che ebbe il nome della madre del principe:\nDopo la morte della prima moglie, Leopoldo si rispos\u00f2 nel 1725 con la principessa Carlotta Federica di Nassau-Siegen (1702\u20131785), dalla quale ebbe due figli, entrambi morti in tenera et\u00e0:"}
{"id": "1207218", "revid": "287204", "url": "https://it.wikipedia.org/wiki?curid=1207218", "title": "Eremo della Casella", "text": "Leremo della Casella \u00e8 un edificio sacro che si trova nella localit\u00e0 omonima sita nel comune di Caprese Michelangelo, in provincia di Arezzo.\nStoria e descrizione.\nSorto come chiesetta con annesso romitorio francescano, l'eremo \u00e8 una costruzione povera e disadorna, documentata per la prima volta nel 1522, quando fa parte della diocesi di Sansepolcro.\nL'edificio \u00e8 stato costruito dal popolo della valle capresana per ricordare l'ultimo saluto di san Francesco alla Verna, avvenuto in questo luogo, detto poggio di Montarcoppio e posto sulla vetta del monte Foresto. La sua costruzione \u00e8 comunque precedente al Cinquecento.\nIn una cronaca settecentesca si legge che esso sorse per raccomandazione dello stesso san Francesco."}
{"id": "1207231", "revid": "295403", "url": "https://it.wikipedia.org/wiki?curid=1207231", "title": "North American Soccer League Indoor 1981-1982", "text": "L'edizione indoor 1981/82 della NASL vide un drastico ridimensionamento rispetto all'edizione precedente, in quanto molte squadre risentirono del clima di crisi economica incombente sulla Lega nordamericana. Rispetto alle 19 del 1980/81, infatti, parteciparono 13 squadre, un terzo in meno. Il trofeo and\u00f2 ai San Diego Sockers, mai vincitori durante la stagione all'aperto."}
{"id": "1207235", "revid": "125261892", "url": "https://it.wikipedia.org/wiki?curid=1207235", "title": "Le giornate dell'amore", "text": "Le giornate dell'amore \u00e8 il decimo album della cantante italiana Iva Zanicchi, pubblicato nell'ottobre del 1973.\nL'album \u00e8 presente sulle piattaforme digitali e sui servizi di streaming.\nIl disco.\nSull\u2019onda del successo del brano \"Mi ha stregato il viso tuo\" e di una lunga serie di tourn\u00e8e all\u2019estero, Iva si appresta a pubblicare il suo nuovo Long playing dopo l\u2019estate del 1973. Venne lanciato, a partire dal novembre 1973, nella 29\u00aa edizione della trasmissione radiofonica \"Gran variet\u00e0\", dove era la cantante ospite fissa.\nL\u2019album, di notevole fattura, \u00e8 composto da 7 brani inediti e da 5 cover. Tra gli inediti, come singolo di lancio si sceglie \"Le giornate dell\u2019amore\", brano che d\u00e0 il nome all\u2019intero album ed \u00e8 firmato da Corrado Castellari e dal fratello Camillo, suoi parolieri di fiducia. \nLa canzone, malinconica e struggente, costruita sulle corde e la personalit\u00e0 di Iva, \u00e8 presentata alla Mostra internazionale di musica leggera di Venezia insieme ad un altro brano inedito dell\u2019album, \"Chi mi manca \u00e8 lui\", scritto da Piero Soffici e Luigi Albertelli. \nSpiccano tra gli altri:\n\"L\u2019indifferenza\", canzone scritta da Plinio Maggi, che uscir\u00e0 su 45 giri nel 1974, come secondo singolo dell\u2019album. \n\"La citt\u00e0\", brano scritto dalla cantante e paroliera Angela Denia Tarenzi su musiche di uno dei pi\u00f9 importanti musicisti del XX secolo, il compositore argentino Astor Piazzolla, di cui diventa la traduttrice in italiano delle sue composizioni. "}
{"id": "1207246", "revid": "116968584", "url": "https://it.wikipedia.org/wiki?curid=1207246", "title": "USA Basketball", "text": "La USA Basketball \u00e8 l'organizzazione che gestisce la pallacanestro negli Stati Uniti d'America. La federazione, responsabile fra gli altri delle squadre nazionali degli USA, \u00e8 affiliata alla FIBA Americas.\nStoria.\nGli Stati Uniti entrarono a far parte della FIBA nel 1934, rappresentati da un'associazione allora denominata \"Amateur Athletic Union\". Nel 1974 la AAU and\u00f2 a formare, nella fusione con numerose altre organizzazioni cestistiche americane, la \"Amateur Basketball Federation of the United States of America\" (ABAUSA); rinominata il 12 ottobre 1989 con l'attuale \"USA Basketball\", questa \u00e8 tuttora la federazione nazionale di pallacanestro degli Stati Uniti.\nLe squadre olimpiche.\nLa \"USA Basketball\" ricopre da sempre l'incarico di decidere le convocazioni dei giocatori per le nazionali da far partecipare ai tornei olimpici di pallacanestro. Tali formazioni, fino all'edizione olimpica di Seoul 1988, erano esclusivamente composte da giocatori di college, e quindi non professionisti; dal 1992 in poi, l'anno del favoloso Dream Team, gli USA hanno iniziato a portare in squadra soprattutto giocatori professionisti, scelti fra i migliori atleti del campionato NBA. Gli attuali criteri di selezione adottati dalla federazione prevedono che i 12 giocatori convocati vengano scelti in base ai risultati della stagione NBA appena trascorsa, tramite la votazione di una commissione apposita costituita da 9 membri (7 inviati della NBA e 2 rappresentanti degli atleti della \"USA Basketball\")."}
{"id": "1207251", "revid": "1573940", "url": "https://it.wikipedia.org/wiki?curid=1207251", "title": "Chiesa di San Cristoforo a Monna", "text": "La chiesa di San Cristoforo a Monna \u00e8 un edificio sacro che si trova in localit\u00e0 Monna, nel comune di Caprese Michelangelo, in provincia di Arezzo, diocesi di Arezzo-Cortona-Sansepolcro.\nStoria e descrizione.\nFu fondata gi\u00e0 prime del 1000 dai benedettini, al cui stile corrispondono l'abside semicircolare, la finestrella rozza a doppio sguancio e l'architrave triangolare. Nel XIII secolo risultava dipendente dalla badia delle Sante Flora e Lucilla di Arezzo ed \u00e8 nominata con il titolo di San Cristoforo solo nel 1349; nel 1520 pass\u00f2 alla diocesi di Sansepolcro.\nL'edificio ad una sola navata \u00e8 stato rinnovato nel 1882-1894 con il rialzamento dei muri perimetrali e la costruzione di due cappelle laterali. Un nuovo restauro fu eseguito nel 1936.\nL'origine altomedievale \u00e8 attestata dal ritrovamento di un pluteo d'altare in pietra, oggi nella cappella di sinistra. All'XI-XII secolo risale il rilievo ricavato in una pietra triangolare, nella facciata in alto."}
{"id": "1207260", "revid": "394", "url": "https://it.wikipedia.org/wiki?curid=1207260", "title": "Diocesi di Sansepolcro", "text": "La diocesi di Sansepolcro (in latino: \"Dioecesis Biturgensis seu Burgi Sancti Sepulchri\") \u00e8 una sede della Chiesa cattolica in Italia, istituita da papa Leone X il 17 settembre 1520 con la bolla \"Pro excellenti praeminentia\".\nNell'ambito della generale riforma delle circoscrizioni diocesane in Italia, avviata dopo il Concilio Vaticano II, il 30 settembre 1986 la diocesi di Sansepolcro \u00e8 stata unita alle diocesi di Cortona e di Arezzo a formare la diocesi di Arezzo-Cortona-Sansepolcro.\nTerritorio.\nAll'origine la diocesi includeva le parrocchie comprese negli attuali comuni di Sansepolcro, Badia Tedalda, Caprese Michelangelo, Monterchi e Pieve Santo Stefano e alcune parrocchie nei comuni di Anghiari e di Chiusi della Verna in Toscana e le parrocchie del comune di Bagno di Romagna, tranne quelle della Valle del Bidente, e altre nel comune di Verghereto in Romagna.\nNel 1779, su iniziativa del granduca di Toscana, Pietro Leopoldo, vennero annesse alla diocesi le parrocchie dell'ex nullius di Sestino; nel 1784, ancora su richiesta granducale, il papa aggreg\u00f2 alla diocesi di Sansepolcro le parrocchie di Cicognaia, Santa Sofia Marecchia e Petrella, scorporandole da quella di Montefeltro che ricevette quella di Dese, a sua volta scorporata da Sansepolcro perch\u00e9 fuori del granducato di Toscana; nel 1785 lo stesso granduca ottenne dal papa l'annessione alla diocesi di Sansepolcro delle parrocchie dell'ex abbazia nullius di Galeata. In tal modo la diocesi assunse una superficie di 2.600 chilometri quadrati comprendendo gli attuali comuni di Sansepolcro (tranne che per due piccole parrocchie nella zona di l\u00e0 dal Tevere, verso Montedoglio), Monterchi, Caprese Michelangelo, Pieve Santo Stefano, Badia Tedalda e Sestino in Toscana e quelli di Bagno, Santa Sofia e Galeata in Romagna; inoltre, varie parrocchie erano comprese nei comuni di Anghiari e Chiusi della Verna nella zona toscana, di Verghereto nella zona romagnola e di Borgo Pace nelle Marche. In questo modo la diocesi di Sansepolcro divenne, per superficie territoriale, la seconda della Toscana, dopo quella di Arezzo e prima di quella di Firenze.\nNel 1942, per motivi d'ordine pastorale, la parrocchia di Dese, sebbene appartenente al comune marchigiano di Borgo Pace, viene nuovamente assegnata alla diocesi di Sansepolcro da parte di papa Pio XII.\nIl 10 giugno 1962 il vescovo Domenico Bornigia divide il territorio diocesano in undici Vicariati Foranei, comprendenti 136 parrocchie: il Vicariato della Cattedrale (comprendente le parrocchie della Cattedrale, Sant'Agostino, San Niccol\u00f2 in San Francesco, Sacro Cuore, San Giuseppe, San Biagio a Gricignano, Santa Fiora, San Giovanni Battista al Trebbio, Santa Maria al Melello, San Michele alla Montagna, San Cristoforo a Misciano, San Martino in Val d'Afra, San Pietro in Villa, San Bartolomeo a Succastelli, San Tommaso a Gragnano e Santa Maria ad Aboca), di Pieve Santo Stefano, di Monterchi, della Sovara, Caprese, Sestino, Badia Tedalda, Bagno di Romagna, San Piero in Bagno, Santa Sofia di Romagna e Galeata.\nLe parrocchie romagnole vennero smembrate dalla diocesi di Sansepolcro il 7 ottobre 1975 e aggregate in parte alla diocesi di Forl\u00ec (quelle della valle del Bidente) e in parte alla diocesi di Cesena (quelle della Valle del Savio).\nNel 1986, a seguito della legge 222/1985, il vescovo Giovanni D'Ascenzi, con il decreto 721/86-V del 22 settembre, provvide a riordinare il territorio costituendo 34 parrocchie, delle quali 5 urbane (Cattedrale, Sacro Cuore di Ges\u00f9, San Giuseppe Operaio, Santa Maria, San Paolo) e le altre cos\u00ec suddivise: 4 nel comune di Anghiari, 4 nel comune di Badia Tedalda, 3 nel comune di Caprese Michelangelo, 4 nel comune di Monterchi, 5 nel comune di Pieve Santo Stefano, 4 suburbane nel comune di Sansepolcro (nelle frazioni Gragnano, Gricignano, Santa Fiora e Trebbio) e 5 nel comune di Sestino; le ex parrocchie nei comuni di Borgo Pace e Chiusi della Verna furono aggregate rispettivamente a parrocchie nei comuni di Sestino e di Pieve Santo Stefano, mentre alcune parrocchie nei comuni di Monterchi e Sansepolcro vennero trasferite dalla diocesi di Arezzo a quella di Sansepolcro. Inoltre, la parrocchia di San Michele Arcangelo in Bagnaia, comune di Anghiari e diocesi di Arezzo, \u00e8 soppressa e aggregata alla parrocchia di Santa Maria della Pace a Le Ville, comune di Monterchi e diocesi di Sansepolcro; la parrocchia di Santa Maria in Scandolaia, comune di Monterchi e diocesi di Arezzo, \u00e8 soppressa e accorpata alla stessa parrocchia di Santa Maria della Pace; la parrocchia di San Lorenzo in Sorci, comune di Anghiari e diocesi di Sansepolcro, viene soppressa e accorpata alla parrocchia di San Bartolomeo in Anghiari, comune di Anghiari e diocesi di Arezzo. La Repubblica Italiana ha conferito la qualifica di ente ecclesiastico civilmente riconosciuto alle parrocchie della diocesi di Sansepolcro con decreto 87 A 1796 del 18 febbraio 1987.\nSede vescovile \u00e8 la citt\u00e0 di Sansepolcro, dove si trova la cattedrale di San Giovanni Evangelista, elevata a Basilica Minore nel 1962 da papa Giovanni XXIII e dal 1986 concattedrale della nuova diocesi di Arezzo-Cortona-Sansepolcro.\nDal 1785 al 1975 il vescovo di Sansepolcro ha avuto anche il titolo di abate perpetuo delle abbazie di Sant'Ellero in Galeata e di Santa Maria in Cosmedin all'Isola.\nStoria.\nL'organizzazione ecclesiastica prima della nascita della diocesi.\nNata in diocesi di Citt\u00e0 di Castello attorno all'omonimo monastero (1012; camaldolese dal XII secolo), Sansepolcro nel corso del XIII secolo assume caratteristiche di tipo urbano e nei secoli XIV/XV arriva ad assumere dimensioni demografiche considerevoli, analoghe a quelle di centri come Pistoia o Prato.\nIl primo documento che attesta l'organizzazione plebana del territorio che poi diventer\u00e0 il distretto di Sansepolcro risale al 1044, quando \u00e8 documentata la pieve di Santa Maria nella localit\u00e0 Boccognano, a circa un chilometro a nord-est dalle future mura urbane, nella localit\u00e0 ancora oggi detta Pieve Vecchia, secondo un toponimo gi\u00e0 attestato nel XIV secolo.\nNel 1203 i canonici della cattedrale e il comune, con il beneplacito del vescovo, decisero di costruire una pieve presso le mura, in una zona di prossima urbanizzazione, trasferendovi l'antica pieve di Boccognano. Da ci\u00f2 prese avvio una vertenza giurisdizionale tra l'abate, che nei due secoli precedenti aveva ottenuto diritti signorili ed ecclesiastici, e i canonici della cattedrale. Inoltre, in questo secolo si insediarono nell'antico borgo abbaziale tre ordini mendicanti, cio\u00e8 i francescani, gli agostiniani e i servi di Maria, la cui presenza contribu\u00ec ad articolare la vita religiosa, ma anche a frammentare il potere dell'abate. Sorsero inoltre numerose confraternite laicali, la maggiore delle quali era la Fraternit\u00e0 di San Bartolomeo.\nNel corso del XIV secolo la lite tra istituzioni ecclesiastiche si estese e coinvolse anche il comune e il vescovo diocesano.\nL'iter verso la creazione della diocesi.\nSe nel 1363 l'abate e il vescovo diocesano si erano accordati circa i rispettivi ambiti di esercizio della giurisdizione ecclesiastica, con l'inizio della signoria malatestiana nel 1371 la comunit\u00e0 di Sansepolcro matur\u00f2 la coscienza della propria indipendenza da Citt\u00e0 di Castello e chiese, ottenendolo, il sostegno dei signori per avere anche l'indipendenza ecclesiastica. Cos\u00ec, grazie alle buone relazioni di Carlo Malatesta con papa Bonifacio IX fu riconosciuta all'abate la giurisdizione episcopale spirituale e temporale e l'immunit\u00e0 e l'esenzione dal vescovo diocesano e da qualsiasi altro vescovo. Il testo del privilegio apostolico fu solennemente proclamato in un'affollata assemblea degli uomini di Sansepolcro all'interno della sala grande del palazzo comunale il 19 agosto 1401, alla quale erano presenti sia l'abate sia il vicario di Pandolfo Malatesta, signore generale di Sansepolcro.\nA partire dal 1441, quando Sansepolcro fu ceduta alla repubblica fiorentina da papa Eugenio IV, si svilupp\u00f2 la coscienza dell'autonomia definitiva da Citt\u00e0 di Castello, da estendere anche a livello ecclesiastico: il 25 settembre 1441 il comune invi\u00f2 un'ambasceria a Firenze con l'incarico di chiedere l'intervento della Repubblica una soluzione diplomatica o, se proprio non si sarebbe potuto fare altrimenti, che la terra del Borgo fosse fatta citt\u00e0 per poter essere messi al sicuro dal vescovo di Citt\u00e0 di Castello: \u00abet quando aliter fieri non possit procuretur cum eo quod terra Burgi fiat civitas et tunc erimus tuti ab episcopo Castellano\u00bb. Nel 1454 fu inviata al papa l\"'Historia Burgi Sancti Sepulcri\", un libello petitorio per sostenere non la creazione di una nuova diocesi, ma la causa dell'esenzione dell'abbazia dal vescovo diocesano. Nel 1515 ancora il comune chiese a Lorenzo de' Medici l'accorpamento alla diocesi di Sarsina. Il 23 settembre 1515 papa Leone X eresse la diocesi di Sansepolcro, scorporando da quella di Citt\u00e0 di Castello tutte le parrocchie nello Stato fiorentino, ma il provvedimento non fu eseguito e fu ripetuto cinque anni dopo. Nel periodo 1515-1520 la diplomazia locale e quella della Repubblica di Firenze lavorarono alacremente per ottenere l'erezione della nuova diocesi, sostenute anche dal cardinale Giulio de' Medici.\nLa creazione della diocesi da parte di papa Leone X.\nIl 17 settembre 1520, Leone X presiedette il concistoro nel quale, essendo referente il cardinale arcivescovo di Bologna Achille Grassi, gi\u00e0 vescovo di Citt\u00e0 di Castello), l\u2019\u00aboppidum Burgi Sancti Sepulchri, in dominio Florentino, in civitatem eiusdem nominis, et monasterium Ordinis Camaldulensis in dicto oppido constitutum, cuius ordo et dignitas abbatialis, suppressus fuit, illiusque ecclesia erecta est in cathedralem cum privilegiis et assignata est diocesis de consensu episcopi Civitatis Castelli et prefati cardinalis relatoris\u00bb, trasferendo al nuovo vescovo il conferimento di tutti i benefici fino ad allora assegnati dal vescovo di Citt\u00e0 di Castello, a sua volta ricompensato con altri benefici nel plebato di Sestino, con tutti i castelli. Inoltre, furono concessi al vescovo di Sansepolcro due benefici trasferiti dalla diocesi aretina e il vescovo castellano fu risarcito della perdita del censo di 24 ducati pagato dall\u2019abate di Sansepolcro con un beneficio. La nuova cattedrale, suffraganea dell\u2019arcivescovo di Firenze, fu provvista nella persona di Galeotto Graziani, attuale abate del monastero di Sansepolcro, e furono erette tre dignit\u00e0 e dodici canonicati, che dovranno essere dotati dai laici della citt\u00e0. Il primo vescovo, Galeotto Graziani, gi\u00e0 abate dell'abbazia, prese possesso della diocesi l'8 aprile 1521.\nLa reazione della citt\u00e0.\nGrande fu la soddisfazione del gruppo dirigente locale per avere finalmente ottenuto una propria diocesi e l'ambito titolo di citt\u00e0. La notizia giunse a Sansepolcro nel volgere di una settimana e il 23 settembre i Magnifici Conservatori si riunirono per approvare un documento di grande solennit\u00e0:\nInoltre, fu approvata una spesa di 40 fiorini \u00abin fare le legrezze et dare mancie [\u2026] per la bona gratia havuta de havere el vescovo [\u2026] et la terra nostra facta cipt\u00e0\u00bb. Il 6 e il 7 ottobre 1520, prima i Magnifici Conservatori poi il Consiglio dei Sessanta del Popolo, stabilirono che d\u2019allora in poi, ogni anno, il giorno 23 settembre, \u00abper memoria e recordantia d\u2019haver havuto il vescovo e facto la terra nostra cipt\u00e0\u00bb si dovr\u00e0 giocare un palio un panno per un paio di calze.\nIl primo secolo.\nIl vescovo Leonardo Tornabuoni (1522-1539), con il quale si apr\u00ec la \u201cdinastia episcopale\u201d di questa famiglia fiorentina, dot\u00f2 la nuova diocesi delle necessarie strutture: nel 1523 celebr\u00f2 il sinodo, nel 1525 comp\u00ec la visita pastorale, nel 1538 organizz\u00f2 una predicazione per la pacificazione delle fazioni cittadine. Nel 1539 Leonardo Tornabuoni fu trasferito alla diocesi di Ajaccio in Corsica e a Sansepolcro gli succedette Filippo Archinto, probabilmente scelto da papa Paolo III nell'ambito di una politica contraria a quella dei Medici. Nel 1546 l'Archinto si accord\u00f2 con Alfonso Tornabuoni, vescovo di Saluzzo, con cui addiven\u00ec a uno scambio di diocesi. Nel 1557 Alfonso trasfer\u00ec la diocesi di Sansepolcro al nipote Filippo Tornabuoni, che muore due anni dopo.\nGli succedette un altro esponente della stessa famiglia, quel Niccol\u00f2 Tornabuoni (1560-1598) durante il cui episcopato la diocesi conobbe un'ampia opera di riforma sulla base dei decreti del Concilio di Trento: nel 1566 disciplin\u00f2 il servizio liturgico nella cattedrale; nel 1568 riorganizz\u00f2 la confraternite cittadine; nel 1569 eresse la collegiata di Pieve Santo Stefano; nel 1591 promulg\u00f2 nuove costituzioni del capitolo cattedrale; presiedette quattro sinodi (1574, 1578, 1583, 1590); comp\u00ec dieci visite pastorali (dal 1563 al 1593). Essendo impossibile, per motivi economici, erigere il seminario diocesano, il vescovo Tornabuoni organizz\u00f2 presso la cattedrale un gruppo di otto chierici affidati a un maestro di grammatica e a un maestro di canto, per prepararsi alla vita sacerdotale.\nA questo secolo risalgono l'istituzione della pratica delle Quarantore in cattedrale (1538) e la nascita di nuove confraternite. Negli anni 1530 i Frati Minori Cappuccini si insediarono nell'eremo di Montecasale; nel 1555, a motivo dell'abbattimento dei borghetti esterni alle mura per esigenze militari, venne riorganizzata la vita religiosa femminile: il monastero clariano di Santa Maria della Strada fu trasferito in citt\u00e0, per assumere poi il titolo di Santa Chiara; quello delle Camaldolesi di Santa Margherita, gi\u00e0 nella zona del borghetto di San Niccol\u00f2 (Porta Romana), fu trasferito presso la chiesa di San Bartolomeo e quello delle Benedettine fu collocato presso la chiesa di San Lorenzo, nei locali gi\u00e0 appartenenti alla Compagnia di Santa Croce.\nEra largamente diffusa, nel XVI secolo, la devozione mariana. Dal secondo decennio del secolo a Sansepolcro si svilupp\u00f2 la devozione alla Madonna delle Grazie (alla quale gi\u00e0 nel '400 era dedicata una cappella nella chiesa dei Servi di Maria), la cui chiesa divent\u00f2 il santuario mariano cittadino; a Pieve Santo Stefano, dopo il 1589, nacque la devozione alla Madonna dei Lumi, che si affianc\u00f2 a quella della Madonna del Faggio, santuario rurale costruito a partire dal 1516.\nNel 1583 Angelo Peruzzi, vescovo di Sarsina, comp\u00ec la visita apostolica.\nNello stesso secolo, inoltre, la citt\u00e0 fu visitata da papa Clemente VII nel 1532.\nI secoli XVII-XVIII.\nAll'inizio del XVII secolo il vescovo Girolamo Incontri (1605-1615) eman\u00f2 provvedimenti sulla residenza dei parroci, la liturgia, la dottrina cristiana e il rispetto del riposo domenicale. Successivamente, i vescovi Filippo Salviati (1619-1634), Dionisio Bussotti (1638-1654) e Lodovico Malaspina (1672-1695) si interessarono della riforma dei monasteri femminili e della riorganizzazione delle confraternite laicali. Dalla fine del XVII secolo, con il Bussotti e Gregorio Compagni (1696-1703), si fece frequente la predicazione al popolo da parte del vescovo.\nNel 1602 la diocesi di Sansepolcro contava 14.300 abitanti circa; 79 chiese parrocchiali e 34 benefici semplici; 6 ospedali; 6 monasteri femminili; la mensa vescovile aveva una rendita di 1.300 scudi circa. I centri maggiori erano Pieve Santo Stefano (con una collegiata di sette canonici, un monastero di Clarisse e un ospedale) e Monterchi (con una pieve retta da un arciprete coadiuvato da due cappellani, un monastero di Benedettine e un ospedale).\nNel 1623 i redditi della mensa vescovile ammontavano a circa 1.500 scudi annuali di moneta romana. In citt\u00e0 abitavano circa 6.000 persone e vi erano 4 parrocchie: una nella stessa cattedrale, una nella chiesa dei frati di sant'Agostino (entrambe le chiese hanno il fonte battesimale), la terza nella chiesa di San Niccol\u00f2 dei monaci Camaldolesi e la quarta nella chiesa di San Giovanni, cui presiede un priore del clero secolare. In cattedrale erano costituite anche confraternite di fedeli di entrambi i sessi, una del Santo Rosario e l'altra del Santissimo Nome di Ges\u00f9. In citt\u00e0 vi sono 5 monasteri femminili, che hanno un proprio confessore con un socio e propri operai, tutti osservavano la clausura perpetua e avevano redditi stabili. In citt\u00e0 vi erano 5 monasteri di regolari: Camaldolesi, frati di san Francesco dell'Osservanza, frati minori conventuali, frati di Sant'Agostino e Servi di santa Maria dei Servi. Ancora in citt\u00e0 operavano, oltre a quelle della cattedrale, altre 11 confraternite di laici con proprie chiese e oratori; tra queste, quella del Buon Ges\u00f9 curava l'accensione di quattro lampade perenni davanti all'altare maggiore della chiesa cattedrale e accompagnava la comunione agli infermi con ceri accesi, portava il baldacchino nelle processioni del Santissimo Sacramento; quella del Santissimo Crocifisso si occupava della sepoltura dei cadaveri; quella della Beatissima Vergine delle Grazie si occupava della sepoltura dei cadaveri dei poveri a proprie spese; quella di Santa Maria della Misericordia gestiva l'ospedale degli infermi di entrambi i sessi; quelle di Sant'Antonio e di Santa Croce accoglievano nei loro ospedali borghesi e pellegrini. In citt\u00e0 vi era anche un luogo degli orfani \u00abin quo spurii et proiecti infantes suscipiuntur\u00bb ed erano mantenuti a spese della confraternita o pia casa di San Bartolomeo. Nella diocesi vi erano i castelli di Santa Maria in Bagno e di San Pietro in Corzano; due erano i castelli circondati da mura, cio\u00e8 Pieve Santo Stefano e Monterchi. Nel castello, o terra, di Pieve Santo Stefano vi era una collegiata con un arciprete e 8 canonici che quotidianamente cantavano in coro tutte le ore sia di giorno sia di notte. L'arciprete esercitava la cura d'anime e vi era il fonte battesimale. Nella terra esisteva un monastero femminile sotto il governo dei frati dell'Osservanza, con un proprio confessore e socio e rendite tenui. Nella terra vi erano tre confraternite dei laici e fuori di essa, presso le mura, un ospedale dove erano accolti malati poveri. Nel castello di Monterchi vi era una pieve con il titolo di San Simeone, con altre chiese e un unico monastero di donne governato da sacerdoti secolari approvati dall'ordinario. Oltre a queste due pievi in diocesi ve ne erano altre sei; vi erano poi 170 benefici tra curati e semplici e cappelle, 3 conventi di frati cappuccini, 2 di frati minori dell'Osservanza e un altro di minori conventuali, fuori della detta citt\u00e0 e dei castelli. Vi erano inoltre due \u00aboppida\u00bb, la terra di Santa Maria in Bagno e il castrum di San Pietro di Corzano, che da papa Leone, al momento dell'erezione dell'episcopato, erano stati assoggettati alla medesima diocesi. L'abbazia di Bagno, detta La Badia, era governata dai monaci camaldolesi ed \u00e8 chiesa parrocchiale e la cura d'anime era esercitata da un monaco. Vi era un oratorio in onore della Beatissima Vergine, 2 confraternite di laici, un ospedale per poveri pellegrini. Il castello di San Pietro in Corzano aveva una chiesa parrocchiale sotto il titolo di San Pietro, la cui cura d'anime era affidata a un monaco approvato dall'abate di Bagno; vi era una confraternita di laici che si sosteneva con sole elemosine e un convento di frati minori dell'Osservanza. Nella giurisdizione e valle della terra di Bagno, oltre e a questi due castelli, vi erano 15 chiese parrocchiali, i cui rettori nella maggior parte erano nominati dall'abate di Bagno, che visitava la chiese e compiva molti abusi nella valle di Bagno contro le disposizioni dei sommi pontefici e dei sacrosanti canoni. In tutta la diocesi non vi erano pubblici usurai, n\u00e9 eretici n\u00e9 altri infedeli. Il vescovo, inoltre, visitava la terra arcipresbiterale di Sestino, non appartenente a nessuna diocesi, nella provincia fiorentina e le altre chiese soggette alla giurisdizione dell'arciprete come viciniore e, in tale veste, presiedeva i concorsi per i benefici vacanti.\nSul finire del XVII secolo, nel 1681, gli abitanti della diocesi erano 17.664, di cui 12.652 in et\u00e0 da comunione, che nel 1721 erano scesi a 17.209, di cui 12.496 in et\u00e0 da comunione. Nel 1684 in diocesi vi sono 2 collegiate, 2 abbazie camaldolesi e una abbazia secolare, 2 abbazie titolari, 8 plebanie, 100 parrocchie; il personale religioso \u00e8 composto da 6 cappellani, 8 chierici, 2 maestri di cerimonie 235 preti secolari; vi sono inoltre 14 confraternite, 4 ospedali, 2 luoghi pii, 1 Monte di Piet\u00e0 e 11 case religiose maschili di cui 4 di Frati Minori Osservanti, 3 di Frati Minori Cappuccini, e uno ciascuno di Frati Minori Conventuali, Eremiti di sant\u2019Agostino, Servi di Maria e Gesuiti (tutti in citt\u00e0).\nNella prima met\u00e0 del XVII secolo fu significativo l'apporto di nuovi ordini e congregazioni: a Sansepolcro furono fondati il convento dei cappuccini (1605), il monastero delle cappuccine (1622) e il collegio dei Gesuiti (1638); a Pieve Santo Stefano fu fondato un convento di Cappuccini (1625). La fondazione del santuario della Madonna della Selva presso Caprese (1634) e del piccolo oratorio suburbano della Madonna della Legna (1638) \u00e8 segno della diffusione della piet\u00e0 mariana.\nNel 1710 il vescovo Giovanni Lorenzo Tilli (1704-1724) eresse il seminario, dopo precedenti tentativi nel 1610 e nel 1658. Nel 1752 fu fondata la scuola delle Maestre Pie, primo istituto religioso femminile di vita attiva. Sul finire del XVIII secolo la diocesi fu interessata da un processo di ampliamento territoriale, favorito dal granduca Pietro Leopoldo: nel 1779 fu aggregata alla diocesi l'arcipretura \"nullius dioecesis\" di Sestino; nello stesso anno fu soppressa l'abbazia di Bagno di Romagna, la cui giurisdizione fu unita a quella del vescovo di Sansepolcro (ponendo fine alla vertenza giurisdizionale tra vescovi e abati); lo stesso avvenne nel 1785 con le due abbazie \"nullius dioecesis\" di Galeata e di Isola. In questo periodo i conventi degli ordini mendicanti furono scorporati dalle province umbra o romana e aggregati a quella toscana. Il vescovo che govern\u00f2 la fase di ampliamento e ristrutturazione della diocesi fu Roberto Costaguti (1778-1818), celebre predicatore e gi\u00e0 rettore dell'Universit\u00e0 di Malta, che si impegn\u00f2 in una profonda azione di riforma delle strutture istituzionali e pastorali diocesane, ottenendo anche l'approvazione del culto prestato ai beati Ranieri e Andrea da Sansepolcro. Negli anni dell'occupazione francese si verific\u00f2 (1799) anche a Sansepolcro il moto controrivoluzionario del \u201cViva Maria\u201d. Durante il periodo napoleonico furono soppressi monasteri e conventi (1808) e il vescovo rifiut\u00f2 il giuramento di fedelt\u00e0 a Napoleone (1810).\nI secoli XIX-XX.\nMolti monasteri e conventi furono riaperti tra il 1815 e il 1816, ma furono nuovamente soppressi nel 1866 con l'eversione dell'asse ecclesiastico.\nNel 1806 gli abitanti della diocesi erano 28.741; la popolazione religiosa era piuttosto consistente: 275 sacerdoti secolari, 93 frati (di cui 50 sacerdoti) e 141 monache. Nel 1845 il totale degli abitanti era ancora cresciuto fino a 34.138.\nNel 1838 san Romualdo abate fu riconosciuto compatrono della diocesi. Successivamente all'unit\u00e0 nazionale si ebbe un periodo di sede vacante, e la diocesi fu retta dal vescovo di Citt\u00e0 di Castello in qualit\u00e0 di amministratore apostolico (1867-1872). Negli ultimi decenni del XIX secolo si verific\u00f2 un periodo di crisi, caratterizzato da un calo delle ordinazioni sacerdotali e dalla scarsa rilevanza del movimento cattolico. La tensione tra la Chiesa e i gruppi politici di area socialista e massonica \u00e8 evidenziata dai tafferugli seguiti, nel 1893, alla processione del Corpus Domini.\nPer ridare vigore alla vita diocesana fu eletto vescovo, nel 1911, il milanese Pompeo Ghezzi che entra in diocesi nel 1912 e vi rimase in carica fino al 1953: egli rilanci\u00f2 la pastorale diocesana attraverso le organizzazioni laicali (Unione Popolare, Azione Cattolica, confraternite e, successivamente, ACLI) e il potenziamento delle strutture diocesane. Nel corso del secondo decennio del XX secolo il movimento cattolico conobbe un momento di grande vigore, dando vita anche a organizzazioni politiche e cooperative sia in citt\u00e0 sia in altri centri. Durante il ventennio fascista si verificarono alcune tensioni tra la diocesi e il regime, specialmente a motivo del controllo esercitato sulle associazioni, senza per\u00f2 giungere a scontri aperti. In questi anni furono aperte numerose case religiose femminili di vita attiva sia in citt\u00e0 sia in molti centri del territorio. Tra Pompeo Ghezzi e la citt\u00e0 di Sansepolcro si venne a creare, nel corso del suo lungo episcopato, un rapporto assai stretto, soprattutto grazie all'azione promossa dal vescovo nel 1927 a difesa della sede del capoluogo di mandamento, minacciata dal trasferimento in provincia di Perugia, e a vantaggio della popolazione rimasta in citt\u00e0 durante l'estate del 1944, quando l'intera diocesi venne attraversata dal fronte bellico. In questi drammatici momenti perdono la vita anche alcuni sacerdoti, tra cui don Giuseppe Rocco e don Francesco Babini. In citt\u00e0 il vescovo Ghezzi divent\u00f2 la figura di riferimento per tutti coloro che sono rimasti; fu lui a coordinare le operazioni di assistenza alla popolazione, accoglienza ai profughi e ai perseguitati e soccorso a malati e feriti, coadiuvato dal dott. Carlo Vigo, dal dott. Raffaello Alessandri, direttore dell'ospedale, e da don Duilio Mengozzi. In particolare, Alessandri e Mengozzi misero a repentaglio le loro stesse vite per salvare alcuni ebrei: il primo ospitando clandestinamente nell'ospedale il prof. Attilio Momigliano e il secondo accogliendo nella casa canonica della sua parrocchia una donna ebrea triestina spacciandola per la propria madre (fatto per cui \u00e8 stato riconosciuto \"Giusto fra le Nazioni\" nel 2013).\nDal 1948 al 1953 fu amministratore apostolico \"sede plena\" mons. Emilio Bianchieri, vescovo di Sarsina, rimanendo mons. Pompeo Ghezzi vescovo di Sansepolcro.\nA mons. Ghezzi succedette il vescovo Domenico Bornigia (1954-1963), il quale aggiorn\u00f2 la pastorale (settimanale diocesano e cinema cattolico nel 1955, casa di esercizi spirituali nel 1960, rilancio dell'Azione Cattolica, pastorale del lavoro) e riorganizz\u00f2 l'assetto territoriale dei vicariati foranei ed eresse due nuove parrocchie in citt\u00e0. Nel 1962 papa Giovanni XXIII confer\u00ec alla cattedrale il titolo di basilica minore.\nDal Concilio Vaticano II alla riforma del 1986.\nNegli anni del Concilio Vaticano II il vescovo Abele Conigli (1963-1967) promosse una rapida applicazione delle decisioni conciliari, attraverso l'istituzione dei consigli presbiterale e pastorale, il coinvolgimento di laici nella pastorale diocesana, l'organizzazione di convegni, la promozione di comunit\u00e0 presbiterali, la riforma del seminario, l'apertura alla missione \"ad gentes\" (a Goi\u00e2nia, in Brasile). L'11 dicembre 1967 nel salone dell'episcopio si riunisce per la prima volta il consiglio pastorale diocesano.\nTra gli anni '60 e '70 si svilupparono la Giovent\u00f9 Studentesca (poi Comunione e Liberazione) e l'AGESCI; negli anni '80 il vescovo Giovanni D'Ascenzi (1983-1986) rilanci\u00f2 l'Azione Cattolica. A partire dagli anni '70 si verific\u00f2 una riduzione delle ordinazioni sacerdotali e della presenza degli istituti religiosi, sia maschili sia femminili.\nCon l'inizio del 1967 il processo di rinnovamento conciliare sub\u00ec una battuta d'arresto a motivo del trasferimento del vescovo Abele Conigli alle sedi di Teramo e Atri, in Abruzzo. Il 30 marzo mons. Conigli presiedette la liturgia di consacrazione del nuovo altare nelle chiese parrocchiali di Crocedevoli e di Poggio alla Lastra e visit\u00f2 alcuni sacerdoti malati nella zona romagnola. La sera prese la parola per un saluto a conclusione della tre giorni sulla famiglia: \u00abla platea dell'Aurora, con persone di ogni condizione sociale, esprimeva molto bene, con un profondo silenzio, ci\u00f2 che Sansepolcro provava in quel momento, ci\u00f2 che tutti soffrivano in quell'attimo di distacco\u00bb. Nella circostanza il cavaliere del lavoro Marco Buitoni, presidente della Buitoni Italiana, formul\u00f2 il saluto della citt\u00e0 e, a nome della cittadinanza, don\u00f2 al vescovo un'immagine della \u201cMadonna della Libert\u00e0\u201d pronunciando queste parole: Il settimanale diocesano commenta: \u00abSansepolcro, invece, \u00e8 rimasta sola, potremmo dire orfana: ha infatti perduto moltissimo ed il vuoto che lascia un Vescovo che parte per sempre nessuno lo potr\u00e0 colmare. Non passer\u00e0 molto tempo e di ci\u00f2 ce ne renderemo tutti conto\u00bb. Il 31 marzo 1967 mons. Conigli lasci\u00f2 la diocesi, per cui \nAlla partenza del vescovo il capitolo della cattedrale elesse vicario capitolare mons. Giuseppe Boni, ma pochi mesi dopo la diocesi fu affidata al vescovo di Arezzo come amministratore apostolico, e ci\u00f2 precluse la soppressione della diocesi, nell'ambito del pi\u00f9 vasto piano di ristrutturazione delle circoscrizioni diocesane in Italia.\nAlla partenza del vescovo prese avvio un dibattito sul futuro della diocesi, che non escludeva la possibilit\u00e0 di una fusione con quella confinante di Citt\u00e0 di Castello. Una posizione ufficiale fu presa dal consiglio presbiterale il 12 giugno 1974; il documento finale della redazione riporta:: \nNel riportare la notizia, il settimanale diocesano mise in luce l\u2019orientamento di fondo, volto a mantenere la situazione esistente:: \nTuttavia, le richieste del clero di Sansepolcro vennero accolte solamente in parte dagli organismi preposti al riordino delle diocesi italiane e il 7 ottobre 1975 il territorio romagnolo fu smembrato e accorpato alle diocesi di Cesena (la valle del Savio) e di Forl\u00ec (la valle del Bidente) e il vescovo di Arezzo diviene anche vescovo di Sansepolcro; nel 1978 il vescovo di Arezzo e Sansepolcro diviene anche vescovo di Cortona.\nDopo il periodo di unione \"in persona episcopi\" (diciannove anni per Sansepolcro e Arezzo, otto per Cortona), il 30 settembre 1986, in forza del decreto \"Instantibus votis\" della Congregazione per i Vescovi, le tre sedi sono state unificate nella nuova diocesi di Arezzo-Cortona-Sansepolcro, il cui territorio, caratterizzato da eterogeneit\u00e0 geografica e socio-culturale e da un popolamento assai diffuso e frammentato in molti centri, si collocher\u00e0, per estensione, al decimo posto tra le diocesi italiane.\nLiturgia.\nNei 466 anni di esistenza, la diocesi di Sansepolcro ha sviluppato una propria tradizione liturgica, attingendo in particolare alle tradizioni medievali.\nIn particolare, le principali festivit\u00e0 liturgiche sono:\nCalendario liturgico del 1899.\nNel 1899 era in vigore il seguente calendario liturgico, promulgato dal vescovo Raffaello Sandrelli, dopo che il 26 novembre 1898 papa Leone XIII aveva approvato alcune modifiche richiesto dallo stesso vescovo e volte a valorizzare i culti della Madonna delle Grazie, di san Nicola Pichi, dei beati Andrea e Ranieri, oltrech\u00e9 le memorie proprie della Cattedrale:\nOltre a queste festivit\u00e0 proprie, il calendario diocesano accoglie quelle di altre diocesi della Toscana e della provincia ecclesiastica di Ravenna.\nCalendario liturgico del 1914.\nNel 1914 entr\u00f2 in vigore in vigore il nuovo calendario perpetuo, riformato secondo la nuova normativa liturgica:\nLe riforme precedenti al Concilio Vaticano II.\nNel 1920 la Congregazione dei Riti ripristina la memoria di sant'Emidio vescovo e martire alla data dell'11 agosto.\nNel 1922, alla data del 1\u00ba ottobre, \u00e8 aggiunta la nuova memoria del beato Angelo Scarpetti da Sansepolcro, con rito semidoppio.\nNel 1927 il vescovo Pompeo Ghezzi ripristina l'ufficiatura di sant'Ellero alla data del 15 maggio.\nCalendario liturgico del 1964.\nNel 1964 era in vigore il seguente calendario liturgico:\nCalendario liturgico del 1981.\nNel 1981 la Congregazione del Culto Divino ha approvato il seguente calendario, riformulato dopo la riforma liturgica e dopo le modifiche territoriali subite dalla diocesi nel 1975:"}
{"id": "1207271", "revid": "773636", "url": "https://it.wikipedia.org/wiki?curid=1207271", "title": "Romitorio di Santa Maria Maddalena", "text": "Il romitorio di Santa Maria Maddalena si trova in posizione isolata nei pressi di Montepescali, nel territorio comunale di Grosseto, raggiungibile attraverso sentieri e strade sterrate.\nStoria.\nIl complesso religioso fu costruito in epoca medievale, quasi certamente nel corso del Duecento, lungo l'antica via di san Guglielmo che conduceva fino all'eremo di Malavalle.\nLa chiesa era parte integrante di un complesso monastico minore, appartenuto originariamente all'Ordine dei Guglielmiti; nei secoli successivi, pur passando ad altri ordini religiosi, la struttura ha sempre conservato le sue funzioni eremitiche.\nSoltanto nel corso del Cinquecento, per evitare l'abbandono, l'edificio religioso fu trasformato in cappella rurale, dove spesso si recavano alcuni fedeli in preghiera. Tuttavia, le nuove funzioni a cui venne adibito il complesso non impedirono il suo completo abbandono che inizi\u00f2 a verificarsi attorno alla seconda met\u00e0 del Settecento.\nDescrizione.\nIl romitorio di Santa Maria Maddalena si presenta, in stato di rudere, come un complesso costituito da una piccola chiesa e da altri edifici annessi che racchiudono un piccolo cortile con la cisterna, dove originariamente doveva affacciarsi un chiostro.\nL'edificio religioso, a navata unica priva dell'abside, presenta le strutture murarie in pietra, con la facciata caratterizzata dalla porta d'ingresso architravata con arco romanico a tutto sesto. Ai lati della porta ci sono due aperture (una a destra e l'altra a sinistra), tipiche delle cappelle rurali: queste sono state aggiunte a seguito della ristrutturazione cinquecentesca.\nLe strutture murarie in pietra degli edifici annessi sembrano essere di epoche postmedievali."}
{"id": "1207272", "revid": "599013", "url": "https://it.wikipedia.org/wiki?curid=1207272", "title": "U.S. Rugby Benevento", "text": "L'Unione Sportiva Rugby Benevento \u00e8 un club italiano di rugby a 15 con sede a Benevento.\nFondato nel 1966, ebbe il suo periodo migliore negli anni ottanta del XX secolo quando riusc\u00ec a disputare tre stagioni in massima serie; dopo di allora ha generalmente militato in serie A2 o nella rinnovata A1, anche se in qualche occasione \u00e8 retrocessa in serie B e una volta in C.\nI suoi colori sociali sono il bianco e l'azzurro e disputa i suoi incontri interni allo Stadio Pacevecchia di Benevento, capace di 4000 spettatori.\nNella stagione 2018-19 la squadra milita in serie A.\nStoria.\nLa societ\u00e0 nacque nel 1966 a Benevento per iniziativa di un gruppo di giovani guidati da un tecnico, Franco Ascantini, e un monaco, Antonio Bevilacqua.\nNel quindicennio successivo alla fondazione la squadra milit\u00f2 nei campionati federali inferiori, fino alla promozione in serie A (l'allora campionato di prima divisione) nel 1981 con la sponsorizzazione IMEVA, societ\u00e0 di segnaletica stradale; nel successivo campionato giunse la salvezza, anche se nella stagione seguente vi fu il ritorno in serie B.\nUn nuovo ritorno in serie A avvenne nel 1985, anche se l'esperienza di massima divisione (a tutt'oggi la pi\u00f9 recente) fin\u00ec nel 1986 quando, decisa la trasformazione delle due serie maggiori in A1 e A2, il Benevento fu riassegnato a quest'ultima.\nNel 1991 la squadra scese dalla serie A2 alla B, e fino al 2003 vi fu alternanza tra la seconda e la terza serie nazionale; a fine anni novanta, inoltre, il club dovette fronteggiare la scissione di alcuni soci e giocatori che diedero vita a una nuova societ\u00e0 cittadina, l'Unione Rugby Sannio; con l'ennesima ristrutturazione delle categorie inferiori, dal 2003 al 2006 il Benevento milit\u00f2 nella rinnovata serie A, poi A1 dal 2007; nel 2009 mise a disposizione il proprio titolo sportivo di serie A a un'unione di squadre della zona (ivi compresa la stessa Unione Rugby Sannio) per dare vita alla breve esperienza dei Gladiatori Sanniti, compagine che dur\u00f2 solo tre stagioni prima di rinunciare al campionato di serie B a seguito di retrocessione.\nNel frattempo usando il titolo sportivo della sua seconda squadra in serie B, il Benevento retrocesse in C nel 2011 e dopo due promozioni e un ripescaggio che faceva seguito a un \"playoff\" perso, la squadra \u00e8 tornata nel 2013 in serie A2.\nLa sezione femminile.\nLa societ\u00e0 ha anche una sezione femminile, nata nel 2008 per iniziativa delle sorelle Maria Grazia ed Elena Cioffi, figlie di Franco Cioffi, gi\u00e0 giocatore della societ\u00e0; alla sua prima stagione, la squadra vinse la Coppa Italia a sette 2008-09 nelle finali di Parma.\nNel 2011-12 la squadra partecip\u00f2 al girone 2 del campionato italiano femminile, classificandosi seconda.\nGiocatori di rilievo.\nLa societ\u00e0 pu\u00f2 vantare alcuni giocatori passati per la propria squadra e divenuti noti a livello internazionale; tra di essi spiccano: \nA livello femminile si segnalano invece le due sorelle Cioffi e Lucia Cammarano, atlete internazionali che gi\u00e0 hanno rappresentato l' in importanti tornei come il Sei Nazioni femminile."}
{"id": "1207275", "revid": "125058496", "url": "https://it.wikipedia.org/wiki?curid=1207275", "title": "Hans Meyer", "text": "Nel 1887 tent\u00f2 la prima scalata al Kilimanjaro: raggiunse la base della cima \"Kibo\", ma fu costretto a tornare indietro. Non aveva con s\u00e9 l'equipaggiamento necessario ad affrontare la neve e il ghiaccio caratteristici della cime \"Kibo\". L'anno successivo, Meyer pianific\u00f2 un altro tentativo di salire sul vulcano della Tanzania insieme al cartografo Oscar Baumann, ma la missione fu interrotta quando vennero catturati e fatti prigionieri durante una rivolta locale.\nIl 5 ottobre 1889, Meyer raggiunge la cima pi\u00f9 alta del Kilimanjaro, insieme all'alpinista professionista Ludwig Purtscheller e la guida Yohani Kinyala Lauwo (data di nascita presunta 1871, morto il 10 maggio 1996 all'et\u00e0 di 125 anni). In seguito, nella sua carriera, Meyer pratic\u00f2 l'alpinismo nelle Isole Canarie e sulle Ande.\nOpere.\nHa pubblicato diversi articoli sulle sue avventure nell'Africa Orientale Tedesca, in Ecuador e alle Canarie. Di seguito una lista non esaustiva delle sue opere:"}
{"id": "1207276", "revid": "1884099", "url": "https://it.wikipedia.org/wiki?curid=1207276", "title": "Bomba al cobalto", "text": "La bomba al cobalto (detta anche bomba gamma o bomba G) \u00e8 un tipo particolare di bomba H teorizzata dal fisico Le\u00f3 Szil\u00e1rd, secondo il quale, producendo un fallout di lunga durata, avrebbe potuto cancellare la vita dalla Terra.\nSzil\u00e1rd la propose nel febbraio del 1950, non come effettivo progetto, ma per evidenziare il fatto che presto sarebbe stato possibile creare armi in grado di cancellare la vita dalla Terra.\nNel 2019, sembrerebbe che una sola tipologia di ordigno con un nucleo al cobalto sia presente negli arsenali russi, il siluro \"Status-6\" \u2013 un veicolo sottomarino senza pilota, una sorta di drone subacqueo \u2013 in grado di contaminare vaste zone costiere situate vicino alla zona di esplosione. \nFunzionamento.\nL'idea della bomba al cobalto si basa sulla possibilit\u00e0 di utilizzare i neutroni presenti nell'esplosione nucleare di una bomba H per trasmutare del comune cobalto (cobalto-59 non radioattivo) nell'isotopo cobalto-60 radioattivo.\nLa bomba \u00e8 quindi costruita come una normale bomba H in cui l'uranio provoca 2/3 dell'energia sprigionata ed il restante terzo appartiene alla reazione di fusione nucleare (in una bomba H la fissione dell'uranio innesca la fusione nucleare). La differenza \u00e8 nello strato esterno, detto \"tamper\", che \u00e8 costituito da cobalto metallico. Al momento dell'esplosione, i neutroni veloci prodotti dalla fusione termonucleare bombardano il cobalto-59 trasmutandolo in cobalto-60 radioattivo e disperdendolo poi nel \"fallout\".\nIl cobalto-60 decade per decadimento beta in nichel-60 (stabile) il quale diseccitandosi emette raggi gamma. Il cobalto-60 ha un periodo di dimezzamento pari a 5,27 anni.\nNel cinema.\nNel film \"Missione Goldfinger\", l'intento dell'antagonista principale consiste nel far esplodere una bomba nel deposito aureo di Fort Knox, in modo tale da rendere radioattiva la riserva d'oro degli Stati Uniti per 58 anni, usando per l'appunto un ordigno al cobalto, da lui stesso definito piccolo ma molto radioattivo."}
{"id": "1207290", "revid": "123169997", "url": "https://it.wikipedia.org/wiki?curid=1207290", "title": "MGIMO", "text": "L'Istituto statale di Mosca per le relazioni internazionali (MGIMO, ) \u00e8 un'universit\u00e0 russa sotto l'egida del Ministero russo degli affari esteri.\nIl campus universitario principale si trova a Mosca, nel quartiere Prospekt Vernadskogo. Sono altres\u00ec presenti un campus nella citt\u00e0 di Odincovo, nell'oblast' di Mosca, e una filiale uzbeka a Tashkent, oltre a un centro di studi giuridici a Ginevra, in Svizzera.\nIn virt\u00f9 dei criteri d'accesso assai selettivi, e per il fatto di essere \"alma mater\" di una consistente parte del corpo diplomatico e dell'\u00e9lite politico-economica nazionale, \u00e8 stata soprannominata la \"Harvard russa\" dall'ex Consigliere per la sicurezza nazionale statunitense Henry Kissinger. Nel 2010, \u00e8 inoltre entrata nel Guinness dei primati per l'insegnamento accademico del maggior numero di lingue straniere (53).\nStoria.\nPrecedentemente ricompresa nella struttura dell'Universit\u00e0 statale di Mosca, l'istituto acquis\u00ec autonomia il 14 ottobre 1944 mediante un decreto speciale del governo sovietico. All'inizio degli anni '50, l'universit\u00e0 disponeva di tre facolt\u00e0: la Scuola di storia e relazioni internazionali; la Scuola di diritto internazionale; e la Scuola di relazioni economiche internazionali. Nel 1954 la MGIMO inglob\u00f2 l'Istituto moscovita di studi orientali, mentre nel 1958 venne aggiunta una facolt\u00e0 dedicata al commercio estero. Alla fine del decennio successivo, nel 1969, si inaugurarono inoltre la facolt\u00e0 di giornalismo e quella di giurisprudenza, cui con il passare dei decenni ha fatto seguito l'introduzione di numerosi altri corsi di studio in ambito economico-finanziario e politico-giuridico."}
{"id": "1207291", "revid": "436907", "url": "https://it.wikipedia.org/wiki?curid=1207291", "title": "Cristo crocifisso (Vel\u00e1zquez)", "text": "Cristo crocefisso \u00e8 un dipinto del pittore spagnolo Diego Vel\u00e1zquez realizzato circa nel 1632 e conservato nel Museo del Prado a Madrid in Spagna.\nDescrizione e stile.\nIl \"Cristo crocifisso\", carico di valore emotivo, spirituale e simbolico tipico dell'epoca, fa parte di un gruppo di opere a tema religioso che il pittore dipinge dopo essere tornato dal soggiorno romano del 1629 per il monastero delle Benedettine di San Placido a Madrid (periodo madrileno ma tema sivigliano). Una diceria popolare vuole che questo quadro fosse stato commissionato da Filippo IV come ex voto di penitenza per il suo amore sacrilego verso una giovane religiosa.\nIl dipinto fu allungato per adattarlo allo spazio che gli era stato assegnato in un oratorio, ma l'aggiunta \u00e8 stata ora rimossa riportandolo alle dimensioni originali.\nNonostante il soggetto drammatico, il dipinto nella sua totalit\u00e0 infonde quasi un senso di serenit\u00e0: a ci\u00f2 contribuiscono le scarse gocce di sangue e i piedi appoggiati su una mensola (come consiglia Francisco Pacheco del R\u00edo nel trattato \"Arte de la pintura\"); il corpo crocifisso rispetta i canoni classici. Una ciocca di capelli scende dalla corona di spine; si dice che il pittore, irritato, abbia realizzato velocemente questo ciuffo per coprire una parte del viso mal venuta. Alcuni studiosi credono che il volto sia in realt\u00e0 quello dello zio di Vel\u00e1zquez. Si notano anche le ferite inferte dalla lancia di san Longino, ancora gocciolanti di sangue, e la scelta di quattro chiodi, tipicamente medievale. Il tutto rispetta i rigidi canoni controriformisti; l'opera fu molto ammirata anche dai Gesuiti.\nLa luce, sempre su ispirazione caravaggesca, \u00e8 molto chiara e non riporta le ombre.\n\u00c8 da notare l'iscrizione estesa (Ges\u00f9 Nazareno Re dei Giudei) nelle tre lingue ebraica, greca e latina."}
{"id": "1207297", "revid": "1305772", "url": "https://it.wikipedia.org/wiki?curid=1207297", "title": "Twisted Transistor", "text": "Twisted Transistor \u00e8 un singolo della band nu metal Korn, estratto dall'album \"See You on the Other Side\" e pubblicato nel 2005.\nQuesta canzone si trova nel videogioco della EA Sports \"Arena Football\".\nVideo musicale.\nEsiste anche un video per la canzone, in cui si vedono 4 rapper (Snoop Dogg, Xzibit, Lil Jon e David Banner) che sbeffeggiano i membri dei Korn."}
{"id": "1207300", "revid": "287204", "url": "https://it.wikipedia.org/wiki?curid=1207300", "title": "Neman", "text": ""}
{"id": "1207301", "revid": "28026", "url": "https://it.wikipedia.org/wiki?curid=1207301", "title": "Borgomili", "text": ""}
{"id": "1207303", "revid": "716642", "url": "https://it.wikipedia.org/wiki?curid=1207303", "title": "Club Deportivo Olimpia", "text": "Il Club Deportivo Olimpia, meglio noto, sebbene impropriamente, come Olimpia Tegucigalpa, \u00e8 una societ\u00e0 polisportiva di Tegucigalpa, capitale dell'Honduras, famosa soprattutto per la sua sezione calcistica, che si affianca a quella cestistica. Milita nella Liga Nacional de Honduras, la massima divisione del campionato nazionale, e disputa le partite interne nello Stadio Tiburcio Car\u00edas Andino.\nFondata nel 1912, \u00e8 la compagine pi\u00f9 titolata del paese, avendo vinto 33 campionati nazionali e l'unico club honduregno ad aver vinto la CONCACAF Champions League.\nStoria.\nIl 21 settembre 2021 vince 6-0 nell'incontro esterno valido per gli ottavi di finale della CONCACAF League 2021 contro i surinamesi dell', che dest\u00f2 scandalo poich\u00e9 il presidente sessantenne dei padroni di casa Ronnie Brunswijk scese in campo come calciatore.\nIl 25 settembre seguente la CONCACAF ha squalificato dalla competizione entrambe le squadre, poich\u00e9 venne diffuso un video girato nel post-partita in cui si vedeva il gi\u00e0 citato Brunswijk distribuire denaro ai giocatori ed allo staff dell'Olimpia.\nPalmar\u00e8s.\nCompetizioni nazionali.\n1966-67, 1967-68, 1969-70, 1971-72, 1977, 1982, 1984, 1986, 1987, 1989, 1992-93, 1995-96, 1996-97, 1998-99, 2000-01 (Ap.), 2002-03 (Ap.), 2003-04 (Cl.), 2004-05 (Cl.), 2005-06 (Ap.), 2005-06 (Cl.), 2007-08 (Cl.), 2008-09 (Ap.), 2009-10 (Cl.), 2010-11 (Cl.), 2011-12 (Ap.), 2011-12 (Cl.),2012-13 (Ap.), 2014-15 (Cl.), 2016 (Cl.). 2019 (Cl.)"}
{"id": "1207304", "revid": "33751", "url": "https://it.wikipedia.org/wiki?curid=1207304", "title": "Olimpia Tegucigalpa", "text": ""}
{"id": "1207306", "revid": "15756", "url": "https://it.wikipedia.org/wiki?curid=1207306", "title": "Gli eroi di Dragonlance", "text": "Gli eroi di Dragonlance \u00e8 un ciclo di tre romanzi fantasy scritti rispettivamente da Richard A. Knaak, Nancy V. Berberick e Michael Williams ed editi dalla TSR.\nIl ciclo.\nIl ciclo \u00e8 composto dai seguenti romanzi:\nLa trilogia venne anche pubblicata da Armenia nel volume unico \"Gli eroi di Dragonlance\" nel 1989.\nIl ciclo, scritto verso la fine degli anni ottanta, racconta le vicende di alcuni personaggi nel mondo fantastico di Krynn. \u00c8 il primo ciclo della serie dei romanzi di \"Dragonlance\" a non avere come protagonisti gli Eroi delle Lance. Le storie si svolgono rispettivamente durante l'Era dei Sogni, l'Era del Declino e l'Era dei Forti.\nLa \"Leggenda di Huma\" narra delle avventure di Huma Dragonbane, un Cavaliere della Corona e della sua lotta contro gli eserciti della dea Takhisis. La morte dell'eroe ed il ritorno della divinit\u00e0 nell'Abisso conclude l'Era dei Sogni."}
{"id": "1207311", "revid": "125185744", "url": "https://it.wikipedia.org/wiki?curid=1207311", "title": "Pierpaolo Marino", "text": "Carriera.\nGli esordi di Avellino e Napoli.\nLa sua carriera inizia all', quando il giovane manager (con trascorsi come centrocampista, raccattapalle, arbitro e giornalista) mette in mostra le proprie capacit\u00e0 inducendo Italo Allodi a chiamarlo per far parte dello staff del Napoli. \nIl trovato da Marino al suo arrivo vive un momento storico particolare: l'arrivo di Maradona pu\u00f2 rappresentare il salto di qualit\u00e0 della squadra che prima di allora aveva vinto poco o nulla; tuttavia c'era bisogno di costruire una squadra di livello intorno al giocatore pi\u00f9 forte del mondo, e il tutto con disponibilit\u00e0 economiche tali da non far pensare all'acquisto di molti grandi campioni affermati. \nIl lavoro di Marino si dimostra prezioso per la compagine partenopea che - anche grazie ad alcune sue intuizioni (come dare una seconda chance in serie A, all'ex promessa del Milan Francesco Romano) - conquista il primo scudetto della propria storia, nella stagione 1986-1987. Intanto un Allodi ormai sul viale del tramonto viene costretto da un malore sulla sedia a rotelle. Ferlaino sostitu\u00ec uno dei professionisti pi\u00f9 stimati del panorama calcistico con l'allora emergente Luciano Moggi.\nIl 24 giugno 1987 si dimette dall'incarico di Direttore generale, dichiarando che esistevano divergenze sul metodo di lavoro dei due e si allontan\u00f2 dalla citt\u00e0 partenopea.\nRoma, Avellino e Pescara.\nDopo l'esperienza napoletana passa alla Roma di Dino Viola, un acceso oppositore di Moggi. Con la Roma, Marino lavora per un anno dove, nonostante il suo buon lavoro, la squadra non decolla per la scarsa disponibilit\u00e0 economica della dirigenza romanista in quel periodo.\nDopo la partenza dal club capitolino torna ad Avellino dove diventa presidente, vivendo a cavallo di una delle peggiori crisi dei \"biancoverdi\". Vi resta tre anni. Poi, approda al , squadra con la quale lavora per tutta la prima met\u00e0 degli anni novanta ottenendo una promozione in serie A nel 1991-92, grazie anche alla scoperta di talenti come Massimiliano Allegri, Frederic Massara e di un giovanissimo Mauro Esposito. Tuttavia l'idillio della massima serie durer\u00e0 poco, con il Pescara retrocesso l'anno successivo. Il Direttore pagher\u00e0 quindi a caro prezzo l'innesto di alcuni calciatori stranieri poco collaudati che delusero le aspettative della societ\u00e0. I tifosi del Pescara per\u00f2 lo ricorderanno per aver ingaggiato, nel mercato di novembre del 1992, il centrocampista e capitano del Brasile Dunga; il tutto nonostante la squalifica di 3 anni comminata per una sua presunta responsabilit\u00e0 in un giro di partite vendute nel quale figura protagonista anche lo stesso Luciano Moggi col quale ebbe conflitti al Napoli.\nUdinese.\nLa svolta nella carriera di Marino si verifica quando, all', lancia un nuovo modello di gestione calcistica, in grado di portare anche una \"provinciale\" come la squadra friulana, ai vertici del calcio italiano.\nUn'attenta politica di scoperta e valorizzazione di giovani talenti calcistici da utilizzare per conseguire risultati sportivi e poi cedere a squadre pi\u00f9 potenti dal punto di vista finanziario, in modo da tenere i conti del club sempre \"in regola\". L' grazie al lavoro di Marino ha ottenuto varie qualificazioni alle Coppe europee lanciando molti giovani interessanti nel mondo del calcio, restando comunque una delle poche societ\u00e0 calcistiche italiane a chiudere, spesso, il bilancio in attivo.\nDi nuovo Napoli.\nDopo l'esperienza friulana decide di abbandonare Udine per tornare al Napoli. La societ\u00e0, dopo il fallimento e l'acquisizione da parte dell'imprenditore cinematografico Aurelio De Laurentiis nel 2004, necessitava di un'opera di ricostruzione pressoch\u00e9 integrale e Marino si ritrov\u00f2 alle prese con una realt\u00e0 particolare: una squadra senza campi di allenamento, palloni e divise ma, soprattutto, senza calciatori. La nuova avventura lo porta ad allestire una rosa che \u00e8 riuscita a risalire dalla serie C1 alla A in tre anni, e con un progetto finalizzato a far diventare il Napoli una delle migliori squadre europee. Con il ritorno della squadra nel campionato di vertice italiano, Marino importa - con non poche resistenze da parte di tifoseria e stampa - i metodi di lavoro che ha impiegato ad Udine, ma applicato ad un club con maggiori potenzialit\u00e0 economiche, in grado quindi di trattenere i migliori calciatori e corrispondere loro ingaggi adeguati al loro prestigio che aumenter\u00e0 di stagione in stagione. Nuovi giovani acquisti come Hamsik e Lavezzi vengono acquistati con spesa relativamente bassa e vedono il loro valore aumentare vertiginosamente nel giro di un anno. Questa politica permette al Napoli di proiettarsi subito nel calcio europeo.\nDopo il match vinto dal Napoli contro la Juventus il 18 ottobre 2008, il presidente del Napoli De Laurentiis ha confermato che il contratto del dirigente irpino sarebbe stato rinnovato per altri 5 anni. Ciononostante, il 28 settembre 2009 si interrompe, dopo 5 anni, il rapporto con la societ\u00e0 di De Laurentiis, con la rescissione consensuale del contratto.\nAtalanta.\nIl 23 giugno 2011 viene nominato responsabile dell'area tecnica dell'Atalanta, con cui firma un contratto biennale. Nel primo campionato costruisce una squadra che conquista la salvezza con largo anticipo nonostante i sei punti di penalizzazione. Il 30 giugno 2012 firma un contratto quinquennale con l'Atalanta di cui diventa direttore generale e in campionato si piazza alla 15\u00aa posizione. Il 28 maggio 2013 ritira ad Amalfi l'importante premio \"Scouting Leader\" nel corso della kermesse Football Leader 2013, organizzata dalla DGS Sport&amp;Cultura in collaborazione con l'Assoallenatori presieduta da Renzo Ulivieri. Questa la motivazione del premio: \"al dirigente sportivo che si \u00e8 distinto negli anni per le capacit\u00e0 di scoprire talenti e giovani campioni lasciando un segno nel mondo del calcio e diventandone modello di riferimento\". Nelle due stagione seguenti la squadra arriva rispettivamente 11\u00aa e 17\u00aa. Il 5 agosto 2015, attraverso una nota apparsa sul sito ufficiale atalantino, si annuncia l'interruzione del rapporto lavorativo con lo stesso Marino.\nRitorno all\u2019Udinese.\nIl 12 giugno 2019 torna all\u2019 firmando un contratto triennale come direttore dell\u2019area tecnica."}
{"id": "1207312", "revid": "29244", "url": "https://it.wikipedia.org/wiki?curid=1207312", "title": "Hypselodoris bullocki", "text": ""}
{"id": "1207313", "revid": "254059", "url": "https://it.wikipedia.org/wiki?curid=1207313", "title": "Smagliatura", "text": "Le smagliature o atrofie dermo-epidermiche a strie (nome scientifico: striae distensae), sono delle cicatrici che si presentano sulla cute, dovute alla rottura delle fibre elastiche del derma. , all'inizio presentano un aspetto rossastro ma si attenuano con il tempo, diventando bianche e lucide. Le zone pi\u00f9 colpite sono addome, seno, glutei, cosce e fianchi; si presentano in seguito a cambiamenti nel corpo, durante l'adolescenza, la gravidanza, la perdita di peso dopo una dieta. Possono essere prevenute idratando la pelle, applicando creme che migliorano l'elasticit\u00e0 cutanea, praticando esercizio fisico (tra gli sport consigliati ci sono lo step, il pilates e il running) e mantenendo una alimentazione sana.\nNon vi \u00e8, tuttavia, alcuna prova riguardo all\u2019efficacia di tali trattamenti."}
{"id": "1207314", "revid": "57342", "url": "https://it.wikipedia.org/wiki?curid=1207314", "title": "Bocconi (cognome)", "text": "Bocconi \u00e8 un cognome italiano.\nOrigine.\nUna famiglia di proprietari terrieri con questo cognome era attestata , a Lodi e nel Lodigiano, dove fecero eseguire in diverse epoche lavori idraulici per favorire le coltivazioni. A questa famiglia appartennero la moglie del beato Giacomo Oldi, Caterina Bocconi (XIV secolo e un Luigi Bocconi, ambasciatore della citt\u00e0 presso l'imperatore Sigismondo agli inizi del XV secolo.\nA Pontremoli, in provincia di Massa-Carrara, Luigi Bocconi, venne ascritto alla nobilt\u00e0 locale nel 1836. A questa famiglia toscana appartenne un palazzo nella cittadina, poi ceduto ad altri proprietari. Lo stemma della famiglia \u00e8 troncato: nel 1\u00b0 d'azzurro, alla corona di cinque perle d'oro; nel 2\u00b0 di rosso, a tre denti d'argento, 1.2; con la fascia d'argento passata sulla troncatura.\nNel XIX secolo Ferdinando Bocconi fu proprietario dei magazzini poi divenuti La Rinascente dopo essere passati al figlio Ettore, e fondatore dell'Universit\u00e0 commerciale Luigi Bocconi, intitolata al figlio, caduto in guerra nel 1896.\nDiffusione.\nIl cognome Bocconi non presenta un'ampia diffusione sul territorio. In particolare risulta maggiormente presente in Emilia Romagna, in Lombardia e in Toscana."}
{"id": "1207315", "revid": "22475", "url": "https://it.wikipedia.org/wiki?curid=1207315", "title": "Stadio Tiburcio Car\u00edas Andino", "text": "Lo stadio Tiburcio Carias Andino \u00e8 uno stadio sportivo di Tegucigalpa, capitale dell'Honduras. Usato principalmente per le partite di calcio, ospita le gare interne del Club Deportivo Motagua e del Club Deportivo Olimpia. Ha una capacit\u00e0 di posti."}
{"id": "1207316", "revid": "339392", "url": "https://it.wikipedia.org/wiki?curid=1207316", "title": "Estadio Tiburcio Carias Andino", "text": ""}
{"id": "1207317", "revid": "33751", "url": "https://it.wikipedia.org/wiki?curid=1207317", "title": "Club Olimpia Deportivo", "text": ""}
{"id": "1207318", "revid": "121727301", "url": "https://it.wikipedia.org/wiki?curid=1207318", "title": "John Blow", "text": "Tra i suoi maggiori allievi si citano William Croft e Henry Purcell.\nVita.\nNacque probabilmente a North Collingham nel Nottinghamshire. Divenne ben presto un giovane corista nella cappella reale e si fece notare per la sua attitudine alla musica. Compose precocemente un gran numero di inni; in particolare si ricorda l'inno \"I will always give thanks\" in onore di una vittoria sui fiamminghi nel 1665. In quegli anni, su richiesta di\nGiacomo II d'Inghilterra compose le musiche per il poema di Roberto Herrick \"Goe, perjur'd man\" basato sullo stile di Giacomo Carissimi. Nel 1669 divenne organista all'abbazia di Westminster e nel 1673 divenne gentiluomo della Cappella Reale. Nel settembre di quell'anno spos\u00f2 Elisabetta Braddock, che morir\u00e0 di parto dieci anni dopo.\nBlow, che dal 1678 era divenuto dottore di musica, fu nominato nel 1685 uno dei maestri privati di Giacomo II. L'unica composizione per il teatro che ci rimane di lui \u00e8 il \"Venere ed Adone\" scritta per il divertimento del re tra il 1680 ed il 1687.\nNel 1687 era stato inoltre nominato organista e maestro di cappella di Santa Margherita in Westminster, riacquistando cos\u00ec potere nel luogo dal quale si era ritirato nel 1680 per far strada all'allievo Purcell. Nel 1689 divenne detentore del primo posto di compositore della Cappella Reale.\nMor\u00ec il 1\u00ba ottobre 1708, nella sua casa nel Broad Sanctuary. Fu seppellito nel cimitero nord di Westminster.\nOpere.\nDi Blow conosciamo ben 14 lavori sacri e pi\u00f9 di cento inni. Inoltre sono giunte fino a noi numerose Odi per l'anno nuovo (anni 1682, 1683, 1686, 1687, 1688, 1689, 1693, 1694, 1700) ed anche Odi per il giorno di Santa Cecilia (anni 1684, 1691, 1695, 1700).\nInoltre sono note due composizioni per l'incoronazione di James II, alcuni pezzi per cembalo tratti dal \"Musick's handmaid\" (1689) di Richard Playford, e una Ode sulla morte di Purcell (1696). \nNel 1700 pubblic\u00f2 l\"'Amphio Anglicus\", una raccolta di pezzi a una, due, tre, quattro voci con accompagnamento a basso figurato.\n\u00c8 autore dell'opera \"Venus and Adonis\", registrata su CD Harmonia Mundi (901276) da Nancy Argenta, Lynne Dawson, Stephen Varcoe e l'Orchestra London Baroque diretti da Charles Medlam.\n\u00c8 noto un \"chant\" anglicano \"single\" in Mi minore che si trova in numerose raccolte."}
{"id": "1207322", "revid": "339392", "url": "https://it.wikipedia.org/wiki?curid=1207322", "title": "Eroi di Dragonlance", "text": ""}
{"id": "1207323", "revid": "102313560", "url": "https://it.wikipedia.org/wiki?curid=1207323", "title": "Factorum et dictorum memorabilium libri IX", "text": "Il Factorum et dictorum memorabilium libri IX (\"Nove libri di fatti e detti memorabili\") \u00e8 l'opera pi\u00f9 importante dello scrittore latino Valerio Massimo. \n\u00c8 divisa in nove libri, un repertorio di \"exempla\" positivi e negativi descritti attraverso il comportamento di personaggi famosi, racchiusi in 95 rubriche. L'opera presenta due sezioni: nella prima appare l'esemplificazione romana, nell'altra quella relativa ai popoli stranieri. \nContenuto.\nLa prima parte \u00e8 caratterizzata dall'esaltazione dell'esercito, delle istituzioni, delle virt\u00f9 politiche e pratiche; nell'ultima parte si parla dei vizi, mentre nella prefazione trova posto l'apologia di Tiberio. Caratteristica fondamentale \u00e8 l'elogio della tradizione repubblicana: Valerio Massimo elogia infatti Catone l'Uticense (che incarna il valore della \"libertas\") e condanna invece Livio Druso, che ha seminato discordia nella \"res publica\". Per Bruto e Cassio vi \u00e8 una valutazione in parte positiva, in quanto incarnano le virt\u00f9 catoniane, in parte negativa in quanto sono comunque degli assassini. Si elogiano i conservatori e si condannano i demagoghi. \nData la particolare struttura, \u00e8 verosimile che l'opera fosse scritta per un pubblico non particolarmente dotto, forse per le scuole di retorica - non a caso, tra i moderni \u00e8 particolarmente usata per l'apprendimento del latino. Pare dunque che lo scopo dell'autore non fosse quello di competere con altri storici, ma di fornire ad un pubblico colto una serie di spunti aneddotici di carattere \"morale\". Il paragone delle virt\u00f9 romane e straniere va sicuramente a favore delle prime: i romani sono superiori sia dal punto di vista materiale che morale.\nLe fonti sono Cicerone, Sallustio, Livio e compilazioni precedenti come quelle di Pomponio Rufo o Cornelio Nepote."}
{"id": "1207330", "revid": "114209863", "url": "https://it.wikipedia.org/wiki?curid=1207330", "title": "Santi Antonio Abate e Paolo Eremita", "text": "I Santi Antonio Abate e Paolo Eremita \u00e8 un dipinto di Diego Vel\u00e1zquez, a olio su tela (257x188 cm), realizzato tra il 1634 ed il 1660. Oggi quest'opera \u00e8 conservata al Museo del Prado."}
{"id": "1207332", "revid": "446353", "url": "https://it.wikipedia.org/wiki?curid=1207332", "title": "Luciano Granzotto Basso", "text": "Biografia.\nMilit\u00f2 sessant'anni nel partito Socialista ricevendo la sua prima tessera nel 1908. A fianco del grande genitore adottivo, l'on. Luigi Basso, inizi\u00f2 ben presto in maniera molto attiva la carriera politica.\nScoppiata la prima guerra mondiale fu volontario di fanteria ottenendo una decorazione al valore.\nFinito il conflitto riprese l'attivit\u00e0 politica e una volta affermatosi a Feltre il socialismo, Luciano Granzotto Basso divenne assessore comunale dal 1920 al 1922, nonch\u00e9 Presidente della locale \"Congregazione di Carit\u00e0\".\nNella Resistenza.\nNel 1926, con l'avvento del fascismo sull'Italia, venne mandato all'ospedale dalle Camicie nere.\nL'8 settembre 1943 inizia il movimento insurrezionale clandestino e Basso ne \u00e8 tra i promotori. Nella notte del 19 giugno 1944, le SS seminano la morte a Feltre; egli sfugge al massacro e ripara a Venezia. Rientrato a Feltre \u00e8 arrestato per delazione di traditori e subisce il carcere tedesco. Nel 1945 arriva la liberazione che lo vedr\u00e0 Presidente del C.L.N. e quindi Presidente della Commissione di Giustizia.\nDopoguerra.\nRicostituitesi le istituzioni democratiche, \u00e8 nominato nel 1945, Deputato Provinciale, carica che ricoprir\u00e0 sino al 1960.\nLe sue attivit\u00e0 nel campo politico e amministrativo si moltiplicano, \u00e8 nominato Presidente del Patronato Scolastico e poi dell'Automobile Club di Belluno.\nNel 1948 \u00e8 candidato per l'elezione alla Camera dei deputati e nel 1953 \u00e8 eletto Senatore della Repubblica. Rieletto nel 1958, viene confermato anche nelle elezioni del 1963, fino alla morte il 25 luglio 1967.Alla sua morte, al Senato venne sostituito dal Walter Garavelli.\nLa sua attivit\u00e0 come Senatore \u00e8 molteplice:\nFU eletto dal Senato membro del Parlamento Europeo dove fu membro della Commissione per il Mercato Interno della Comunit\u00e0 Europea, primo Vice Presidente della Commissione per i Regolamenti e Affari Giuridici della Comunit\u00e0 Europea e membro del Consiglio Direttivo Parlamentare del Movimento Europeo\nSeppur impegnato a Roma e Strasburgo, non dimentica la sua Feltre ove ricopre numerose cariche:Consigliere Comunale, Presidente di Italia Nostra, presidente del Patronato Scolastico, Presidente della Filarmonica, Presidente della Sezione feltrina del CAI, Presidente dell'Istituto Tecnico Commerciale Colotti\nPer i suoi meriti nel settore viene insignito dal Capo dello Stato di medaglia d'oro per la Scuola Cultura ed Arte."}
{"id": "1207333", "revid": "110157", "url": "https://it.wikipedia.org/wiki?curid=1207333", "title": "Federazione cestistica di Porto Rico", "text": "La Federaci\u00f3n de Baloncesto de Puerto Rico (acronimo FBPR) \u00e8 l'ente governativo che sta a capo della pallacanestro a Porto Rico. \u00c8 affiliato alla FIBA Americas.\nStoria.\nLa pallacanestro ebbe un primo approccio in Porto Rico all'incirca nel 1898, importata dei soldati statunitensi. La pratica del basket secondo le fonti ufficiali inizi\u00f2 intorno al 1913, dando inizio alla creazione di una serie di associazioni cestistiche locali di importanza pi\u00f9 o meno rilevanti.\nNel 1930 molte di queste associazioni convogliarono nella \"Asociaci\u00f3n Puertorrique\u00f1a de Baloncesto\", la prima federazione nazionale, che in quello stesso anno inaugur\u00f2 il primo campionato nazionale. Nel 1935, tuttavia, in seguito ad una dolorosa separazione, questa federazione scomparve e la pallacanestro torn\u00f2 ad assumere una dimensione regionale.\nUn comitato di rifondazione fece per\u00f2 rinascere l'associazione nel 1936, sotto il nome di \"Federaci\u00f3n Insular de Baloncesto\" (FIB). Alla FIB subentr\u00f2 nel 1955 l'attuale \"Federaci\u00f3n de Baloncesto de Puerto Rico\"."}
{"id": "1207334", "revid": "1573940", "url": "https://it.wikipedia.org/wiki?curid=1207334", "title": "Crosslandia", "text": "Crosslandia \u00e8 un genere di molluschi nudibranchi della famiglia Scyllaeidae.\nTassonomia.\nComprende le seguenti specie:"}
{"id": "1207344", "revid": "125792095", "url": "https://it.wikipedia.org/wiki?curid=1207344", "title": "Angelo e Alfredo Castiglioni", "text": "Biografia.\nLaureati in economia e commercio all'Universit\u00e0 Cattolica del Sacro Cuore, hanno effettuato numerose missioni, soprattutto in Africa, realizzando accurate documentazioni cine-fotografiche.\nI risultati delle loro ricerche compiute nel Sahara libico sud occidentale nel 1982 sui graffiti preistorici della Valle del Bergiug, risalenti a 10/12.000 anni fa, sono stati esposti nell'ambito del XXVI festival di Spoleto.\nIl 12 febbraio 1989 hanno ritrovato l'antica citt\u00e0 mineraria di Berenice Panchrysos, citata da Plinio il Vecchio nella sua \"Naturalis Historia\". Il ritrovamento \u00e8 stato giudicato da Jean Vercoutter \u00abuna delle grandi scoperte dell'archeologia\u00bb.\nNel 1993 fondano un'azienda di elicotteri, la Dragon Fly che produrr\u00e0 l'F 333 in circa 70 esemplari.\nCon il materiale raccolto in oltre 50 anni di ricerche e donato al comune di Varese \u00e8 stato aperto il Museo Castiglioni nella d\u00e9pendance di Villa Toeplitz.\nSono fondatori dell'associazione \"CeRDO\" (\"Centro Ricerche sul Deserto Orientale\") e sono membri del Sudan Archealogical Research Society di Londra, della Societ\u00e0 internazionale di studi nubiani e dell'\"IICE\" (Istituto italiano per la civilt\u00e0 egizia).\nHanno pubblicato 16 libri e realizzato cinque film a lungometraggio, nonch\u00e9 numerosi documentari di divulgazione archeologica e hanno scritto articoli per diverse riviste di archeologia o di ricerca scientifica (\"Archeologia Viva\", \"Archeo\", \"Egyptian Archaeology\", \"The Sudan Archaeological Research Society\", \"Bulletin de la Soci\u00e9t\u00e9 Francaise d'Egyptologie\").\nRicerche.\nEffettuano nel 1959 dettagliati studi etnologici sulle popolazioni paleonegritiche (Mofu, Matakam, Kapsiki) dei Monti Mandara, nel Nord Camerun, partecipando al censimento di questi gruppi etnici.\nSvolgono ricerche (dal 1959 al 1970) sulla medicina tradizionale (etno-medicina) e sui riti di iniziazione di diversi gruppi etnici del Golfo di Guinea e del Bacino del fiume Congo.\nRipercorrono nel 1960 in Equatoria (Sudan del Sud) parte degli itinerari di alcuni esploratori italiani (Carlo Piaggia, Giovanni Miani) che circa un secolo prima fecero conoscere il Continente Nero al mondo occidentale. Confrontano gli usi e i costumi dei gruppi etnici visitati con la descrizione dei primi viaggiatori. Effettuano un'accurata indagine sui metodi di caccia dei Mundari, riportando una vasta documentazione foto-cinematografica. I sistemi venatori utilizzati da queste popolazioni vengono messi a raffronto con quelli preistorici, raffigurati sui graffiti del Bergiug in Libia.\nSull'argomento realizzano un documentario dal titolo \"Sulle strade degli esploratori dell'800\", presentato alla Rassegna internazionale del cinema archeologico di Rovereto.\nNel 1984 raggiungono con una carovana di muli un'etnia allora poco conosciuta, i Tid dei monti Corma, in Etiopia. Realizzano, tra l'altro, un accurato studio sull'alimentazione di questa popolazione.\nSvolgono nel 1970 un'indagine etnografica sui Borana, una popolazione dell'Etiopia meridionale. Eseguono una precisa e dettagliata mappa dei loro pozzi e la loro classificazione in tre tipologie. Riportano notizie inedite su questa gruppo etnico e sulla gestione delle loro risorse idriche.\nIl documentario intitolato \u201cI pozzi cantanti\u201d, realizzato col materiale filmico raccolto durante questa missione, viene premiato nel corso della 21\u00aa edizione della Rassegna internazionale del cinema archeologico di Rovereto (4-9 ottobre 2010).\nNel 1985, con Giancarlo Negro e Luigi Balbo, compiono un viaggio di ricerca presso le miniere di smeraldo del Jebel Sikeit e del Jebel Zabarath in Egitto effettuando un'accurata documentazione dei due templi rupestri tolemaici e degli insediamenti dei minatori. Esplorano i cunicoli scavati dagli antichi minatori per estrarre queste pietre preziose. L'analisi compiuta da parte del CNR di alcuni smeraldi della zona confermano che le pietre incastonate nei gioielli delle matrone romane di Oplontis provenivano da queste miniere.\nIn una serie di missioni esplorative compiute da gennaio 1989 a marzo 1994 nel deserto orientale sudanese, catalogano circa cento insediamenti minerari dedicati all'estrazione e alla lavorazione dell'oro presente nelle vene di quarzo aurifero delle montagne della zona. Tali insediamenti sono riconducibili ad un periodo che va da quello faraonico fino all'epoca medioevale islamica.\nQuesta serie di ricerche ha permesso di stabilire la rispondenza dei sistemi, probabilmente di epoca tolemaica, di estrazione e fusione del prezioso metallo descritti dal geografo greco Agatarchide di Cnido. Numerosi utensili per la frantumazione e per la polverizzazione del quarzo aurifero, recuperati nel corso delle missioni, sono attualmente esposti presso il Museo Castiglioni allestito nella d\u00e9pendance di Villa Toeplitz a Varese.\nDurante lo stesso periodo effettuano anche una precisa catalogazione dei graffiti preistorici presenti nella zona e definiscono la distribuzione delle tombe tronco coniche ritrovate.\nInsieme a Giancarlo Negro e Luigi Balbo trovano nell'ottobre 1990 su una parete del pozzo bir Un Gat nella regione montuosa nord-occidentale del deserto nubiano, un'iscrizione geroglifica inedita risalente al periodo della VI dinastia (2323 - 2150 a.C.).\nTale iscrizione, traslitterata dal professor Alessandro Roccati, ha permesso di ipotizzare il percorso effettuato da Harkhuf, principe di Elefantina, attraverso i monti di Irtjet, dalla mitica terra di Iam, (con buona probabilit\u00e0 l'attuale Kerma), fino al Wadi Allaqi e poi al Nilo.\nQuesto viaggio ha permesso ad Harkhuf di portare al suo faraone Pepi II, (2246-2152 a.C.) trecento asini carichi, come riportato le iscrizioni autobiografiche rinvenute sulle pareti della sua tomba a Qubbet el-Hawa, presso Assuan, di \u00abcose belle di valore ed un pigmeo\u00bb.\nEsplorando, tra dicembre 1990 e febbraio 1991, il cratere di Onib, nel cuore del deserto nubiano sudanese, trovano, nella zona settentrionale, numerose tombe tronco coniche. Si tratta di circa 40 tumuli a piattaforma circolare, alcuni con un diametro di 15 metri, forse una necropoli reale della popolazione Beja.\nNel febbraio 1993 scoprono nel wadi Elei, sempre nel Deserto di Nubia, alcune tombe di epoca preistorica, datate intorno al 4500 a.C.. All'interno di una di esse \u00e8 evidente l'area sacrificale marcata da due corte stele alla base delle quali si trovava un vaso conico intero.\nSempre nel corso della medesima esplorazione, lungo la sponda occidentale del Wadi Elei, ritrovano numerose strutture circolari di pietra e numerose ceramiche sparse indicanti la presenza di un grande villaggio risalente a una cultura preistorica nuova denominata \u201cElei\u201d dal nome del wadi.\nNei mesi di gennaio e febbraio del 1997, nel Deserto Occidentale egiziano, trovano numerosi frammenti ossei umani e alcuni reperti riferibili alla antica dinastia persiana degli Achemenidi. Tale scoperta fa presupporre il ritrovamento delle prime tracce dell'Armata perduta di Cambise II (529-522 a.C.), descritto dallo storico greco Erodoto nell'opera storiografica \"Storie\". Il quotidiano egiziano Al Ahram dedica una pagina alla scoperta.\nNel 2001 individuano la pista di conquista della Nubia percorsa dalle armate dei faraoni.\nUna penetrazione militare che iniziava a Korosko, citt\u00e0 ora scomparsa sotto le acque del Lago Nasser, e raggiungeva la stele di confine di Kurgus, un affioramento di quarzo che segnava il confine meridionale delle terre africane conquistate da Thutmose I e da Thutmose III, faraoni della XVIII dinastia.\nLa stele di Kurgus, che si trova al termine di una grande ansa del Nilo lunga circa 1200 chilometri, chiamata dai Nubiani il \u201cgomito\u201d di Dongola, ha fatto sempre ritenere che i militari egizi avessero navigato il Nilo.\nIl ritrovamento d'importanti geroglifici, effettuato nel corso della missione 2001, ha invece evidenziato che gli egizi non solo navigarono il fiume ma percorsero anche il deserto e, tagliando l'ansa, ridussero notevolmente il tragitto evitando anche le difficolt\u00e0 rappresentate dalle cateratte che si trovano lungo il corso del fiume. Tra le numerose iscrizioni geroglifiche traslitterate dal Professor Alessandro Roccati, la pi\u00f9 indicativa recita la frase \"Il principe Harnakht, figlio di Penniut, vice comandante delle truppe di Miam\" che offre importanti indicazioni storiche.\nDal 2004 al 2008 hanno effettuato una raccolta sistematica di frammenti ceramici preistorici del deserto nubiano orientale, posizionando su una carta satellitare le zone di recupero. Parte di questo materiale \u00e8 stato classificato dal Dottor Andrea Manzo dell'Universit\u00e0 degli Studi di Napoli \"L'Orientale\".\nNel 2004 ritrovano e percorrono l'antica pista faraonica che dal Nilo porta al Jebel Umm Nabari considerato il centro della zona aurifera di Wawat. Da questa regione, secondo gli \u201cannali\u201d di Thutmose III, si estraeva il 90% dell'oro che affluiva alle casse reali.\nSempre nel corso della stessa spedizione effettuano importanti rilievi presso le miniere aurifere di Mosei e Nabi presenti nella zona orientale del Jebel Umm Nabari.\nNel 2006 stabiliscono, in collaborazione con l'accademico di Francia Charles Bonnet, le zone dove il quarzo aurifero era sfruttato dagli egizi faraonici e quelle ad appannaggio della cultura di Kerma, segnalando su carte satellitari gli insediamenti minerari che si riferiscono alle due diverse culture.\nPresentano i risultati di questa indagine alla Conferenza di Studi Nubiani presso l'Universit\u00e0 di Varsavia (Varsavia, 27 agosto 2006 - 2 settembre 2006) e alla Soci\u00e9t\u00e9 Fran\u00e7aise d\u2019Egyptologie (Parigi, 12 ottobre 2007).\nNel marzo e aprile 2005 scoprono numerosi alamat, alte piramidi di pietra che anticamente servivano ad indicare una direzione o a segnalare una pista, allineati in direzione est-ovest. Tali strutture indicavano probabilmente una pista faraonica che dalla fortezza di Buhen sul Nilo portava all'insediamento minerario di Jebel Umm Nabari.\nDal 30 ottobre al 19 novembre 2007 organizzano e portano a termine, insieme a Derek A. Welsby del British Museum, una missione di recupero di alcuni massi con graffiti preistorici altrimenti destinati a scomparire sotto le acque del lago creato dalla diga di Merowe costruita all'altezza della 4\u00aa cateratta sul Nilo. Vengono salvati 54 massi e il basamento di una piramide kushita.\nTre di questi graffiti sono attualmente conservati presso il Museo Civico di Rovereto.\nTra il 2007 e il 2008 ritrovano su una parete rocciosa all'altezza della terza cateratta del Nilo un'iscrizione ieratica risalente alla XVIII - XIX dinastia.\nLa traslitterazione effettuata da Alessandro Roccati \"al Ka, dello scriba d'Amu, Userhat\" indica per la prima volta su una roccia il toponimo di Amu. \nA seguito di questa scoperta ipotizzano un itinerario che dal Nilo porta fino alla catena montuosa di Abu Siha, a 250\u2013300\u00a0km dal fiume, probabilmente la mitica Terra di Amu. Il ritrovamento nella zona di macine a sfregamento e di frammenti ceramici egizi sembrano confermano la tesi. L'indagine \u00e8 stata presentata alla Conferenza di Studi Nubiani tenuta presso il British Museum di Londra dal primo al 6 agosto 2010.\nNel 2010 effettuano un'accurata ricerca sulle antiche miniere d'oro di Re Salomone, nel paese dei Beni Shangul, in Etiopia, documentando tecniche arcaiche di estrazione del prezioso minerale giunte fino a noi immutate nei millenni. Realizzano un documentario presentato alla Rassegna Internazionale del Cinema Archeologico di Rovereto.\nDal 2011 hanno iniziato una serie di importanti missioni archeologiche in Eritrea per portare alla luce il sito di Adulis, uno dei pi\u00f9 importanti antichi porti del Mar Rosso. L'insediamento, fondato probabilmente durante il Regno di Axum, ha avuto rapporti commerciali con i Tolomei e l'Impero romano. \u00c8 ipotizzabile che l'area su cui sorgeva Adulis sia la mitica Terra di Punt citata in numerosi testi dell'Antico Egitto."}
{"id": "1207350", "revid": "31886", "url": "https://it.wikipedia.org/wiki?curid=1207350", "title": "Audi 50", "text": "L'Auto Union Audi 50 (sigla di progetto Typ 86) \u00e8 un'autovettura prodotta dalla casa automobilistica tedesca Audi tra il 1974 ed il 1978 e venduta solo in Europa.\nStoria e profilo.\nGenesi e debutto.\nFu all'alba degli anni '70 che al quartier generale dell'Audi si pens\u00f2 ad una piccola vettura per integrare verso il basso una gamma che all'epoca era composta dalle Audi 60, 75, 90 e 100. I primi disegni nacquero nel 1971 da una collaborazione fra il centro stile Audi e la Bertone. In particolare, l'atelier torinese incaric\u00f2 di tale compito proprio quel Marcello Gandini che poco tempo prima aveva disegnato le forme di autentiche ed immortali supercar come la Lamborghini Countach e la Lancia Stratos. Quanto al centro stile Audi, il compito di disegnare la futura utilitaria Audi fu diviso fra due squadre di designers, entrambe guidate da Georg Bertram, e che annoveravano tra le loro fila un certo Claus Luthe, appena approdato all'Audi dopo alcuni anni trascorsi come responsabile del design alla NSU, prima che questa entrasse nell'orbita del gruppo Volkswagen. Le due squadre del centro stile Audi presero a raffinare i primi schizzi realizzati da Bertone. Di l\u00ec a poco nacquero i primi prototipi statici, molto simili nelle linee alla vettura definitiva, ma con qualche chicca particolare, visibile soprattutto nella zona posteriore, dove venne montato un paraurti in plastica molto avvolgente che ricordava molto da vicino quello che sarebbe stato montato invece nella futura Fiat Ritmo. E da l\u00ec nacque negli anni successivi tutta una serie di congetture, mai realmente dimostrate, sul fatto che Claus Luthe, ancora in rapporti stretti con la Fiat (ex-detentrice del marchio NSU), avesse passato alcuni suoi disegni alla Casa del Lingotto. Nelle fasi finali di sviluppo, il progetto venne ripreso anche da un altro grande designer italiano, ossia quello stesso Giugiaro che aveva appena concluso il suo contributo stilistico per la Golf. E fu proprio Giugiaro ad apportare quelle modifiche che avrebbero portato alla vettura definitiva, vettura che venne presentata al Salone di Parigi il 26 ottobre 1974, anche se la sua produzione era gi\u00e0 stata avviata fin dall'estate. \nCaratteristiche.\nI ritocchi finali apportati da Giugiaro al prototipo sviluppato congiuntamente da Bertone e dal centro stile Audi portarono ad una vettura dal maggior family-feeling con la prima generazione dell'Audi \"80\", in listino gi\u00e0 da un paio di anni, ma anche con la prima generazione della \"Golf\". Si trattava quindi di un family-feeling \"trasversale\", nel senso che abbracciava due marchi differenti, sebbene appartenenti allo stesso gruppo automobilistico. E cos\u00ec l'Audi \"50\" si presentava come un'utilitaria dalle dimensioni contenute in 3,51 metri e omologata per quattro persone. Il corpo vettura era spigoloso, con ampie superfici vetrate e con un frontale caratterizzato dall'ampia mascherina in plastica nera con due proiettori tondi alle estremit\u00e0. Il paraurti in plastica e acciaio integrava anche gli indicatori di direzione anteriori. Molto semplice, pulita e lineare la vista laterale, dalla quale si notava anche la decisa inclinazione del montante posteriore, tanto che alcune fonti si affrettavano ad attribuirle caratteristiche da coup\u00e9, anche se ci\u00f2 appare piuttosto improprio date le caratteristiche e la fascia di mercato che la vettura era chiamata ad occupare. La parte posteriore sfoggiava un ampio lunotto e grandi gruppi ottici rettangolari.\nPer quanto riguardava la parte tecnica, la \"50\" conferm\u00f2 la trazione anteriore come nelle altre recenti vetture del gruppo, ma introdusse, per la prima volta nella storia della Casa dei quattro anelli, la disposizione trasversale del motore, una soluzione dettata dall'esigenza di minimizzare gli ingombri longitudinali del motore a vantaggio dell'abitabilit\u00e0 interna. La meccanica telaistica prevedeva un avantreno di tipo MacPherson e un retrotreno a ruote interconnesse. A spingere la nuova utilitaria Audi ci pensavano due 4 cilindri in linea monoalbero in testa di 895 cm\u00b3 (specifico solo per alcuni mercati tra cui quello spagnolo) o 1093 cm\u00b3, che trasmettevano il moto attraverso una trasmissione manuale a 4 rapporti. Mentre la versione di cilindrata inferiore (\"50\" e \"50 L\") disponeva di 40 CV, la versione con motore da 1.1 litri poteva avere 50 (\"50 LS\") o 60 CV (\"50 GL\"), a seconda del carburatore (monocorpo o doppio corpo) impiegato. In ogni caso, il cambio era del tipo manuale a 4 marce.\nCarriera commerciale.\nLa breve carriera commerciale dell'Audi \"50\" fin\u00ec per incrociarsi ben presto con la produzione Volkswagen: nel febbraio 1975 la Volkswagen present\u00f2 la \"Polo\", dotata della medesima carrozzeria della \"50\", ma con allestimenti pi\u00f9 semplici. Nel 1976 la \"50 GLS\" sostitu\u00ec la \"GL\", rispetto alla quale propose un allestimento pi\u00f9 ricco. L'anno seguente la \"GLS\" adott\u00f2 un motore di cilindrata maggiorata a 1272 cm\u00b3 che, a causa del carburatore monocorpo, erogava la stessa potenza (60 CV) del precedente 1100. Nella stessa occasione, il motore 1.3 venne abbinato ad un nuovo allestimento \"GL\", che quindi torn\u00f2 a far parte della gamma dell'Audi \"50\". Schiacciata dalla concorrenza della \"Polo\", venduta ad un prezzo inferiore e dotata di allestimenti non molto lontani, la \"50\" venne ritirata dal mercato nell'agosto 1978, dopo 180.812 esemplari prodotti.\nTabella riepilogativa.\nDi seguito vengono riepilogate le caratteristiche relative alla gamma dell'Audi \"50\":"}
{"id": "1207354", "revid": "767487", "url": "https://it.wikipedia.org/wiki?curid=1207354", "title": "Jacques Boyvin", "text": " \u00c8 uno dei pi\u00f9 illustri esponenti della Scuola organistica francese.\nNacque probabilmente a Parigi tra il 1649 e il 1655, e qui intraprese i suoi studi. Uno dei suoi primi impieghi fu quello di organista presso la chiesa parigina di \"Quinze-Vingts\" e nel 1674 fu nominato organista titolare nella Cattedrale di Rouen, dove era stato organista Jean Titelouze almeno 40 anni prima. Altri suoi impieghi collaterali erano quelli di manutenzione, esibizione e supervisione dei lavori di completamento del grande organo Clicquot a quattro manuali contenuto nella chiesa. Boyvin fu anche stimato maestro d'organo. Uno dei suoi allievi, Fran\u00e7ois d'Agincourt, gli succeder\u00e0 come organista alla sua morte. Come Titelouze, Boyvin non cambier\u00e0 mestiere e rimarr\u00e0 organista della Cattedrale di Rouen fino alla sua morte, avvenuta il 30 giugno del 1706. \nBoyvin pubblic\u00f2 due raccolte di pezzi d'organo nel 1669 e nel 1700, entrambi contenenti delle elaborazioni per le messe in tutti i toni liturgici. Si tratta in totale di circa 120 composizioni. Nel secondo libro vi \u00e8 anche un trattato sull'accompagnamento organistico e sull'esecuzione. \nLo stile di Boyvin \u00e8 particolarmente alto e ieratico, strettamente liturgico e monumentale, pur essendo attento alle tendenze dello stile classico francese, ovvero alla ricchezza e variet\u00e0 timbrica e alle numerose fioriture. Le sue composizioni mostrano grande precisione stilistica e rivela uno studio attento delle forme dei grandi del passato, come Nicolas Leb\u00e8gue e Guillaume-Gabriel Nivers."}
{"id": "1207355", "revid": "110157", "url": "https://it.wikipedia.org/wiki?curid=1207355", "title": "Sinagoga nuova di Berlino", "text": "La sinagoga nuova di Berlino (in tedesco: \"Neue Synagoge Berlin\") \u00e8 una sinagoga che si trova a Berlino, su Oranienburger Stra\u00dfe, nel quartiere Mitte. Ne sopravvive (restaurata nel 1988-93) solo la facciata con la cupola che faceva da ingresso monumentale al tempio. Quella che era la pi\u00f9 grande e sfarzosa sala di preghiera di Berlino e dell'intera Germania, capace di ospitare oltre 3.000 persone, \u00e8 oggi scomparsa. Vandalizzata nel 1938 nella notte dei cristalli e quindi devastata nel 1943 dai bombardamenti della seconda guerra mondiale, la sala di preghiera venne demolita nel 1958 dalle autorit\u00e0 della DDR.\nLa costruzione.\nLa comunit\u00e0 ebraica di Berlino viveva nell'Ottocento un periodo di grande crescita demografica. Si rendeva cos\u00ec necessaria la costruzione di edifici sinagogali sempre pi\u00f9 grandi e all'altezza del prestigio sociale raggiunto dalla comunit\u00e0.\nLa sinagoga nuova di Berlino fu costruita tra il 1859 e il 1866 su progetto dell'architetto Eduard Knoblauch. Quando egli mor\u00ec, il progetto fu portato avanti e completato da Friedrich August St\u00fcler.\nFu inaugurata nel 1866 alla presenza del conte Otto von Bismarck, allora Primo ministro della Prussia. Era la pi\u00f9 grande sinagoga di Berlino, capace di ospitare nella sua monumentale sala di preghiera oltre 3.000 persone\nFino alla seconda guerra mondiale la sinagoga fu il centro della vita religiosa e culturale degli ebrei berlinesi. Con l'organo e un coro, il servizio liturgico (in lingua tedesca) rifletteva le tendenze riformatrici della comunit\u00e0 berlinese del tempo. L'edificio fu usato non solo per il culto ma anche per concerti e manifestazioni culturali; qui Albert Einstein si esib\u00ec nel 1930 in un concerto per violino.\nArchitettura.\nEduard Knoblauch e Friedrich August St\u00fcler realizzarono un grandioso edificio in stile neomoresco, secondo una moda allora diffusa nella costruzione delle sinagoghe del tempo. La struttura venne edificata tenendo conto della forma asimmetrica del terreno su cui si andava ad edificare. La stretta facciata su Oranienburger Stra\u00dfe, allineata ed attaccata alle case circostante. era fiancheggiata da due torri e terminava con una grande cupola a bulbo. All'ingresso vi era un vestibolo circolare da cui si accedeva agli uffici e alla sala di preghiera.\nLa sala principale si estendeva sul retro degli edifici di ingresso con un asse perpendicolare leggermente spostato di 15 gradi sulla destra per seguire il tradizionale orientamento a est. Lunga 45 metri e larga 40 metri, era a tre navate con i matronei sulle navate laterali, sorretti da colonne in ghisa. Le due torri all'ingresso davano l'accesso ad una scalinata che portava direttamente alle gallerie.\nL'arca santa era collocata sulla parete di fondo in un baldacchino anch'esso ad archi moreschi. Davanti aveva il leggio e i candelabri. Il grande organo fu installato nel 1868.\nDistruzione, memoria, restauro e rinascita.\nNel 1938, durante la Notte dei cristalli, la sinagoga venne vandalizzata dalle milizie naziste, ma l'intervento della polizia municipale consent\u00ec ai vigili del fuoco di estinguere le fiamme prima che l'incendio si estendesse. L'edificio pot\u00e9 in qualche modo essere riadattato al culto fino al 5 aprile 1940, quando la grande sala di preghiera fu requisita dalle autorit\u00e0 naziste che ne fecero un magazzino per l'esercito. Gli ebrei berlinesi poterono continuare ad usare la sala di riunione sotto la cupola di ingresso ancora fino al settembre 1942, quando l'intero edificio fu loro precluso. Nella notte tra il 22 e il 23 novembre 1943 la sinagoga fu colpita durante i bombardamenti che lasciarono l'edificio in completa rovina.\nNel dopoguerra, le autorit\u00e0 della DDR decisero la demolizione delle rovine della grande sala di preghiera nel 1958. Fu abbattuta anche la cupola che, pur danneggiata, era ancora in piedi.\nIl 5 settembre 1966 la comunit\u00e0 ebraica di Berlino pose una prima lapide (in tedesco) sulla facciata dell'edificio ancora in rovina, a ricordare il centenario della costruzione e la distruzione del Tempio: \"Questa sinagoga ha 100 anni e fu data alle fiamme dai nazisti il 9 novembre 1938 nella notte dei cristalli. Durante la seconda guerra mondiale, 1939-1945, fu distrutta nel 1943 dai bombardamenti. La facciata di questo tempio rimane come memoria e monito perenne a non dimenticare\". Una seconda lapide (sempre in tedesco) del 9 novembre 1988 segna invece l'inizio di tempi nuovi di rinascita: \"50 anni dopo la profanazione della Sinagoga, e 45 anni dopo la sua distruzione, \u00e8 nostra volont\u00e0 che questa casa rinasca, con il sostegno di molti amici nel nostro paese e in tutto il mondo\".\nCon la fine della guerra fredda si pot\u00e9 infatti procedere, tra il 1988 e il 1993, a lavori di ricostruzione e restauro, limitati alle strutture sopravvissute della facciata e dei locali di ingresso e alla cupola. La grande sala di preghiera non fu ripristinata e nel maggio 1995 una piccola sinagoga (la \"Synagoge Oranienburger Stra\u00dfe\") fu ricavata riadattando uno dei locali dell'edificio.\nLa maggior parte dello spazio \u00e8 oggi usata come museo: il \"Centrum Judaicum\". La visita guidata consente di visitare i locali di ingresso, la cupola ed anche lo spazio aperto che si trova dietro i locali restaurati della facciata, dove un tempo era la grande sala di preghiera. Volutamente in questa area non sono stati compiuti interventi ricostruttivi affinch\u00e9 l'entit\u00e0 delle devastazioni rimanesse evidente; una struttura in vetro e acciaio protegge i visitatori dai frammenti rimasti di muratura della ex sinagoga. La planimetria originale \u00e8 resa evidente da un perimetro tracciato a terra, che d\u00e0 una chiara idea delle dimensioni delle parti andate distrutte.\nLa comunit\u00e0 ebraica berlinese \u00e8 oggi nuovamente in piena espansione e la \"sinagoga nuova di Berlino\", con il Centrum Judaicum e la piccola sinagoga, \u00e8 uno dei centri di tale rinascita."}
{"id": "1207356", "revid": "1609015", "url": "https://it.wikipedia.org/wiki?curid=1207356", "title": "Autoritratto (Vel\u00e1zquez Valencia)", "text": "Autoritratto \u00e8 un dipinto di Diego Vel\u00e1zquez, a olio su tela (45x38 cm), quest'opera fu realizzata nel 1650. Oggi l'opera \u00e8 conservata al Museo di belle arti di Valencia."}
{"id": "1207357", "revid": "21880", "url": "https://it.wikipedia.org/wiki?curid=1207357", "title": "Zoopterygius pelagicus", "text": ""}
{"id": "1207359", "revid": "486946", "url": "https://it.wikipedia.org/wiki?curid=1207359", "title": "Zoopterygius", "text": ""}
{"id": "1207361", "revid": "21880", "url": "https://it.wikipedia.org/wiki?curid=1207361", "title": "Nerea punctata", "text": ""}
{"id": "1207362", "revid": "486946", "url": "https://it.wikipedia.org/wiki?curid=1207362", "title": "Nerea (zoologia)", "text": ""}
{"id": "1207368", "revid": "1793900", "url": "https://it.wikipedia.org/wiki?curid=1207368", "title": "Elm Point", "text": "Elm Point \u00e8 un piccolo capo disabitato degli Stati Uniti d'America, nella Contea di Lake of the Woods nello stato del Minnesota. Il capo si trova nel Lago dei Boschi e forma un'exclave, al sud-ovest dell'Northwest Angle. \u00c8 all'interno della provincia canadese di Manitoba, posto sotto il 49\u00ba parallelo Nord, e separato (via terra) dagli Stati Uniti continentali.\nAd ovest di Elm Point esistono altre zone appartenenti, per identico motivo, agli USA, ma di dimensioni ridottissime e prive di toponimo."}
{"id": "1207372", "revid": "6923", "url": "https://it.wikipedia.org/wiki?curid=1207372", "title": "Transport Local Urbis Baia Mare", "text": "Transport Local Urbis Baia Mare, \u00e8 l'azienda che svolge il servizio di trasporto pubblico nella citt\u00e0 di Baia Mare in Romania.\nEsercizio.\nL'azienda gestisce oggi 10 linee, suddivise in 9 autolinee ed una filovia (linea 51, gi\u00e0 numerata 50) a lunga percorrenza, ed aderisce all\"'Uniunea Romana de Transport Public\", organismo nazionale che \nriunisce gli operatori rumeni di trasporto pubblico.\nParco aziendale.\nLa flotta \u00e8 costituita da:\nSede legale.\nLa sede si trova a Baia Mare."}
{"id": "1207376", "revid": "287204", "url": "https://it.wikipedia.org/wiki?curid=1207376", "title": "D.M. Devine", "text": "Il suo lavoro principale era quello di amministratore nell'Universit\u00e0 di St. Andrews in Scozia dove lavor\u00f2 dal 1946 alla sua morte nel 1980. Sebbene quasi del tutto dimenticato oggigiorno, \u00e8 stato un significativo autore di libri gialli.\nIl suo primo romanzo, \"Lutto in famiglia\" (\"My Brother's Killer\") fu selezionato in un concorso per opere prime indetto dalla casa editrice Collins, grazie soprattutto al giudizio molto positivo di Agatha Christie, ma non vinse perch\u00e9 il concorso era riservato a docenti o assistenti universitari."}
{"id": "1207378", "revid": "1868855", "url": "https://it.wikipedia.org/wiki?curid=1207378", "title": "Nerea", "text": ""}
{"id": "1207380", "revid": "1543377", "url": "https://it.wikipedia.org/wiki?curid=1207380", "title": "The Gorge Amphitheatre", "text": "Il Gorge Amphithetre \u00e8 un luogo dove vengono spesso organizzati concerti, situato a George, Washington, USA. Il luogo \u00e8 chiamato cos\u00ec perch\u00e9 \u00e8 posto vicino alle rive del fiume Columbia; pu\u00f2 ospitare 20.000 spettatori ed \u00e8 considerato uno dei posti pi\u00f9 scenici per organizzare concerti. Il luogo \u00e8 gestito dalla House of Blues.\nIl Gorge \u00e8 conosciuto per le sue spettacolari vedute, sedersi su un \"terrazzo verde\" e per il tempo chiaro per quasi tutto l'anno. Qui hanno suonato Sting, Bob Dylan, gli Aerosmith, Britney Spears, i Radiohead, i R.E.M., la Dave Matthews Band, Paul Simon, i 311, i Phish, i Pearl Jam, i Nine Inch Nails e molti altri. Annualmente vengono organizzati il Sasquatch! Music Festival e il Vans Warped Tour.\nIl Gorge nacque nei primi anni '80, quando Vince Bryan e sua moglie cercavano una terra per coltivare vite. Dopo aver notato la visione spettacolare, ebbero l'idea di organizzare concerti in quell'area e servire agli spettatori vino. I Bryan crearono il Champs de Brionne Winery che poi divenne il Champs de Brionne Music Theatre. Nel 1985 apr\u00ec il Music Theatre, il primo concerto fu quello di Jesse Collin Young.\nOriginariamente, il Gorge era solo un piccolo appezzamento di verde vicino all'ormai defunta Champs de Brionne Winery. L'anfiteatro era relativamente primitivo a quel tempo, con poche attrazioni che oggi i frequentatori di concerti apprezzano. Inizialmente non c'erano nemmeno l'acqua corrente o un tratto d'asfalto per camminare.\nIl primo maggiore evento di rock, risale al 1988, quando Bob Dylan suon\u00f2 l\u00ec con Tracy Chapman come supporto. Il concerto fu rovinato da una eccessiva confusione nella sicurezza per via di molte persone ubriache e per problemi di traffico. Quando Dylan suon\u00f2 di nuovo l\u00ec nel 1990 aumentarono i problemi legati all'alcool. Oggi per\u00f2 la situazione \u00e8 migliorata, a tal punto che Pollstar (una rivista blasonata nel mondo dei concerti) lo ha nominato per il terzo anno di fila come miglior anfiteatro all'aperto.\nNel 2004, la Dave Matthews Band pubblic\u00f2 un concerto su CD/DVD chiamato The Gorge che documentava la tre giorni del tour della band del 2002. Nel 2007, i Pearl Jam hanno pubblicato un box-set di sette CD, Live at the Gorge 05/06 contenente i tre show (uno del 2005 e due del 2006) tenuti dalla band in questo luogo."}
{"id": "1207389", "revid": "38120", "url": "https://it.wikipedia.org/wiki?curid=1207389", "title": "Gorge Amphitheatre", "text": ""}
{"id": "1207394", "revid": "1543377", "url": "https://it.wikipedia.org/wiki?curid=1207394", "title": "San Pedro Sula", "text": "San Pedro Sula \u00e8 una citt\u00e0 dell'Honduras situata nella zona nord-occidentale del Paese, nella \"Valle Sula\", a 60\u00a0km a sud di Puerto Cort\u00e9s, sul Mar dei Caraibi. Capitale del dipartimento di Cort\u00e9s, \u00e8 la seconda citt\u00e0 pi\u00f9 popolosa dello stato dopo la capitale Tegucigalpa ed \u00e8 reputata il cuore economico del Paese. \u00c8 sede vescovile. La sede di \"JBN-TV\" \u00e8 nella citt\u00e0 di San Pedro Sula.\nGeografia fisica.\nTerritorio.\nSan Pedro Sula \u00e8 situato nella parte occidentale della Valle di Sula.\nStoria.\nLa citt\u00e0 venne fondata il 27 giugno 1536 da don Pedro de Alvarado con la denominazione \"Villa de San Pedro de Puerto Caballos\".\nAttentati del 31 ottobre 2010.\nPrima dell'inizio di una partita di calcio un commando armato ha aperto il fuoco su un gruppo di persone, provocando 14 morti. Gli uomini armati sono arrivati a bordo di due veicoli e hanno cominciato a sparare sul gruppo che stava per cominciare la partita a San Pedro Sula. Non \u00e8 chiaro il motivo dell'attacco, ma la zona \u00e8 teatro di scontri tra bande rivali per il traffico di droga. San Pedro Sula \u00e8 situata in un posto dove le bande narcotrafficanti raffinano la cocaina prima di inviarla ai mercati statunitensi. La citt\u00e0 \u00e8 infatti considerata la pi\u00f9 pericolosa al mondo, piazzandosi al primo posto di tale classifica dal 2011, una media di 10 omicidi al giorno. Per avere un'idea, il tasso di omicidi a San Pedro Sula \u00e8 dieci volte quello di Baghdad.\nInfrastrutture e trasporti.\nAeroporti.\nLa citt\u00e0 \u00e8 servita dall'Aeroporto Internazionale Ram\u00f3n Villeda Morales.\nSociet\u00e0.\nCriminalit\u00e0.\nOggi San Pedro Sula \u00e8 considerata una delle citt\u00e0 pi\u00f9 pericolose del mondo. \nDopo il colpo di stato militare honduregno del 2009, il tasso di disoccupazione e di povert\u00e0 sono raddoppiati. Nel 2013 si sono registrati 187 omicidi per residenti.\nAmministrazione.\nGemellaggi.\nSan Pedro Sula \u00e8 gemellata con:"}
{"id": "1207396", "revid": "287204", "url": "https://it.wikipedia.org/wiki?curid=1207396", "title": "Bafetimbi Gomis", "text": ""}
{"id": "1207397", "revid": "15756", "url": "https://it.wikipedia.org/wiki?curid=1207397", "title": "Ritratto di Ginevra de' Benci", "text": "Il Ritratto di Ginevra de' Benci \u00e8 un dipinto a tempera e olio su tavola (38,8x36,7\u00a0cm) di Leonardo da Vinci, databile al 1474 circa e conservato nella National Gallery of Art di Washington.\nStoria.\nGinevra de' Benci era la figlia di Amerigo Benci, ricco banchiere amico del padre di Leonardo, ser Piero da Vinci. Essa and\u00f2 in sposa nel 1474 a Luigi di Bernardo di Lapo Nicolini. La sua famiglia fu a lungo legata all'attivit\u00e0 di Leonardo a Firenze: in casa Benci fu conservata l\"'Adorazione dei Magi\", lasciata incompiuta, dopo la partenza del pittore per Milano. Tommaso de' Benci, poeta discepolo di Marsilio Ficino, fu amico di Leonardo.\nGinevra, che \u00e8 ricordata anche da Lorenzo il Magnifico come una delle donne pi\u00f9 colte della societ\u00e0 fiorentina dell'epoca, \u00e8 stata identificata come la donna del ritratto grazie alla presenza, sullo sfondo, di fronde verdi di ginepro, che alludono al suo nome per paronomasia. L'opera venne vista da Vasari che nelle Vite scrisse: \"[Leonardo] ritrasse la Ginevra d'Amerigo Benci cosa bellissima\" (1568). Il retro richiama l'emblema di Bernardo Bembo, con cui Ginevra ebbe uno scambio epistolare. Ci\u00f2 ha anche fatto ipotizzare che il committente del ritratto fosse l'ambasciatore veneto a Firenze.\nL'opera, gi\u00e0 nel Palazzo de' Benci, entr\u00f2 prima del 1733 nelle collezioni dei Principi del Liechtenstein a Vienna, poi trasferite a Vaduz, come testimoniato da un sigillo in cera rossa sul retro con le armi del Liechtenstein e la data. Il 10 febbraio 1967 la galleria statunitense acquist\u00f2 il quadro dal principe Francesco Giuseppe II del Liechtenstein per una somma di oltre cinque milioni di dollari, un vero record per quei tempi.\nDescrizione e stile.\nLa donna \u00e8 raffigurata a mezzo busto di tre quarti, girata verso destra. \u00c8 risaputo che il dipinto venne decurtato, in epoca imprecisata, di almeno un terzo nella parte inferiore, tagliando via le mani che probabilmente erano danneggiate. Originariamente le proporzioni del ritratto non dovevano essere molto dissimili da quelle della \"Gioconda\".\nLe mani dovevano essere in una posizione emblematica, come nei pi\u00f9 famosi ritratti di Leonardo e, secondo alcune testimonianze dell'epoca, dovevano assomigliare nella posa a quelle della \"Dama del mazzolino\" di Verrocchio. Ne esiste uno studio nella Royal Library del Castello di Windsor. Ginevra indossa una veste con scollatura chiusa da lacci e una camicia bianca e sottilissima; dal collo pende una sciarpa nera che incornicia il petto e le spalle. L'acconciatura \u00e8 tipica dell'ultimo quarto del Quattrocento a Firenze, con i capelli raccolti sulla nuca lasciando liberi alcuni ricci a incorniciare la fronte. Si tratta della stessa acconciatura usata ad esempio da Giovanna Tornabuoni, tanto che il Vasari scambi\u00f2 le due fanciulle negli affreschi del Ghirlandaio nella cappella maggiore di Santa Maria Novella. Inconsueta \u00e8 la mancanza di accessori e gioielli che testimoniassero la ricchezza della famiglia: fu forse la stessa donna a richiedere di essere ritratta cos\u00ec, rompendo con la tradizione dei ritratti dell'alta borghesia.\nEvidente \u00e8 il confronto dell'artista con la pittura fiamminga, che tent\u00f2 di emulare nelle delicate luminescenze dei capelli e nel colorismo analitico. L'ombra del ginepro esalta infatti il chiarore espressivo del volto della donna, le cui delicate sfumature vennero ottenute anche col caratteristico tocco diretto dei polpastrelli. Il colore dell'acconciatura si evolve in quello della veste e dello sfondo paesaggistico, secondo un \"continuum\" cromatico che testimonia la capacit\u00e0 vinciana nell'uso del timbro bruno-castano in varie tonalit\u00e0.\nIn lontananza si apre un paesaggio con tutti gli elementi cari al pittore: specchi d'acqua, campanili e torri appuntite, montagne. Il tutto \u00e8 trattato con toni azzurrini secondo le regole della prospettiva aerea. L'ambientazione all'aperto \u00e8 molto insolita, soprattutto per un ritratto femminile."}
{"id": "1207398", "revid": "1632387", "url": "https://it.wikipedia.org/wiki?curid=1207398", "title": "Dark Medieval Times", "text": "Dark Medieval Times \u00e8 il primo album in studio del gruppo musicale black metal norvegese Satyricon. Registrato tra agosto e settembre del 1993 \u00e8 stato pubblicato dalla casa discografica Moonfog Productions nel 1993 in formato LP e l'anno successivo negli altri formati.\nStoria.\nIl debutto dei Satyricon, pubblicato quando Satyr aveva soltanto 18 anni, \u00e8 considerato un classico del black metal ed \u00e8 stato di ispirazione per moltissime altre band. Le tracce sono caratterizzate dall'alternarsi di arrangiamenti grezzi, tipici delle sonorit\u00e0 black metal scandinave, e melodie medievaleggianti, elemento che ne ha garantito la buona accoglienza da parte del pubblico. In copertina sono riportati il nome della band e il titolo dell'album, mentre sono assenti i testi ufficiali."}
{"id": "1207400", "revid": "767487", "url": "https://it.wikipedia.org/wiki?curid=1207400", "title": "Prefettura di Samo", "text": "La prefettura di Samo () \u00e8 una delle tre prefetture in cui era suddivisa la regione greca dell'Egeo Settentrionale, abolita a partire dal 1\u00ba gennaio 2011 a seguito dell'entrata in vigore della riforma amministrativa detta Programma Callicrate\nIl capoluogo era la citt\u00e0 di \"Vathy\", detta anche Samo.\nLa prefettura \u00e8 situata nel Mar Egeo orientale e comprende, oltre all'isola di Samo, anche l'isola di Icaria e l'arcipelago di Furni.\nSuddivisione amministrativa.\nDal 1997, con l'attuazione della \"riforma Kapodistrias\", la prefettura di Samo era suddivisa in otto comuni."}
{"id": "1207401", "revid": "124012665", "url": "https://it.wikipedia.org/wiki?curid=1207401", "title": "Raven (gruppo musicale)", "text": "I Raven sono un gruppo musicale heavy metal formato nel 1975 a Newcastle upon Tyne, Inghilterra, dai fratelli Mark (chitarra) e John Gallagher (basso, voce).\nStoria.\nLe origini.\nNati a met\u00e0 degli anni '70 a Newcastle upon Tyne per mano dei fratelli John e Mark Gallagher, i Raven velocemente aprirono la strada alla rinascita dell'heavy metal chiamata NWOBHM, che stava avvenendo nel Regno Unito (paradossalmente, la band tent\u00f2 in tutti i modi di evitare l'etichetta di \"heavy metal band\"). I Raven iniziarono creando un suono basato sull'heavy metal britannico con sfumature progressive e accenni ad azzardi musicali, come l'introduzione di ritmiche reggae in alcuni brani. Con l'entrata del batterista Rob \"Wacko\" Hunter, svilupparono un modo di suonare ed un'immagine della band descritte come \"athletic metal\". Iniziarono ad esporre divise, caschi ed altri oggetti relativi a diversi sport (hockey, baseball...): ad esempio furono usate delle gomitiere per suonare i piatti della batteria.\nGli anni '80.\nCol tempo la band firm\u00f2 un contratto con la Neat Records, la leggendaria etichetta heavy metal, pubblicando \"Wiped Out\" e \"Rock Until You Drop\" ad un anno di distanza, ed irrompendo nelle classifiche inglesi dell'epoca. Fecero tanto scalpore per il mercato americano che presero contatti con la Megaforce Records del New Jersey, pubblicando il loro successivo album negli Stati Uniti: \"All for One\". Nel 1983 intrapresero un tour con i Metallica e gli Anthrax, entrambi guardagneranno un posto come esponenti del nascente movimento thrash metal. Johnny Zazula, il loro manager nonch\u00e9 fondatore della Megaforce, credette che i Raven potessero puntare ad un'etichetta pi\u00f9 importante ed organizz\u00f2 diversi tour fino a che non ricevette notizie da qualche \"major\" discografica. Il malfamato \"Live at the Inferno\" fu la registrazione di uno di quei live. La Atlantic Records firm\u00f2 con i Raven un contratto dopo una piccola asta. La band spost\u00f2 cos\u00ec definitivamente la sua base da Newcastle a New York.\nIl 1985 fu l'anno di \"Stay Hard\", altro disco della band, ma gli anni con la Atlantic si dimostrarono meno fantastici di quanto immaginassero. Sotto gli ordini della casa discografica ci fu una drastica svolta verso vie pi\u00f9 \"commerciali\" orientandosi sull'hair metal, cos\u00ec numerosi affezionatissimi fans vennero allontanati dal leggero e irrilevante \"The Pack Is Back\" (in effetti le vendite della band con le loro strane incursioni musicali e la loro immagine confusa furono molto difficili). In ogni caso la band registr\u00f2 due LP e l'EP \"Mad\" prima di venire abbandonata dalla Atlantic. Dopo aver partecipato ad un tour con l'album \"Life's a Bitch\", Wacko lasci\u00f2 la band per spendere pi\u00f9 tempo con la sua nuova moglie e la sua famiglia. Gli sarebbe piaciuto intraprendere pi\u00f9 tardi una carriera nella produzione audio, eventualmente lavorando con dei grandi del jazz come Branford Marsalis e Harry Connick Jr.. Il virginiano Joe Hasselvander (ex-Pentagram) prese il suo posto dietro i tamburi e la band abbandon\u00f2 la bizzarra immagine per un pi\u00f9 classico \"look\" alla \"denim and leather\" (tradotto sarebbe jeans e pelle, i tessuti tipici di chi ascolta heavy metal) per la loro uscita nel 1988 con l'album \"Nothing Exceeds Like Excess\". Ma l'avvento del grunge e lo scioglimento della loro etichetta discografica (Combat Records) spinsero la band a concentrarsi sull'Europa e il Giappone, dove avevano ancora numerosi seguaci.\nGli anni '90.\nNel 1990 la band registr\u00f2 in Germania l'album Architect of Fear, autoprodotto, dato alle stampe dalla Steamhammer. Il 1991 li ha visti girare l'Europa accompagnando in tour la band tedesca Running Wild. Nel 1992 la band diede alle stampe un EP chiamato Heads Up, contenente 4 nuove canzoni in studio e 3 tracce dal vivo del tour del 1991.\nGli anni '00 e '10.\nIl gruppo registr\u00f2 e si esib\u00ec sino al 2001, Dal 2006 i Raven sono tornati sulle scene con una nuova uscita in cantiere, l'album \"Walk Through Fire\", che \u00e8 stato pubblicato nel 2009.\nNel 2014 il gruppo ha registrato un album di cover, \"Party Killers\", e il 10 ottobre 2014 ha lanciato su Kickstarter una raccolta di fondi pubblica per finanziare il nuovo album \"ExtermiNation\": \"Party Killers\" \u00e8 stato offerto ai finanziatori del progetto, e dopo 49 giorni la campagna \u00e8 stata chiusa con successo."}
{"id": "1207402", "revid": "295403", "url": "https://it.wikipedia.org/wiki?curid=1207402", "title": "North American Soccer League Indoor 1983-1984", "text": "L'edizione indoor 1983/84 fu il penultimo atto della NASL: nell'estate del 1984, infatti, si tenne l'ultima stagione all'aperto e la Lega si sciolse definitivamente. Nel clima ormai di crisi che attanagliava la NASL (per mancanza di fondi non si riusc\u00ec neppure a organizzare la stagione indoor 1982/83), le squadre partecipanti al campionato indoor furono solo sette, e non vi fu neppure bisogno di suddividerle in gironi o divisioni: fu disputato un girone unico al termine del quale le prime quattro classificate giocarono le semifinali secondo il criterio della scelta riservata alla miglior piazzata in \"regular season\". Vinsero il titolo, per il secondo anno consecutivo, i San Diego Sockers, veri specialisti del calcio indoor in quanto, una volta trasmigrati alla MISL I (Major Indoor Soccer League), riportarono una serie di 7 vittorie in 9 stagioni."}
{"id": "1207408", "revid": "1543377", "url": "https://it.wikipedia.org/wiki?curid=1207408", "title": "Michael Jackson Dossier - la vita, gli scandali, il processo", "text": "Michael Jackson Dossier \u00e8 un libro scritto da Ken Paisli e pubblicato in Italia da Chinaski edizioni nel 2006.\nAttraverso atti processuali, interviste inedite e accurate ricerche, ripercorre, in stile 'gonzo journalism', il processo alla controversa figura della popstar americana Michael Jackson.\nStruttura dell'opera.\nIl libro si divide in diversi capitoli che ripercorrono i momenti pi\u00f9 importanti della vita di Michael Jackson.\nIl primo processo.\nIl libro si apre con le prime accuse di pedofilia mosse contro Michael Jackson nel 1993.\nViene approfondito il rapporto che c'era tra Michael Jackson e la famiglia che lo accus\u00f2, la situazione economica di quella famiglia, le altre cause di quel periodo, le indagini e le perquisizioni svolte dalla polizia, fino alla conclusione del processo.\nLe origini.\nUn altro capitolo \u00e8 interamente dedicato all'evoluzione del Re del Pop, dalle origini fino all'intervista con Martin Bashir nel 2003, Living with Michael Jackson.\nParticolare attenzione viene data agli album e alle canzoni pubblicate che hanno fatto la storia del pop.\nL'intervista shock.\nIl terzo capitolo si sofferma proprio su quell'intervista rilasciata a Martin Bashir e che fece scandalo.\nIn questo capitolo viene anche evidenziata l'esistenza del video Michael Jackson Take Two: the interview they wouldn't show you, filmato integrale della stessa intervista con Martin Bashir, senza i tagli effettuati dal giornalista e che mostra le cose sotto una luce differente.\nIl secondo processo.\nArriviamo quindi al pezzo forte del libro. Si tratta di un approfondimento di quello che in molti hanno definito \"il processo del secolo\". Condito con trascrizioni delle deposizioni fatte durante il processo del 2005, vengono ricostruiti i fatti in modo obiettivo, senza interpretazioni personali ma solo riportando gli avvenimenti cos\u00ec come sono documentati.\nE quindi.\nQui l'autore ha scritto una breve conclusione, ribadendo che l'intero libro lo ha scritto basandosi solo sui fatti documentati, evitando pareri personali.\nAppendice.\n\"Ken Paisli recensisce Michael Jackson\"\nIl libro si conclude con una breve sezione in cui Paisli recensisce gli album e le canzoni di Michael Jackson dal primo album con la Epic fino ad Invincible del 2001. La nuova edizione del 2009 include la morte."}
{"id": "1207409", "revid": "380654", "url": "https://it.wikipedia.org/wiki?curid=1207409", "title": "Backhand chop", "text": ""}
{"id": "1207413", "revid": "125019", "url": "https://it.wikipedia.org/wiki?curid=1207413", "title": "Guns 'n Roses - The Truth", "text": ""}
{"id": "1207418", "revid": "31886", "url": "https://it.wikipedia.org/wiki?curid=1207418", "title": "Consigliere anziano", "text": "Nella politica italiana per consigliere anziano si intende il candidato consigliere eletto con pi\u00f9 voti all'interno di un qualsiasi consiglio comunale.\nIl consigliere anziano, inoltre, \u00e8 incaricato di presiedere l'assemblea del consiglio comunale, in attesa dell'elezione dell'effettivo presidente del consiglio."}
{"id": "1207426", "revid": "104458", "url": "https://it.wikipedia.org/wiki?curid=1207426", "title": "Vassili Grossman", "text": ""}
{"id": "1207432", "revid": "339392", "url": "https://it.wikipedia.org/wiki?curid=1207432", "title": "TriBeCa Film Festival", "text": ""}
{"id": "1207435", "revid": "1573940", "url": "https://it.wikipedia.org/wiki?curid=1207435", "title": "Chiesa di San Paolo (Caprese Michelangelo)", "text": "La chiesa di San Paolo a Monna \u00e8 un edificio sacro che si trova in localit\u00e0 Monna, nel comune di Caprese Michelangelo, in provincia di Arezzo.\nStoria e descrizione.\nLa sua origine risale all'XI secolo. Tracce di elementi architettonici medievali sono visibili nella parete esterna. Il primo documento dove appare con il titolo di San Paolo \u00e8 del XIII secolo.\nAll'interno, con impianto ad una sola navata, sono due edicole con capitelli rinascimentali. La facciata \u00e8 stata rifatta nel 1926. Tra il 1926 e il 1939 la chiesa \u00e8 stata restaurata su progetto di Giuseppe Castellucci. Il campanile \u00e8 stato costruito tra il 1857 e il 1869.\nSecondo la tradizione, san Francesco, passando per la valle di Caprese nel 1215, si ferm\u00f2 presso la chiesa e cominci\u00f2 ad aiutare alcuni muratori impegnati a sistemare l'architrave di una porta, oggi individuata in un'apertura laterale."}
{"id": "1207442", "revid": "436907", "url": "https://it.wikipedia.org/wiki?curid=1207442", "title": "Vickie Guerrero", "text": "\u00c8 principalmente ricordata per i suoi trascorsi tra il 2007 e il 2014 nella WWE, federazione in cui milit\u00f2 anche suo marito Eddie Guerrero. In WWE ha ricoperto il ruolo di General Manager sia di \"Raw\" che di \"SmackDown\".\nCarriera.\nWorld Wrestling Entertainment (2007\u20132014).\nRelazione con Edge (2007\u20132009).\nVickie inizi\u00f2 la sua avventura in WWE fidanzandosi in segreto con Edge, che in seguito rivel\u00f2 la loro storia in una puntata di WWE Raw. Grazie a lei Edge cre\u00f2 La Familia, una stable di cui facevano parte anche Chavo Guerrero, Bam Neely e Curt Hawkins accompagnato da Zack Ryder. Grazie a Vickie Edge divent\u00f2 campione in diverse occasioni, perdendo la cintura e riconquistandola in poco tempo, grazie a continui interventi da parte della vedova di Eddie Guerrero. I due decisero di sposarsi, per\u00f2, poco prima delle nozze, Triple H rivel\u00f2 che il biondo canadese Edge la tradiva con una sua consulente, Alicia Fox.\nLe cose tra i due si riappianarono a patto che Edge avesse affrontato The Undertaker a Summerslam, in un Hell in a Cell Match. Edge perse, e rimase lontano dagli schermi fino a quando vide Vickie organizzare un Triple Threat Match tra Jeff Hardy, Vladimir Kozlov e il campione Triple H. Quella sera Jeff venne colpito in albergo, rendendo impossibile la sua partecipazione al match. Vickie sostitu\u00ec Hardy con Edge, che vincendo il match divenne il nuovo WWE Champion. Nelle settimane a seguire Vicky ed Edge vennero accusati di avere fregato Jeff Hardy ma i due smentiro incolpando il fratello Matt. Edge perse il titolo e confess\u00f2 a Vickie di averla sposata solo per i soldi. In seguito intraprese un feud con Santino Marella, che si concluse con una di Vickie in un Hog Pen Match. Si ritir\u00f2 momentaneamente dal wrestling per dedicarsi alla famiglia, per poi ritornare a SmackDown, dove present\u00f2 il suo nuovo fidanzato Eric Escobar (wrestler proveniente dalla Florida Championship Wrestling) che verr\u00e0 lasciato a causa dei suoi continui insuccessi sportivi.\nManager delle Laycool (2009\u20132010).\nA WrestleMania XXVI Alicia Fox, Vickie Guerrero, Maryse, Layla &amp; Michelle McCool sconfiggono Eve Torres, Beth Phoenix, Kelly Kelly, Gail Kim &amp; Mickie James. In seguito ha un feud con Phoenix e James, che, nell'episodio di \"SmackDown\" del 15/04/10, si erano alleate con l'obiettivo comune di annientare il trio composto dalla stessa Vicky, da Layla e dalla campionessa femminile, Michelle McCool. Il 10 maggio 2010 Vickie Guerrero viene nominata nuova General Manager di Raw ma a fine puntata lascia subito l'incarico per le minacce di Randy Orton.\nRelazione con Dolph Ziggler (2010\u20132012).\nNel 2010 \u00e8 stata consulente ufficiale dello show Smackdown ed \u00e8 iniziata una relazione col wrestler Dolph Ziggler, che ha aiutato in diverse occasioni, riuscendo infine a fargli conquistare il titolo intercontinentale. Il 31/8/2010, nell'ultima puntata di NXT, si presenta dicendo che sar\u00e0 una PRO, nel prossimo show (NXT) e la sua rookie sar\u00e0 Aloisia, una diva alta 2.10 metri. Nel giro di qualche giorno ha licenziato la stessa rookie per problemi professionali, e pubblicizzando che al prossimo show WWE Superstars presenter\u00e0 la nuova rookie che la sostituir\u00e0. Nella seconda puntata della terza stagione di WWE NXT ha presentato che la sua rookie \u00e8 Kaitlyn. Nel giro di tre settimane, Vickie litiga per vari motivi con Kaitlyn e la sfida ad un match per la settimana seguente ad NXT: il match verr\u00e0 vinto da Kaitlyn, grazie ad un rollup su Vickie stessa. Nella puntata di Smackdown dell'8/10/2010, durante il match valido per il titolo intercontinentale tra Dolph Ziggler e MVP, Vickie abbandona la scena lasciando Dolph da solo, ma subito dopo entra Kaitlyn e distraendo MVP, fa mantenere salda la corona a Dolph Ziggler. Mentre festeggiano, Dolph abbraccia Kaitlyn e in quel momento rientra Vickie, che appena li vede, se ne va grugnando. Per un paio di settimane Vickie e Dolph sono in litigio continuo. Da fine gennaio 2011 insieme a Dolph Ziggler \u00e8 impegnata in una faida contro Edge il suo ex marito. Durante la puntata di Raw del 14/02/11 Vickie annuncia che il nuovo campione del mondo \u00e8 il suo attuale fidanzato Dolph Ziggler. Nella puntata di Smackdown del 18/02 ritorna Teddy Long e riassume il suo ruolo di general manager licenziando Dolph Ziggler.\nNella puntata di Smackdown del 25/02 fa un incontro in coppia con Drew McIntyre contro Edge e Kelly Kelly con la stipulazione che se Vickie o Drew McIntyre venissero schienati, Vickie Guerrero viene licenziata. Edge esegue una Spear su Drew Mcintyre vincendo il match e quindi Vickie viene licenziata dalla WWE!Nella puntata di Raw dell'8/3/11 Vickie si presenta dicendo che dopo lunghe contrattazioni \u00e8 riuscita a fere acquistare a Raw il suo fidanzato Dolph Ziggler che al suo match di debutto sconfigge John Morrison. A fine match arriva un'e-mail da parte del General Manager Anomnimo che afferma che Raw ha solo acquistato Dolph Ziggler e Vickie, essendo un elemento che porta sconpiglio dovr\u00e0 guadagnarsi il suo posto: nella puntata del 14/3/11 Vickie dovr\u00e0 cercare di sconfiggere niente di meno che Trish Stratus.\nNella puntata del 14/03/2011 vince la sfida contro Trish Stratus (grazie alle LayCool), e si aggiudica un contratto per restare nel roster di Raw.\nA WWE Capitol Punishment aiuta Dolph Ziggler a vincere lo United States Champion per la prima volta contro Kofi Kingston.\nNella puntata del 1\u00ba agosto di RAW, fa perdere il suo fidanzato in un non-titled match contro Alex Riley tirando a quest'ultimo uno schiaffo, finendo per litigare con Dolph.\nLa settimana dopo aiuta Jack Swagger a vincere contro Riley, per dimostrare a Dolph Ziggler che vince solo chi lei decida che vinca, e subito dopo il match, l'All-American le consiglia di cambiare protetto. Nella puntata del 12 dicembre di RAW dedicata agli Slammy Award presenta insieme a Goldust il WWE A-Lister of the Year.A TLC Ziggler perde il suo titolo degli U.S.A. contro Zack Ryder. Nel PPV Royal Rumble 2012 lei e Jack Swagger sono banditi da bordo ring durante il match valido per il titolo WWE tra CM Punk e Dolph Ziggler.\nA giugno, ha delle discussioni accese con AJ.\nGeneral Manager di \"Raw\" (2012\u20132013).\nA seguito del licenziamento riportato da John Laurinaitis a No Way Out, la WWE metter\u00e0 a disposizione di Raw e SmackDown un general manager che varier\u00e0 a settimana, fino alla puntata numero 1000 dello Show rosso. Vickie, diventa GM per una settimana nella puntata del 25 e 29 giugno. Nella puntata di Raw del 25 giugno, prende alcune decisioni molto interessanti, come i partecipanti al prossimo Money in the Bank Ladder Match al medesimo PPV, un Triple Threat Match per SmackDown del 29 giugno con in palio il World Heavyweight Championship. Tutto ci\u00f2 per far s\u00ec che Vickie venga confermata in questo incarico, visto che ci tiene moltissimo. Nella stessa puntata, partecipa ad una battle royal femminile in bikini, presentandosi come ultima partecipante a sorpresa e deliziando gli spettatori con uno spogliarello, ma viene eliminata per ultima da AJ, dove le due ultimamente hanno un conto in sospeso.\nNella puntata di Raw del 2 luglio fa coppia con l'amante Dolph Ziggler ma i due vengono sconfitti dal team composto da Sheamus ed AJ.\nSempre a Raw, il 22 ottobre, viene nominata supervisore dello show rosso, dopo la rimozione dall'incarico di GM della sua rivale AJ.\nTre giorni dopo ad NXT fa da accompagnatrice ad Heath Slater esattamente come con Ziggler, sancendo probabilmente un'alleanza anche con lui. Il 10 dicembre a Raw, lotta e vince contro AJ Lee, grazie all'aiuto dell'arbitro Brad Maddox. A TLC, prende a sediate John Cena durante il suo Ladder Match con Dolph Ziggler, ma viene fermata da AJ, anche se dopo si riveler\u00e0 dalla parte di Ziggler, facendo cadere Cena dalla scala, effettuando cos\u00ec un turn heel. Nella puntata del 17 dicembre per gli Slammy Award, Vickie premia la migliore Diva dell'anno, che sar\u00e0 la sua rivale AJ, ad un certo punto le due arrivano, come sempre, quasi alla rissa, se non fosse stato per l'intervento di Dolph Ziggler, ma all'arrivo di quest'ultimo, AJ gli salta addosso e lo bacia, mandando su tutte le furie Vickie. A fine puntata Vickie fa coppia con John Cena contro AJ e Ziggler, ma il match finisce in un No Contest. L'8 luglio, dopo una valutazione del suo operato e ai voti negativi del pubblico, viene licenziata da Stephanie McMahon.\nGeneral Manager di \"SmackDown\" e abbandono (2013\u20132014).\nDurante la puntata di SmackDown del 19 luglio Vince McMahon nomina Vickie nuova GM dello show blu dopo aver valutato il lavoro di Theodore Long e Booker T.\nIl 23 giugno 2014 viene di nuovo licenziata da Stephanie McMahon per incompetenza. In realt\u00e0, la Guerrero ha lasciato la federazione per dedicarsi ad altro.\nApparizioni sporadiche (2014\u20132020).\nTorna in WWE nell'episodio di Raw del 4 luglio 2016, annunciando le sue intenzioni di diventare il nuovo General Manager di SmackDown dopo il ritorno della Brand Extension il 19 luglio; tuttavia, \u00e8 stata scortata fuori dall'arena da due guardie di sicurezza. Mentre venne scortata fuori, Vickie incontr\u00f2 nel backstage di Dolph Ziggler, che neg\u00f2 di conoscerla. Il 28 gennaio 2018, partecipa alla Royal Rumble femminile entrando con il numero 16 e venendo eliminata dal gruppo composto da Becky Lynch, Michelle McCool, Ruby Riott e Sasha Banks. In seguito, attacca Carmella, che entr\u00f2 al numero 17, colpendola con la sua valigetta del Money in the Bank\nAll Elite Wrestling (2020\u2013presente).\nL'11 dicembre 2019, \u00e8 apparsa come commentatore ospite per la All Elite Wrestling, nell'episodio dell'AEW Dark trasmesso l'11 dicembre 2019 su YouTube. Il 15 luglio 2020, a Fight for the Fallen, la Guerrero \u00e8 stata annunciata come manager di Nyla Rose. Nella puntata di AEW Dynamite del 18 novembre 2020, Guerrero e Rose hanno impedito interferenze mentre Jade Cargill rompeva il braccio del Chief Brand Officer di AEW Brandi Rhodes.\nVita privata.\nVickie ha sposato il wrestler Eddie Guerrero il 24 aprile 1990 e ha 2 figlie: Shaul Marie nata il 14 ottobre 1990, anch'ella wrestler e Sherilyn Amber Guerrero nata l'8 giugno 1995.\nNel 2014, dopo aver abbandonato la WWE, ha studiato amministrazione medica.\nIl 18 giugno 2014 annuncia il fidanzamento con Kris Benson, che ha sposato il 12 settembre 2015."}
{"id": "1207445", "revid": "78273", "url": "https://it.wikipedia.org/wiki?curid=1207445", "title": "Il'ja Ehrenburg", "text": ""}
{"id": "1207448", "revid": "2160814", "url": "https://it.wikipedia.org/wiki?curid=1207448", "title": "San Girolamo (Leonardo)", "text": "Il San Girolamo penitente \u00e8 un dipinto a olio su tavola (103\u00d775\u00a0cm) di Leonardo da Vinci, databile al 1480 circa e conservato nella Pinacoteca Vaticana. Si tratta di un dipinto non portato a termine.\nStoria.\nIl dipinto viene in genere datato agli ultimi anni del primo soggiorno fiorentino di Leonardo, per le stringenti affinit\u00e0 con l\"Adorazione dei Magi\". Non si conosce la destinazione originaria dell'opera e l'unica menzione avvicinabile al dipinto \u00e8 quella di \"cierti san Gerolami\" elencati dall'artista nell'inventario personale prima della partenza per Milano nel 1482.\nIl rocambolesco ritrovamento dell'opera \u00e8 raccontato da Pietro D'Achiardi in una ricostruzione ritenuta oggi poco credibile: appartenuto ad Angelica Kauffmann il dipinto sarebbe poi andato perduto, per essere ritrovato dal cardinale Joseph Fesch segato in due parti, una delle quali era usata da un rigattiere romano come coperchio per una panca, mentre l'altra (un quadrato con la testa, ancora visibile) faceva da sgabello per un calzolaio. Ad ogni modo \u00e8 certo che il dipinto fu messo all'asta dagli eredi del cardinale nel 1845 con una valutazione di duemilacinquecento franchi e venne acquistato da Alessandro Aducci, un antiquario romano; quindi nel 1856 fu ceduto dalla figlia di questi a Pio IX e destinato da allora ai Musei Vaticani.\nDescrizione e stile.\nSan Girolamo \u00e8 raffigurato nell'iconografia dell'eremita penitente nel deserto. Vestito di pochi stracci \u00e8 inginocchiato con nella mano destra la pietra che usava per percuotersi il petto e con la sinistra che indica se stesso in atto di umilt\u00e0. Il volto \u00e8 rivolto verso l'alto, tradizionalmente, verso un probabile crocifisso non ancora dipinto, di cui si intravede per\u00f2 l'asta sull'estrema destra, dove si trova il paesaggio appena abbozzato nel quale alcuni studiosi hanno voluto vedere lo schizzo della facciata di Santa Maria Novella. La figura dell'eremita \u00e8 studiata con notevole attenzione all'anatomia, testimoniando il precoce interesse di Leonardo su questo settore, con muscoli asciutti ma scattanti, tendini a vista. Spiccano soprattutto il busto inarcato e scuro dietro le clavicole, il gesto plastico del braccio disteso, che sembra indagare lo spazio circostante, o la gamba protesa in avanti, con un efficacissimo scorcio. La testa, scavata e ossuta, nonch\u00e9 scorciata nella sua torsione verso destra, \u00e8 resa con espressivit\u00e0 e ricorda alcuni busti antichi cosiddetti di \"Seneca\". La sua figura emerge con potenza anche per effetto dello sfondo scuro, composto da rocce dalle forme bizzarre che si ritroveranno anche, di l\u00ec a poco, nella prima versione della \"Vergine delle Rocce\" (1483-1486).\nIn basso si trova il fedele leone, appena disegnato, il cui corpo scattante crea giochi lineari rari in Leonardo, che probabilmente sarebbero poi stati attenuati dalla pittura atmosferica e dallo sfumato. L'animale \u00e8 sulla diagonale che, attraverso il corpo del santo, finisce nel paesaggio dello sfondo a sinistra, gi\u00e0 avviato, con le tipiche rocce appuntite leonardesche. Un altro paesaggio, appena abbozzato, si trova sulla destra, sotto un arco naturale, in cui si distingue una sorta di disegno di chiesa.\nLa tecnica.\nPer la realizzazione dell'opera, indubbiamente Leonardo ha utilizzato il pennello, ma in molte parti della composizione il colore \u00e8 steso direttamente dall'artista con le proprie dita per ammorbidire i contorni delle figure. L'opera \u00e8 pertanto particolarmente significativa in quanto, nell'impasto fresco dei colori, sono chiaramente visibili le impronte del maestro fiorentino."}
{"id": "1207454", "revid": "228587", "url": "https://it.wikipedia.org/wiki?curid=1207454", "title": "Quirino (disambigua)", "text": ""}
{"id": "1207455", "revid": "287204", "url": "https://it.wikipedia.org/wiki?curid=1207455", "title": "The Platinum Collection (Litfiba)", "text": "The Platinum Collection \u00e8 la seconda raccolta ufficiale della rockband italiana Litfiba, comprendente i maggiori successi della band durante il periodo in cui era sotto l'etichetta EMI Italiana, ossia dal 1994 al 2001. La raccolta \u00e8 suddivisa in tre parti: "}
{"id": "1207457", "revid": "78273", "url": "https://it.wikipedia.org/wiki?curid=1207457", "title": "Il'ja Erenburg", "text": ""}
{"id": "1207458", "revid": "78273", "url": "https://it.wikipedia.org/wiki?curid=1207458", "title": "Ilja Erenburg", "text": ""}
{"id": "1207459", "revid": "1702319", "url": "https://it.wikipedia.org/wiki?curid=1207459", "title": "Cappella di San Pietro in Silvis", "text": "La chiesa di San Pietro in Silvis \u00e8 una piccola cappella di Induno Olona.\nStoria.\nUno degli edifici di culto pi\u00f9 antichi della Valceresio, risale al XI-XII secolo, ma probabilmente sorse sul luogo di un edificio preesistente affiancato dal primo cimitero del paese di cui esistono ancora le tracce; fu chiamata \"in silvis\" (cio\u00e8 \"nei boschi\") poich\u00e9 situata in disparte rispetto all'allora abitato di Induno Olona, lungo la direttrice che conduceva a Varese. Fu per lungo tempo l'unica chiesa del paese, dove gli abitanti venivano a pregare, e che svolse la funzione di parrocchiale fino al 1574, quando prese il suo posto la neonata chiesa di San Giovanni Battista.\nDescrizione.\nLa cappella \u00e8 in stile romanico e conserva al suo interno numerosi affreschi, i pi\u00f9 antichi dei quali risalgono al XIV secolo. Quello sulla parete di fondo dell'abside raffigura la crocifissione, ed \u00e8 databile ai primi decenni del XVI secolo. Anche se mantenne le sue fisionomie romaniche, la chiesa fu comunque pi\u00f9 volte rimaneggiata e ingrandita; il tracciato delle due pi\u00f9 piccole chiese precedenti, che avevano anche absidi semicircolari laterali, \u00e8 visibile sul pavimento interno dell'edificio. Dell'originario edificio romanico rimangono in particolare la facciata a capanna e la parete meridionale, inglobati dall'ampliamento rinascimentale, costituito da muratura composta di pietre."}
{"id": "1207460", "revid": "200568", "url": "https://it.wikipedia.org/wiki?curid=1207460", "title": "Chiesa della Nativit\u00e0 della Vergine a Mosca", "text": "Chiesa della Nativit\u00e0 della Vergine a Mosca \u00e8 un dipinto di Vasilij Kandinskij, ad inchiostro di china su carta (19,9\u00d715,1\u00a0cm), quest'opera fu realizzata nel 1886. Oggi l'opera \u00e8 conservata al Centre Pompidou di Parigi.\nCollegamenti esterni.\nCentre Georges Pompidou - Sito Ufficiale"}
{"id": "1207461", "revid": "131358", "url": "https://it.wikipedia.org/wiki?curid=1207461", "title": "PFC Lokomotiv Mosca", "text": ""}
{"id": "1207462", "revid": "1123126", "url": "https://it.wikipedia.org/wiki?curid=1207462", "title": "Ovidio Poletto", "text": "Biografia.\nIl 6 luglio 1958 viene ordinato sacerdote a Cordignano per la diocesi di Vittorio Veneto.\nDal 1958 al 1959 \u00e8 cappellano a Tarzo; dal 1959 al 1967 vicerettore, insegnante e quindi pro-rettore della scuola apostolica di Oderzo. Dal 1967 al 1968 \u00e8 direttore dell'ufficio missionario diocesano; dal 1968 al 1972 vicedirettore del seminario, quindi parroco a Vittorio Veneto (Santi Pietro e Paolo) fino al 1988, quando viene nominato vicario generale della diocesi.\nIl 16 settembre 2000 viene nominato vescovo di Concordia-Pordenone; l'11 novembre dello stesso anno riceve l'ordinazione episcopale dalle mani del vescovo Alfredo Magarotto (co-consacranti i vescovi Eugenio Ravignani e Sennen Corr\u00e0).\nNel 2004 \u00e8 co-consacrante di mons. Armando Bucciol, nominato vescovo di Livramento de Nossa Senhora.\nIl 25 febbraio 2011 vengono accettate le sue dimissioni dal governo pastorale della diocesi per raggiunti limiti d'et\u00e0 e viene nominato amministratore apostolico. Suo successore \u00e8 mons. Giuseppe Pellegrini, fino a quel momento vicario generale di Verona.\nGenealogia episcopale.\nLa genealogia episcopale \u00e8:"}
{"id": "1207463", "revid": "131358", "url": "https://it.wikipedia.org/wiki?curid=1207463", "title": "FC Saturn Mosca Oblast", "text": ""}
{"id": "1207464", "revid": "131358", "url": "https://it.wikipedia.org/wiki?curid=1207464", "title": "FC Tom Tomsk", "text": ""}
{"id": "1207465", "revid": "131358", "url": "https://it.wikipedia.org/wiki?curid=1207465", "title": "FC Kuban Krasnodar", "text": ""}
{"id": "1207466", "revid": "131358", "url": "https://it.wikipedia.org/wiki?curid=1207466", "title": "FC Spartak Nalchik", "text": ""}
{"id": "1207474", "revid": "28592", "url": "https://it.wikipedia.org/wiki?curid=1207474", "title": "Aleksandra Sokolovskaja", "text": ""}
{"id": "1207478", "revid": "767487", "url": "https://it.wikipedia.org/wiki?curid=1207478", "title": "Pieve dei Santi Ippolito e Cassiano (San Cassiano in Stratina)", "text": "La pieve dei Santi Ippolito e Cassiano \u00e8 un edificio sacro che si trova in localit\u00e0 San Cassiano in Stratino, nel comune di Caprese Michelangelo, in provincia di Arezzo.\nStoria e descrizione.\nSebbene ricordata per la prima volta nel 1011, \u00e8 probabilmente di origine paleocristiana. Indicativa \u00e8 la sua ubicazione, non lontana dalla strada romana Arezzo-Rimini. \u00c8 sorta come chiesa battesimale della prima comunit\u00e0 cristiana di Caprese; nel 1198 fu confermata all'abbazia di S. Maria di Dicciano. Nel XVI secolo \u00e8 passata in commenda ai Benedettini di Firenze, che hanno goduto il beneficio fino al 1784. L'impianto, ristrutturato negli anni 1523-1526, \u00e8 ad una sola navata con muratura a pietrame irregolare e con portale esterno rinascimentale sormontato da un occhio. Ai primi del Cinquecento risale la terracotta invetriata con la \"Madonna con Bambino incoronata da due angeli tra i Santi Ippolito e Cassiano\" realizzata da Santi Buglioni. All'interno della chiesa \u00e8 conservato un fonte battesimale del XVI secolo."}
{"id": "1207479", "revid": "28592", "url": "https://it.wikipedia.org/wiki?curid=1207479", "title": "Lev Kamenev", "text": ""}
{"id": "1207481", "revid": "36426", "url": "https://it.wikipedia.org/wiki?curid=1207481", "title": "Telamoni", "text": ""}
{"id": "1207482", "revid": "116944", "url": "https://it.wikipedia.org/wiki?curid=1207482", "title": "Ouguiya della Mauritana", "text": ""}
{"id": "1207485", "revid": "116944", "url": "https://it.wikipedia.org/wiki?curid=1207485", "title": "Rupia dell'India", "text": ""}
{"id": "1207488", "revid": "116944", "url": "https://it.wikipedia.org/wiki?curid=1207488", "title": "Rupia del Pakistan", "text": ""}
{"id": "1207489", "revid": "78273", "url": "https://it.wikipedia.org/wiki?curid=1207489", "title": "Vitaly Mikhaylovich Abalakov", "text": ""}
{"id": "1207493", "revid": "451435", "url": "https://it.wikipedia.org/wiki?curid=1207493", "title": "Zeffirino Namuncur\u00e1", "text": "Venne beatificato l'11 novembre 2007 a Chimpay dal cardinal Tarcisio Bertone; Namuncur\u00e1 \u00e8 stato il primo beato indio del Sudamerica.\nInfanzia.\nNacque a Chimpay, figlio di Rosario Burgos e Manuel Namuncur\u00e1, ultimo grande cacico delle trib\u00f9 indios Araucane che dovette arrendersi tre anni prima (nel 1883) alle truppe della Repubblica Argentina.\nNel 1887, nella notte di Natale, venne battezzato da un missionario salesiano, padre Domenico Milanesio. A 11 anni chiese a questo missionario di portarlo a studiare per poter poi ritornare e alfabetizzare il suo popolo.\nNel 1897 Zeffirino venne iscritto al collegio salesiano di Villa Sora a Frascati come studente interno. Zeffirino si adatt\u00f2 bene all'ambiente salesiano, impegnandosi nello studio, imparando lo spagnolo e seguendo il catechismo. Nel 1898 ricevette la prima comunione e un anno dopo il sacramento della confermazione.\nLa tubercolosi.\nAll'inizio del 1902 la sua salute cominci\u00f2 a deteriorarsi. Gli esami clinici gli riscontrarono la tubercolosi. Monsignor Giovanni Cagliero decise di riportarlo a Viedma con la speranza che l'aria di casa lo potesse aiutare a ritrovare la salute. Comunque agli inizi del 1903 cominci\u00f2 gli studi secondari come aspirante salesiano nel collegio di \"San Francesco di Sales\".\nQui Zeffirino venne affidato alle cure del medico del collegio, don Evasio Garrone e di un infermiere, il beato Artemide Zatti.\nIl 19 luglio del 1904, a 17 anni, Zeffirino venne portato a Torino da monsignor Cagliero; i salesiani speravano che qui avrebbe potuto recuperare la salute e continuare gli studi per il sacerdozio.\nVilla Sora, Roma e l'incontro col Papa.\nL'ultimo tentativo per migliorarne la salute e garantirne gli studi fatto da parte dei salesiani fu la scelta dello storico Istituto salesiano Villa Sora di Frascati (allora collegio). La posizione tranquilla e salubre della casa salesiana \"Villa Sora\" sembr\u00f2 la soluzione migliore. Qui Zeffirino continu\u00f2 gli studi risultando uno degli studenti migliori, continuando il suo cammino di preparazione al sacerdozio.\nIl 27 settembre del 1904 Zeffirino incontr\u00f2 papa Pio X insieme a monsignor Cagliero. In quell'occasione fu incaricato di pronunciare un breve discorso.\nLa morte e la beatificazione.\nNel marzo del 1905 la tubercolosi si aggrav\u00f2, e Namuncur\u00e1 fu costretto a lasciare il collegio di \"Villa Sora\" per essere ricoverato a Roma nell'ospedale Fatebenefratelli sull'isola Tiberina. Qui fu affidato alle cure del medico personale del papa Pio X.\nL'11 maggio dello stesso anno Zeffirino Namuncur\u00e1 mor\u00ec all'et\u00e0 di 18 anni. A monsignor Cagliero, che gli fu accanto fino alla fine, disse queste ultime parole: \"Sia benedetto Dio e Maria Santissima! Basta che possa salvare la mia anima e, per il resto, che sia fatta la santa volont\u00e0 di Dio\". Fu sepolto nel cimitero monumentale di Roma, il \"Verano\". Nel 1924 le sue spoglie furono rimpatriate e interrate nel cimitero di Fort\u00edn Mercedes.\nIl 2 maggio 1944 inizi\u00f2 la causa di beatificazione e il 3 marzo del 1957 Pio XII ne approv\u00f2 l'introduzione.\nIl 22 giugno 1972 \u00e8 Paolo VI a proclamarlo venerabile.\nNel dicembre del 2006 la Santa Sede ha riconosciuto il primo miracolo, che ha portato Zeffirino Namuncur\u00e1 ad essere il primo argentino aborigeno a raggiungere la beatificazione, fatta l'11 novembre 2007, ad opera del salesiano cardinal Tarcisio Bertone per delega di papa Benedetto XVI."}
{"id": "1207494", "revid": "767487", "url": "https://it.wikipedia.org/wiki?curid=1207494", "title": "Heavy Metal (film)", "text": "Heavy Metal \u00e8 un film del 1981, diretto da Gerald Potterton. Il film \u00e8 stato realizzato in Canada e prodotto da Ivan Reitman.\nIl film prende il nome da un'omonima rivista statunitense a fumetti molto apprezzata negli anni settanta, i cui disegni sono aggressivi e realistici, e dove il mescolarsi del pulp al fantasy cre\u00f2 un genere che ispir\u00f2, negli anni successivi, molte copertine di dischi del panorama hard rock, heavy metal, epic metal.\nIl film \u00e8 composto da vari episodi i cui autori sono diversi per ognuno. Ne venne realizzato un sequel nel 2000 dal titolo \"Heavy Metal 2000\".\nTrama.\nIl film si articola in varie scene/episodi, ambientate in diverse epoche storiche, in ognuna delle quali viene narrata una diversa storia ed in tutte appare il Loc-Nar, un misterioso oggetto sferico che emana una luce verde nonch\u00e9 quinta essenza di tutti i mali e portatore di morte, e che passa da una scena all'altra sino all'epilogo finale.\nEpisodio #01: \"Soft Landing\".\nUno Space Shuttle in orbita intorno alla Terra rilascia un astronauta alla guida di una singolare auto Corvette, con la quale rientra nell'atmosfera ed atterra, per quindi prendere una strada e raggiungere una villa. Durante la fase di rientro scorrono i titoli di testa.\nEpisodio #02: \"Grimaldi\".\nL'astronauta, di nome Grimaldi, parcheggia davanti ad una casa ed \u00e8 ad accoglierlo sua figlia festante. Convinto di portarle un regalo dentro una valigetta, si trova una sfera di luce verde delle dimensioni di una palla da basket che emana un influsso che lo uccide e lo polverizza. La sfera si svela alla bambina come la quintessenza del male e rivela di chiamarsi Loc-Nar, per poi costringerla ad ascoltare-visualizzare le sue malefatte, perpetrate in ogni luogo e ogni tempo.\nEpisodio #03: \"Harry Canyon\".\nIn una distopica New York del 2031 Harry Canyon dispone di un vecchio taxi anni sessanta, provvisto di vari dispositivi per proteggersi da aggressioni e rapine. Durante un suo turno, assiste a una sparatoria di fronte al Metropolitan Museum of Art mettendo in salvo una ragazza figlia di un archeologo, il quale rimane ucciso. Non potendo contare sulla polizia corrotta, Canyon la accoglie in casa apprendendo da lei come l'uomo avrebbe rinvenuto in un deserto il Loc-Nar, divenendo bersaglio di gang criminali che vogliono impossessarsene per i suoi poteri. Dopo una nottata romantica, Harry si risveglia da solo ricevendo la visita indesiderata prima della polizia, poi dei gangster interessati alla ragazza.\nQuesti ultimi optano per uno scambio dietro compenso che puntualmente avviene davanti al ponte di Brooklyn, ma uno di essi viene polverizzato dal Loc-Nar mentre la ragazza, per avidit\u00e0, tenta di rapinare Canyon, il quale si difende uccidendola, con un dispositivo anti-rapina nascosto nella vettura.\nEpisodio #04: \"Den\".\nDan \u00e8 il tipico diciottenne studioso \"nerd\" che rinviene un meteorite verde, ovvero il Loc-Nar. Durante un esperimento con i fulmini, l'elettricit\u00e0 attiva la sfera che lo trasporta in un altro mondo abitato da umani ed umanoidi. Dan, ora chiamandosi Den, si ritrova in un nuovo corpo, avvenente e possente. Nelle vicinanze si sta celebrando un rito sacrificale in onore della divinit\u00e0 Uhluhtc (ovvero Cthulhu al contrario), la cui vittima \u00e8 una ragazza. Den la salva e fuggono insieme. La giovane, di nome Katherine, anch'ella terrestre di Gibilterra, finita misteriosamente in questo nuovo mondo, gli si concede per ringraziarlo, ma vengono catturati dai soldati di Ard, un esile ma immortale sovrano in cerca del Loc-Nar. Den si trova costretto a rubare la sfera alla regina officiante del sacrificio prima interrotto, in cambio della vita della ragazza tenuta prigioniera in animazione sospesa. In un tentativo di irruzione nel palazzo della sovrana viene scoperto, ma viene da lei risparmiato in cambio di favori sessuali. I suoi compagni, intanto, riescono a rubare la sfera e la regina, tradita, tenta di uccidere Den ma questo fugge per raggiungere Ard. L'avversario, impossessatosi del Loc-Nar tenta di sacrificare nuovamente Katherine, che viene salvata nuovamente da Den. Presto sopraggiunge la regina che si scontra con il rivale. Den attira un fulmine con un forcone ed i due contendenti scompaiono, probabilmente trasportati in un altro luogo. Den, rinunciando al potere e ad ogni tentativo di tornare a casa, si sbarazza del Loc-Nar e parte via con Katherine. La sfera si riavvia in cerca di nuove vittime.\nEpisodio #05: \"Captain Sternn\".\nSu una colonia spaziale si tiene un processo contro il capitano Sternn, imputato di numerosi gravi crimini e per i quali pende la sentenza capitale. Contro il parere dell'avvocato, Sternn si dichiara non colpevole e chiama a testimoniare un tale Hanover Fist.\nIl testimone elogia l'imputato mentre giocherella con una biglia verde, il Loc Nar che ha assunto piccole dimensioni. Durante la deposizione per\u00f2 egli comincia a soffrire di sdoppiamento della personalit\u00e0 per trasformarsi in un energumeno rabbioso dalla forza sovrumana, devastando l'aula ed inseguendo Sternn fino a porlo con le spalle al muro. Si scopre che i due si erano accordati per creare lo scompiglio per la fuga.\nSternn, una volta libero, fa scaraventare Hanover fuori nello spazio. Il Loc-Nar parte nuovamente verso altre destinazioni.\nEpisodio #06: \"B17\".\nDurante la Seconda Guerra Mondiale, un bombardiere americano B-17, in volo in una missione sul Pacifico, viene seriamente colpito dalla contraerea. Il copilota esce dalla cabina di comando constatando che il resto dell'equipaggio \u00e8 rimasto ucciso. Ben presto egli nota la luce verde del Loc-Nar seguire il velivolo per poi insediarsi dentro ed avvolgere col suo flusso malefico i cadaveri. Essi resuscitano in forma di ferocissimi zombi che non esitano ad ucciderlo. Il comandante insospettito innesta l'autopilota per cercare il compagno e ritrovarsi assediato dai resuscitati. A nulla vale la fuga con il paracadute. Atterrato su un'isola disabitata, egli trova innumerevoli carcasse di aerei da dove si levano numerosi altri zombie che lo circondano.\nEpisodio #07: \"So Beautiful &amp; So Dangerous\".\nUn singolare scienziato di nome Dr. Anrack giunge presso il Pentagono per partecipare ad un summit per discutere delle misteriose mutazioni che colpiscono gli Stati Uniti, quando nota la stenografa Gloria che reca un ciondolo con il Loc-Nar. Anrack come impazzito la assale quando nel frattempo sopraggiunge una gigantesca astronave, dalle dimensioni pari alla costruzione, per prelevare bruscamente i due. Il comandante \u00e8 un minuscolo robot dalla voce stridula, affiancato da due goffi alieni ed Anrack si rivela essere un loro robot-spia oramai danneggiato. L'astronave riparte e l'automa seduce la ragazza mentre i due secondi fanno uso massivo di droga. Il viaggio si conclude con un brusco atterraggio in una mastodontica stazione spaziale, tale da far sembrare insignificante l'astronave. Gloria accetta la proposta matrimoniale del robot purch\u00e9 siano di rito ebraico.\nLa scena si sposta temporaneamente nella casa della bambina con il Loc-Nar ormai alla termine della narrazione, per rivelare come ella possegga dei poteri di cui non \u00e8 ancora a conoscenza e che l'abbia raggiunta perch\u00e9 possa prevenire una futura sconfitta da parte di lei.\nEpisodio #08: \"Taarna\".\nIl Loc-Nar, adesso delle dimensioni di una meteora gigante, si schianta su un vulcano che esplodendo erutta lava verde, e trasforma una trib\u00f9 di pacifici nomadi umani in mostri barbarici mutanti e sanguinari, i quali a loro volta sferrano un attacco ad una citt\u00e0 compiendo massacri. Gli anziani prima di soccombere evocano Taarna, ultima superstite della razza guerriera di Taarak, paladina della loro civilt\u00e0. Taarna, donna guerriera silente, fiera e bellissima vi giunge in sella ad un gigantesco uccello compiendo la propria vendetta fino ad uno scontro all'ultimo sangue con il capo dei mutanti. Ferita seriamente seppur vittoriosa, Taarna si scaglia con il volatile dentro il vulcano, sacrificandosi per distruggere il Loc-Nar ed il suo immenso potere malefico.\nEpisodio #09: \"Epilogo\".\nLa scena si sposta di nuovo in casa di Grimaldi, dove il Loc-Nar pare risentire del sacrificio, compiuto da Taarna in una dimensione parallela, ed esplode insieme alla casa. La ragazza postasi in salvo trova il fedele compagno volante di Taarna e si trasforma a sua volta in essa. Una voce fuori campo rivela che la ragazza \u00e8 la nuova ultima esponente della razza di Taarak e star\u00e0 a difesa dell'universo per almeno la prossima generazione.\nProduzione.\nL'animatore Robert Balser ha diretto l'episodio #02 \"Den\" [5]\nIl film utilizza la tecnica dell'animazione del rotoscopio in pi\u00f9 riprese. Questo processo consiste nel riprendere modelli e attori, quindi ricalcare disegnando a mano la scena ripresa su pellicola .Il bombardiere B-17 \u00e8 stato ripreso utilizzando una replica di 3 metri, che \u00e8 stata poi animata. Inoltre, i movimenti di Taarna la Taarakiana sono stati realizzati tramite il rotoscopio, utilizzando la modella di Toronto Carole Desbiens come modello per il personaggio animato. La ripresa finale della casa che esplode doveva essere animata con la stessa tecnica ma data l'uscita anticipata del film si \u00e8 dovuti ricorrere a un modellino con un fuoco pirotecnico.\nDurante la realizzazione fu proposta una collaborazione dello studio canadese Nelvana Limited ma questi declin\u00f2 per dedicarsi al suo primo film non animato, \"Rock &amp; Rule\".\nL'illustratore fantasy Chris Achill\u00e9os ha progettato e realizzato l'immagine iconica del poster promozionale, commissionata nel 1980, che raffigura la protagonista Taarna sul suo destriero alato, illustrazione tuttora utilizzata per le versioni home video. Achelleos ha anche svolto un lavoro di progettazione concettuale per il personaggio di Taarna.\nInizialmente, l'ep. #08: \"Taarna\" avrebbe dovuto essere dedicato all' Arzak di Moebius, ma non riuscendo ad acquistarne i diritti, la produzione dovette inventarsi un episodio originale ( l'unico a non essere tratto da un racconto a fumetti della rivista \"Heavy Metal\" ).\nL'episodio horror \"B-17\" prende spunto da un fumetto anni '70 di Dan O'Bannon, ideatore del soggetto per il film \"Alien\"), e che ha per protagonisti dei \"Gremlins\", dei spiritelli malvagi. Le scene pi\u00f9 cruente sono accompagnate da un motivo per archi, citazione del film di Hitchcock \"Psyco\". Nel film fantasy di Joe Dante \"Gremlins\" si cita una leggenda del periodo bellico su bombardieri infestati dagli omonimi mostriciattoli.\nPer delle scene di nudit\u00e0, violenza ed horror la pellicola fu distribuita con il divieto ai minori di anni 14. Negli Stati Uniti \u00e8 stata classificata come \"R Rated\".\nColonna sonora.\nScritta e diretta per orchestra da Elmer Bernstein, include le seguenti canzoni:\nHome media.\nPer complessi motivi di diritti sulla colonna sonora contenuta nel film ,questi \u00e8 rimasto inedito per l'home video fino al 1996.\nPrima del rilascio ufficiale su VHS e Laser Disc di quell' anno , il film era stato ridistribuito in USA in 54 sale l'8 marzo 1996 per un incasso di $ 550.000. Il successivo rilascio in home video ha superato il milione di unit\u00e0, dando cos\u00ec il via alla produzione del sequel \"Heavy Metal 2000\"\nIl film \u00e8 uscito su Blu-ray Disc il 1 \u00b0 febbraio 2011 come esclusiva Best Buy ed \u00e8 stato successivamente distribuito ovunque il 14 giugno.\nDistribuzione italiana.\nIl film fu bistrattato dalla distribuzione italiana. Uscito nell'inverno del 1982 fu ritirato dopo due sole settimane di proiezione \nIl film fu trasmesso in prima tv da Rai 2 ( con il primo doppiaggio italiano cinematografico ) il 28 dicembre 1991.\nVi sono tre edizioni italiane: la prima con audio stereo per le sale cinematografiche, per la distribuzione home video e la trasmissione televisiva, negli anni 'Novanta; la seconda con audio mono per il formato DVD e la terza in Blu-Ray con audio Italiano (DTS-HD High Res Audio).\nDoppiaggio italiano.\nEsistono due versioni di doppiaggio in Italiano: \nNella cultura di massa.\nIl cartone animato comico \"South Park\" si \u00e8 ispirato a questo film per l'episodio \"Viaggio a TetteLandia\"."}
{"id": "1207500", "revid": "110157", "url": "https://it.wikipedia.org/wiki?curid=1207500", "title": "Aleksandrs Starkovs", "text": "Carriera.\nNella sua carriera Starkovs ha allenato lo Skonto Riga (dal 1993 al 2004) e la Lettonia (dal 2001 al 2004). Rilev\u00f2 la panchina della nazionale lettone dopo la disastrosa performance alle qualificazioni per i Mondiali 2002 e condusse la squadra al pi\u00f9 importante successo di sempre, la qualificazione a Euro 2004 con una vittoria ai play-off sulla terza classificata ai Mondiali 2002, la Turchia. Dopo questo successo come CT, fu ingaggiato dallo Spartak Mosca. Nell'aprile 2006 \u00e8 stato costretto a dimettersi a causa dell'ostracismo totale da parte dei tifosi. Quasi un anno dopo le dimissioni dalla squadra russa, Starkovs \u00e8 tornato sulla panchina della Lettonia.\nPrima di allenare, Starkovs aveva giocato come attaccante, trascorrendo quasi tutta la sua carriera al Daugava R\u012bga. Per il Daugava mise a segno 110 gol in 301 partite.\nGolden Player.\nNel novembre 2003, nei festeggiamenti per il 50\u00ba anniversario della UEFA, fu nominato Golden Player dalla federazione calcistica del suo paese come pi\u00f9 forte giocatore lettone degli ultimi 50 anni."}
{"id": "1207504", "revid": "120903370", "url": "https://it.wikipedia.org/wiki?curid=1207504", "title": "Stapelia", "text": "Stapelia \u00e8 un genere di piante succulente della famiglia delle Asclepiadaceae (Apocynaceae secondo la classificazione APG) che comprende circa 60 specie originarie dell'Africa meridionale.\nDescrizione.\nSono piante succulente a fusti inizialmente eretti, che iniziano a prostrarsi man mano che aumentano di lunghezza; dal fusto principale partono facilmente piccole diramazioni.\nIl colore va dal verde chiaro fino ad arrivare al rosso scuro per alcune specie.\nIn estate produce grandi fiori generalmente a cinque lobi, di odore solitamente sgradevole. Sembra infatti che l'odore poco gradevole, simile a quello emesso dalla carne in putrefazione, attiri gli insetti pronubi e quindi ne faciliti l'impollinazione entomofila.\nTassonomia.\nComprende le seguenti specie:\nColtivazione.\nEsposizione.\nPianta che vive bene in pieno sole avendo cura di proteggerla dai raggi solari nelle ore pi\u00f9 calde della giornata. In inverno mal tollera temperature inferiori ai 5 \u00b0C.\nAnnaffiature.\nDurante il periodo vegetativo (da marzo a settembre) innaffiare regolarmente circa una volta a settimana e comunque non lasciare inaridire il terreno per molti giorni. In inverno, se tenuta all'interno, tenere la pianta lontana dai caloriferi e continuare ad innaffiare regolarmente; se tenuta in clima freddo sospendere completamente le innaffiature.\nSubstrato.\nCome per tutte le piante succulente, orientarsi verso una miscela di terriccio che offra un buon drenaggio, costituita da un 75% di lapillo o pomice e 25% di sostanza organica."}
{"id": "1207508", "revid": "1673080", "url": "https://it.wikipedia.org/wiki?curid=1207508", "title": "Qirat", "text": "Qirat () era il nome arabo del carato, che derivava dal nome del seme della carruba (\"Ceratonia siliqua\", L.).\nIl \"qirat\" era utilizzato dagli Arabi come unit\u00e0 di misura di peso per i metalli preziosi, calcolato sul peso del seme di carruba, di circa 0,2 grammi.\n\"Qirat\" era anche un sottomultiplo del \"dirham\", la moneta d'argento comune nel mondo islamico durante il Medioevo."}
{"id": "1207510", "revid": "1543377", "url": "https://it.wikipedia.org/wiki?curid=1207510", "title": "David Miliband", "text": "Biografia.\nFiglio del teorico marxista Ralph Miliband, di origine ebraico-polacca, ha studiato politica, filosofia ed economia nel \"Corpus Christi College\", Universit\u00e0 di Oxford. Ateo, si iscrive per la prima volta al Partito Laburista inglese nel 1981. Membro del Parlamento per il collegio di South Shields (contea del Tyne and Wear), \u00e8 stato Ministro delle Comunit\u00e0 e degli Enti Locali dal maggio 2005 al maggio 2006.\nSuccessivamente \u00e8 stato nominato Ministro dell'Ambiente nell'ultimo governo di Tony Blair, fino al giugno 2007. Dal 28 giugno 2007 all'11 maggio 2010 ha ricoperto l'incarico di Segretario di Stato per gli Affari Esteri e del Commonwealth. Da maggio a settembre 2010 \u00e8 stato il Ministro degli Esteri ombra per il Partito Laburista. Suo fratello Ed Miliband ha fatto parte anch'egli dell'ex governo, in qualit\u00e0 di Ministro dell'Energia, presieduto da Gordon Brown.\nDopo la sconfitta elettorale del maggio 2010, in seguito alle dimissioni dell'ex premier Gordon Brown da segretario del New Labour, si \u00e8 candidato per la successione alla guida del Partito, insieme con il fratello Ed. David Miliband \u00e8 risultato sconfitto, essendo stato superato di misura: 49,35% contro il 50,65% del fratello. Ha successivamente abbandonato la carica di Ministro ombra, con l'intento di lasciare maggior spazio al fratello. Nel 2013 viene nominato Presidente dell'International Rescue Committee."}
{"id": "1207512", "revid": "767487", "url": "https://it.wikipedia.org/wiki?curid=1207512", "title": "Arminas Narbekovas", "text": "Carriera.\nGiocatore.\nFece il suo debutto nel 1983 con lo \u017dalgiris Vilnius, l'unica squadra lituana della massima serie sovietica, all'et\u00e0 di 18 anni. Nel 1987, giunse secondo nella classifica marcatori con 16 gol, conducendo la sua squadra al terzo posto finale, il migliore nella storia. Lo Zalgiris partecip\u00f2 cos\u00ec alla Coppa UEFA per la prima volta, perdendo per\u00f2 con l'. L'Austria sarebbe diventata la destinazione di Narbekovas dopo che ai calciatori lituani fu permesso di andare a giocare all'estero. Arminas si trasfer\u00ec l\u00ec nel 1990, dopo una breve sosta obbligata alla , obbligata in quanto la Lituania non faceva ancora parte dell'UEFA e i giocatori delle sue societ\u00e0 non potevano trasferirsi. Narbekovas avrebbe speso il resto della sua carriera in Austria, con l'Austria Vienna fino al 1995, e quindi con l'Admira Wacker e diverse squadre delle serie inferiori.\nNarbekovas fu nominato miglior giocatore lituano quattro volte, dal 1985 al 1988. Bench\u00e9 non ricevette mai alcuna convocazione sanzionata dalla FIFA per l'Unione Sovietica, gioc\u00f2 per la \"CCCP\" e vinse la medaglia d'oro alle Olimpiadi di Seul 1988. Narbekovas segn\u00f2 due gol nel torneo, compresa una rete nei tempi supplementari nella semifinale contro l'Italia, aiutando i sovietici a raggiungere la vittoria per 3-2. Arminas gioc\u00f2 per la Lituania nella prima partita del suo paese da nazione indipendente, il 27 maggio 1990 contro la Georgia, e mise a segno il primo gol nel pareggio per 2-2. Sfortunatamente, gli infortuni fermarono a 13 le sue presenze e a 4 i suoi gol per la Lituania.\nNel novembre del 2003, nei festeggiamenti per il 50\u00ba anniversario della UEFA, Narbekovas fu nominato Golden Player dalla federazione calcistica del suo paese come pi\u00f9 forte giocatore lituano degli ultimi 50 anni.\nAllenatore.\nNel 2006-2007 \u00e8 stato allenatore e presidente dello \u017dalgiris Vilnius. Nel 2009 \u00e8 diventato allenatore del Banga Garg\u017edai e l'anno seguente \u00e8 stato nominato anche assistente di Raimondas \u017dutautas nella Nazionale lettone."}
{"id": "1207522", "revid": "1543377", "url": "https://it.wikipedia.org/wiki?curid=1207522", "title": "Pedro de San Jos\u00e9 de Bethencourt", "text": "Biografia.\nNato a Tenerife (Isole Canarie) da una famiglia di origini normanne e antichi aborigeni Guanci, fu missionario nell'America Latina dove vest\u00ec l'abito del Terz'Ordine francescano. Nel 1658 fond\u00f2 a La Antigua, in Guatemala, una confraternita dedita all'assistenza ai poveri ed agli infermi (da cui ebbe poi origine l'Ordine dei fratelli di Betlemme).\nFu il fondatore del primo ospedale per convalescenti e la prima scuola popolare per bambini e adulti in cui, nel quadro dell'America ispanica del diciassettesimo secolo: i bambini potevano frequentare ugualmente e bambini, bianchi, indigeni, neri e meticci. E fu l'iniziatore di un movimento di ospitalit\u00e0 per stranieri, sacerdoti e studenti.\nEra descritto come una personalit\u00e0 dotata, con grande facilit\u00e0 di comunicare con tutti i tipi di persone, disciplinato con se stesso e compassionevole con gli altri. Ha usato metodi efficaci e in una certa misura innovativi nell'insegnamento (premi, rinforzi, coplillas, canzoni), introducendo il concetto di convalescenza nel campo della salute.\nIl biografo D. Vela gli attribu\u00ec i titoli di \"dottore in umilt\u00e0\" e \"sapiente in misericordia\". Pedro de San Jos\u00e9 de Bethencourt \u00e8 conosciuto come il \"San Francesco d'Assisi delle Americhe\".\n\u00c8 stato anche uno dei principali introduttori di Presepe in America. Tra le altre sfaccettature della sua vita, la sua difesa nell'Immacolata Concezione risale a due secoli prima della dichiarazione di detto dogma, della sua devozione alle anime del Purgatorio e delle sue penitenze.\nIl culto.\nPapa Clemente XIV lo dichiar\u00f2 \"venerabile\" il 25 luglio del 1771. Venne beatificato il 22 giugno 1980 da papa Giovanni Paolo II nella basilica di \"San Pietro in Vaticano\": lo stesso pontefice lo canonizz\u00f2 il 30 luglio 2002 in occasione della sua visita apostolica in Guatemala. \u00c8 il primo santo delle Isole Canarie, \u00e8 anche considerato il primo santo di Guatemala e Centro America.\nMemoria liturgica il 24 aprile. Il 29 giugno, giorno di San Pietro Apostolo \u00e8 una festa minore tenutosi a Tenerife dedicata a San Pedro de San Jos\u00e9 de Bethencourt. Nel sud dell'isola di Tenerife si trova una grotta, dove si ritiene che il santo pascolasse il suo gregge di capre, dalla quale \u00e8 stato ricavato un santuario in suo onore, meta di pellegrinaggi. La sua tomba si trova nella Chiesa di San Francisco (Antigua Guatemala)."}
{"id": "1207528", "revid": "33277", "url": "https://it.wikipedia.org/wiki?curid=1207528", "title": "Pedro de San Jos\u00e9 de Betancur", "text": ""}
{"id": "1207533", "revid": "33277", "url": "https://it.wikipedia.org/wiki?curid=1207533", "title": "San Pietro di San Giuseppe di Betancur", "text": ""}
{"id": "1207539", "revid": "123368163", "url": "https://it.wikipedia.org/wiki?curid=1207539", "title": "Lamotrigina", "text": "La lamotrigina \u00e8 un farmaco antiepilettico utilizzato per il trattamento dell'epilessia, per tutte le leggere instabilit\u00e0 dell'umore e, come tutti i farmaci antiepilettici, nelle nevralgie e cefalee. Ha una eccellente tollerabilit\u00e0 grazie a un basso profilo di effetti avversi a differenza di altri antiepilettici. Nonostante tale vantaggio rispetto al litio e altri stabilizzatori dell'umore, possiede un lieve effetto antidepressivo che non la rende un farmaco di prima scelta nel trattamento del disturbo bipolare.\nGravidanza ed allattamento.\nLa Food and Drug Administration (FDA) ha inserito lamotrigina in classe C per l'impiego in gravidanza. La classe C comprende i farmaci i cui studi sugli animali hanno rilevato effetti dannosi sul feto e per i quali non sono disponibili studi specifici sull'uomo, e i farmaci per i quali non sono disponibili studi n\u00e9 sull'uomo n\u00e9 sull'animale. Lamotrigina pu\u00f2 essere somministrata in gravidanza solo in caso di effettiva necessit\u00e0, dopo un'attenta valutazione del rapporto rischio/beneficio.\nDurante questo periodo viene generalmente consigliato di non sospendere la terapia antiepilettica, ma adottare alcune raccomandazioni per ridurre il rischio di sviluppo di difetti congeniti associati alla terapia antiepilettica. \nI clinici per questo motivo tendono a preferire un regime monoterapico rispetto ad uno che prevede l'impiego di pi\u00f9 farmaci antiepilettici associati. Deve essere somministrato il dosaggio minimo efficace, monitorando le concentrazioni ematiche. Durante la giornata si debbono evitare picchi di concentrazioni plasmatiche, e a tal fine risulta utile frazionare le dosi. Infine \u00e8 bene co-somministrare acido folico.\nI dati disponibili riguardanti l'assunzione di lamotrigina durante l'allattamento sono limitati. La concentrazione della molecola presente nel latte materno risulta essere inferiore rispetto alla quantit\u00e0 di farmaco a cui il neonato viene esposto nel corso della gravidanza.\nDal momento che il trattamento antiepilettico nella madre non pu\u00f2 essere sospeso al fine di evitare l'insorgenza di fenomeni convulsivi, il terapeuta generalmente raccomanda di assumere la minima dose efficace ad evitare fenomeni di accumulo nel bambino, in quanto nel lattante i meccanismi di eliminazione dei farmaci non sono ancora completamente sviluppati.\nSe risulta possibile la madre dovrebbe assumere lamotrigina in monoterapia. Si raccomanda comunque di monitorare con attenzione segni e/o sintomi che possano essere ricondotti ad un eventuale tossicit\u00e0 del farmaco.\nAvvertenze.\n\"Valproato:\" \u00e8 stata osservata un'incidenza di rash pari al 14% circa in seguito ad associazione tra lamotrigina e valproato; l'insorgenza di rash ha causato sospensione della terapia nel 9% dei casi.\n\"Folati:\" sebbene la lamotrigina evidenzi debole attivit\u00e0 inibitoria verso la diidrofolato reduttasi, trattamenti prolungati con l'antiepilettico potrebbero interferire con il metabolismo dell'acido folico (rischio di anemia megaloblastica). Comunque, nei trial clinici di durata pari ad 1 anno, non sono state osservate variazioni del volume eritrocitario, della concentrazione di emoglobina e dei folati. Da uno studio clinico condotto su donne in gravidanza emerge che in seguito all'assunzione di lamotrigina la concentrazione plasmatica di acido folico diminuisce e aumenta il rischio di sviluppare malformazioni congenite.\n\"Tossicit\u00e0 cutanea:\" poich\u00e9 la lamotrigina \u00e8 stata associata frequentemente a tossicit\u00e0 cutanea (rash maculopapulare o eritematoso) che in alcuni pazienti \u00e8 evoluta verso forme anche gravi (necrolisi tossica epidermica, sindrome di Stevens-Johnson), monitorare eventuali segni e/o sintomi riconducibili a tali manifestazioni soprattutto durante le prime 8 settimane di trattamento (rischio pi\u00f9 elevato). La presenza di febbre, linfoadenopatia, edema facciale, vomito o alterazione degli enzimi epatici possono essere presenti prima dei rash cutanei e possono essere indicativi di una ipersensibilit\u00e0. Lesioni delle mucose, blistering o peeling, edema facciale, febbre, linfoadenopatia, enzimi epatici elevati, leucopenia e/o trombocitopenia in associazione a rash cutaneo sono indicativi di una reazione di ipersensibilit\u00e0 grave. L'incidenza di reazioni cutanee gravi con lamotrigina \u00e8 di 1 su 1000; il rischio \u00e8 maggiore nei pazienti pediatrici rispetto ai pazienti adulti. Il rischio di sviluppare rash cutanei pu\u00f2 aumentare in seguito all'associazione terapeutica lamotrigina-valproato oppure in seguito ad assunzione di lamotrigina in dosi superiori a quelle raccomandate. In presenza di tossicit\u00e0 cutanea correlata al farmaco, sospendere la lamotrigina. Valutare il rapporto rischio/beneficio qualora sia necessario assumere lamotrigina in seguito all'insorgenza di gravi reazioni cutanee.\n\"Ipersensibilit\u00e0:\" in caso di segni e/o sintomi riconducibili ad ipersensibilit\u00e0 verso il farmaco, quest'ultimo deve essere sospeso immediatamente. Non sempre le reazioni di ipersensibilit\u00e0 sono associate a manifestazioni cutanee; sintomi non dermatologici che devono indurre a sospettare una condizione di ipersensibilit\u00e0 comprendono febbre, linfoadenopatia, edema facciale, alterazione dei parametri epatici ed ematici. La lamotrigina \u00e8 stata associata a insufficienza epatica acuta come reazione di ipersensibilit\u00e0 al farmaco, a coagulazione intravascolare disseminata e insufficienza multiorgano (relazione causa-effetto non stabilita) con esito fatale.\nEffetti collaterali.\nL'assunzione di farmaci antiepilettici, tra cui la lamotrigina, pu\u00f2 determinare un aumento del rischio di suicidio nei pazienti o l'insorgere di idee e comportamenti suicidari in pazienti predisposti o ipersensibili se consociato ad altri antiepilettici. Uno studio condotto confrontando alcuni antiepilettici con il topiramato ha evidenziato un aumento del rischio di suicidio associato a lamotrigina (hazard ratio 1,84). \u00c8 importante quindi monitorare segni e sintomi riconducibili a idee suicidarie soprattutto se in terapie combinate con altri antiepilettici. In base alla gravit\u00e0 dei sintomi pu\u00f2 essere necessario ridurre o sospendere l'assunzione di lamotrigina.\nMeningite asettica.\n\"Meningite asettica:\" la somministrazione di lamotrigina \u00e8 stata associata ad alcuni casi di meningite asettica. I sintomi comprendono cefalea, nausea, vomito, rash cutanei, ipersensibilit\u00e0 alla luce, stanchezza, confusione. La sospensione di lamotrigina ha determinato la risoluzione dei sintomi nella maggior parte dei casi. L'insorgenza di meningite \u00e8 dovuta a una reazione di ipersensibilit\u00e0 del singolo paziente..\nIndicazioni terapeutiche e farmacocinetica.\nNell'epilessia il farmaco \u00e8 utilizzato per le crisi parziali, dette anche focali o jacksoniane, per le crisi di tipo tonico-clonico (o crisi denominate \"grande male\") e per le crisi associate alla sindrome di Lennox-Gastaut.\nLa lamotrigina agisce anche come stabilizzatore dell'umore. \u00c8 il primo farmaco dopo il litio approvato dalla Food and Drug Administration (FDA) per la terapia stabilizzante del disturbo bipolare. Tuttavia non ci sono prove definitive che la molecola prevenga l'insorgere della mania megalomane; avendo un lieve effetto antidepressivo infatti molti tendono a catalogarlo come tale, pertanto nel disturbo bipolare rimane un farmaco di seconda linea al litio nonostante i ridotti effetti collaterali.\nLa lamotrigina \u00e8 molto efficace nel controllo della rapida ciclicit\u00e0 e degli stati bipolari misti, nelle persone che non hanno risposto al litio, alla carbamazepina e/o al valproato. Risulta anche efficace come trattamento parziale per pazienti affetti da depressione maggiore, soprattutto se associato ad episodi ansiosi; recentemente \u00e8 stata scoperta la sua efficacia per il Disturbo post traumatico da stress (PTSD) e per il Disturbo borderline di personalit\u00e0 (BPD), nei quali, vista l'altissima tollerabilit\u00e0 del farmaco, si rivela una scelta di prima linea. \nParagonata agli altri farmaci antiepilettici, e al litio per il disturbo bipolare, la lamotrigina ha minori effetti collaterali, e a differenza per esempio del litio non rende necessari periodici controlli del sangue. Il suo uso in disturbi a rapida cliclit\u00e0 inoltre riduce l'utilizzo, nei dosaggi e nel periodo d'uso, dell'antipsicotico, riducendo drasticamente pertanto gli effetti collaterali della terapia. \nIl meccanismo con cui la molecola agisce non \u00e8 ancora del tutto chiaro. Ci sono prove che, data la sua somiglianza con un gruppo di guanidina ciclico e con la struttura dell'amiloride, essa possa interferire con la funzionalit\u00e0 dei canali del sodio voltaggio-dipendenti ed impedire il rilascio neuronale di glutammato. In aggiunta, nell'animale da esperimento sembra che parte della sua azione possa coinvolgere i recettori post-sinaptici di tipo 5-HT1A della serotonina e della noradrenalina."}
{"id": "1207543", "revid": "599013", "url": "https://it.wikipedia.org/wiki?curid=1207543", "title": "Mart Poom", "text": "Carriera.\nClub.\nCominci\u00f2 la carriera nella locale squadra del \"L\u00f5vid\" (\"Leoni\"), nell'allora Unione Sovietica, per poi trasferirsi al , prima di un breve periodo ai finlandesi del KuPS e agli svizzeri del Wil. Nel 1994 fu acquistato dal , dove gioc\u00f2 solo sette gare prima di essere riprestato al Flora. Nel 1997 fu ceduto al , squadra con cui fece il proprio debutto in Premiership contro il all'Old Trafford.\nDopo la retrocessione del Derby in First Division nell'estate del 2002, Poom and\u00f2 al Sunderland nel novembre di quell'anno. Il 20 settembre 2003, fece un gol di testa al 90' pareggiando per il Sunderland contro la sua ex squadra (il Derby) al Pride Park.\n Fu prestato all'Arsenal nell'agosto 2005 come sostituto di Jens Lehmann e di Manuel Almunia, prima che il contratto diventasse permanente nel gennaio del 2006. Divenne il terzo portiere dei \"Gunners\", e non gioc\u00f2 nemmeno un incontro nella stagione 2005-2006, mentre fu il primo estone a ricevere una medaglia in Champions League (medaglia d'argento) dopo che l'Arsenal raggiunse la finale, perdendola contro il Barcellona. Poom non gioc\u00f2 nemmeno un minuto e non entr\u00f2 in campo neanche in finale, ma fu uno dei 25 uomini scelti dall'Arsenal per la Champions, e ricevette la sua medaglia.\nFece il suo debutto per l'Arsenal l'8 novembre 2006 in una gara di League Cup contro l' vinta per 1-0, rimpiazzando l'infortunato Manuel Almunia nell'intervallo. La sua prima e unica presenza per i londinesi in Premiership giunse all'ultima giornata del campionato 2006-2007 contro il , nel pareggio per 0-0.\nPoom firm\u00f2 allora per il Watford, il 26 maggio 2007, con un contratto definitivo e una cifra non rivelata, risultando in pi\u00f9 rispetto ai bisogni dell'Arsenal dopo che i \"Gunners\" avevano messo sotto contratto il portiere polacco \u0141ukasz Fabia\u0144ski dal Legia Varsavia.\nNazionale.\nPoom ha rappresentato l'Estonia 120 volte, debuttando nel 1992 (quando giocava nel KuPS in Finlandia) in un'amichevole internazionale contro la Slovenia.\nNel novembre 2003, nei festeggiamenti per il 50\u00ba anniversario della UEFA, fu nominato Golden Player dalla federazione calcistica del suo paese come pi\u00f9 forte giocatore estone degli ultimi 50 anni.\nMart Poom si \u00e8 ritirato all'et\u00e0 di 37 anni nel giugno 2009.\nVita privata.\nMart \u00e8 sposato con una donna di nome Lissel (nata nel 1975), con la quale ha due figli, chiamati Markus (nato nel 1998) e Andreas (nato nel 2003). Markus \u00e8 nato a Derby in Inghilterra e ha deciso di percorrere le orme del padre intraprendendo la carriera da calciatore."}
{"id": "1207544", "revid": "1155", "url": "https://it.wikipedia.org/wiki?curid=1207544", "title": "Blennius fluviatilis", "text": ""}
{"id": "1207555", "revid": "729019", "url": "https://it.wikipedia.org/wiki?curid=1207555", "title": "Deuce (wrestler)", "text": "In WWE, Deuce ha detenuto una volta il WWE Tag Team Championship assieme Domino con un regno durato 133 giorni.\nRehier \u00e8 inoltre il figlio adottivo del wrestler Jimmy Snuka.\nCarriera.\nWorld Wrestling Entertainment (2005\u20132009).\n\"SmackDown!\" (2007\u20132008).\nI due debuttano a \"SmackDown!\" nel gennaio 2007 come \"Deuce n'Domino\" sconfiggendo due jobber nel loro primo match. Successivamente, sconfiggono Paul London e Brian Kendrick, i detentori del WWE Tag Team Championship. A No Way Out 2007, Deuce e Domino non riescono a vincere i titoli poich\u00e9 Kendrick schiena Deuce via roll-up. Riescono a vincere i titoli nella puntata di Smackdown del 20 aprile dopo che London si era infortunato sbagliando un Moonsault e Kendrick doveva difendere i titoli da solo. Successivamente, difendono i titoli in un Triple Treath Tag Team Match che includeva sia London e Kendrick sia William Regal e Dave Taylor.\nDurante un match di coppia contro Shad Gaspard e JTG, Domino si infortuna rompendosi il setto nasale. Dopo il suo ritorno dall'infortunio, Deuce n'Domino ingaggiano una rivalit\u00e0 con Batista e Ric Flair. Nella puntata di Smackdown del 31 agosto, Deuce n'Domino perdono i titoli di coppia contro Matt Hardy &amp; MVP. Verso la fine del 2007, hanno rivalit\u00e0 con Jimmy Wang Yang e Shannon Moore, Jesse &amp; Festus e Finlay e Hornswoggle. Dopo un 2008 pieno di sconfitte, a Wrestlemania XXIV, Domino partecipa alla battle royal a 24 uomini nel quale il vincitore avrebbe sfidato Chavo Guerrero in un match valido per l'ECW Championship. Il match viene poi vinto da Kane. I due splittano nella puntata di Smackdown del 20 giugno, dopo aver perso contro Jesse e Festus, Deuce colpisce Domino con la \"Crack 'em in da Mouth\". Dopo, Deuce passa a Raw e Domino viene prevalentemente usato per lanciare altri talenti. Nella puntata di Smackdown del 1\u00ba agosto, perde contro Big Show. La settimana dopo, viene licenziato dalla WWE."}
{"id": "1207556", "revid": "89688", "url": "https://it.wikipedia.org/wiki?curid=1207556", "title": "Cutout animation", "text": "La cutout animation \u00e8 una tecnica d'animazione che consiste nell'utilizzare pezzi di carta ritagliati, per creare una sorta di collage, e fotografarli a passo uno per creare l'illusione del movimento.\nIl cutout era molto utilizzato nel cinema d'animazione europeo prima dell'affermazione della tecnica delle cels, che prima della prima guerra mondiale erano utilizzati esclusivamente negli Stati Uniti.\nIl primo lavoro ad aver utilizzato questa tecnica fu il film \"El Ap\u00f3stol\" di Quirino Cristiani, oggi andato perduto. Molti grandi artisti hanno scelto di utilizzare il cutout, da Norman McLaren e Lotte Reiniger fino a Trey Parker e Matt Stone per \"South Park\"."}
{"id": "1207564", "revid": "716642", "url": "https://it.wikipedia.org/wiki?curid=1207564", "title": "Mordechai Spiegler", "text": "Carriera internazionale.\nEsord\u00ec con la nazionale di il 2 gennaio 1964 contro . Il suo miglior risultato a livello di nazionale fu la qualificazione del suo Paese al in Messico. Spiegler \u00e8 inoltre l'unico marcatore israeliano in una fase finale del campionato del mondo, avendo realizzato, nella citata edizione, un goal nella partita contro la .\nI suoi 32 gol con la maglia di Israele (secondo il conteggio dell'IFA, la FIFA ne conta solo 24) sono il record nazionale. Spiegler segn\u00f2 24 reti in 57 gare \"ufficiali\" per la compagine israeliana, inoltre gioc\u00f2 in altri 21 match \"non ufficiali\" (soprattutto gare di qualificazione alle Olimpiadi) segnando altri 8 gol.\nSpiegler capitan\u00f2 la squadra olimpica alle Olimpiadi 1968 (Citt\u00e0 del Messico) nelle quali Israele raggiunse i quarti di finale, perdendo con la (poi seconda classificata) per un sorteggio, dopo che il match era terminato 1-1.\nGolden Player.\nNel novembre 2003, nei festeggiamenti per il 50\u00ba anniversario della UEFA, fu nominato Golden Player dalla Federcalcio del suo paese come pi\u00f9 forte giocatore israeliano degli ultimi 50 anni. \nControversie.\nNel 1967 Alex Ferguson, futuro allenatore del , gli ruppe il naso in un match della Scozia (nazionale B) contro Israele a Tel Aviv."}
{"id": "1207569", "revid": "36426", "url": "https://it.wikipedia.org/wiki?curid=1207569", "title": "Chiesa di Sant'Agostino (San Gimignano)", "text": "La chiesa di Sant'Agostino \u00e8 un luogo di culto cattolico del centro storico di San Gimignano, in provincia di Siena, Arcidiocesi di Siena-Colle di Val d'Elsa-Montalcino.\nAdiacente alla chiesa sorge il Convento agostiniano e un chiostro quattrocentesco: in questi locali fino al 1983 fu ospitata la raccolta ornitologica donata al comune di San Gimignano dalla marchesa Marianna Panciatichi Ximenes d'Aragona Paulucci nel 1918 ed ora esposta nella chiesa del Quercecchio.\nStoria e descrizione.\nIniziata nel 1280 e terminata verosimilmente entro il 1298, interamente realizzata in mattoni, \u00e8 semplice e austera, con i finestroni gotici che scandiscono i fianchi, coronati in alto da una cornice di arcatelle trilobate.\nLa chiesa presenta caratteristiche derivate sia dall'architettura romanica che da quella gotica.\nLa facciata principale \u00e8 aperta solo da un portale e da un occhio con la cornice decorata in cotto.\nSolitamente si accede alla chiesa attraverso la porta che si apre sul fianco destro.\nL'ampia navata \u00e8 coperta con capriate lignee e si conclude con una cappella quadrangolare affiancata da due cappelle minori, anch'esse a pianta quadrangolare.\nCappella di san Bartolo.\nLa cappella dedicata al santo sangimignanese \u00e8 posta nella controfacciata della chiesa. L'altare marmoreo \u00e8 opera di Benedetto da Maiano, mentre il pittore sangimignanese Sebastiano Mainardi, cognato del Ghirlandaio, ha affrescato la volta con i dottori della Chiesa (\"Ambrogio, Agostino, Girolamo\" e \"Gregorio\") e la parete accanto all'altare con \"San Gimgnano, Santa Lucia\" e \"San Nicola di Bari\"\nInteressante \u00e8 anche il pavimento realizzato con mattonelle in maiolica originali del XV secolo, opera di Andrea della Robbia.\nLa cancellata in ferro battuto che delimita la cappella \u00e8 invece una realizzazione ottocentesca.\nParete destra della navata.\nNel primo altare della parete di destra vi \u00e8 ua tavola con \"Madonna in trono col Bambino e Santi\" datata 1494 di Pier Francesco Fiorentino, pittore molto prolifico in tutta la Valdelsa: Pier Francesco Fiorentino raffigur\u00f2 di piccole dimensioni anche il committente il frate domenicano Lorenzo di Bartolo. La tavola, pur adattandosi perfettamente alle dimensioni dell'altare, proviene dall'ex convento di San Domenico a San Gimignano. La lunetta sopra la tavola \u00e8 stata affrescata nei primi anni del Cinquecento dal pittore sangimignese Vincenzo Tamagni\nProseguendo, vicino alla porta di ingresso, troviamo una \"Deposizione\" affrescata nella seconda met\u00e0 del XIV secolo da Bartolo di Fredi.\nIn una nicchia riscoperta solamente nel 1908 si trova un'altra \"Deposizione\" di Biagio di Goro.\nIl terzo altare \u00e8 barocco: qui si conservano ancora le figure di santi affrescate da Vincenzo Tamagni intorno ad una nicchia non pi\u00f9 esistente nella foggia originale che conteneva una figura lignea di sant'Antonio di mano dello scultore senese Francesco di Valdambrino; attualmente, dopo la ristrutturazione del 1728 vi si venera San Nicola da Tolentino.\nAnche il quarto altare, l'ultimo del lato destro, \u00e8 in stile barocco: qui era stata collocata la tavola di Piero del Pollaiolo che ora campeggia sull'altare maggiore di questa chiesa. Purtroppo, gli affreschi trecenteschi di mano di Lippo Memmi che si trovavano sulla parete dove fu realizzato l'altare sono stati irrimediabilmente rovinati: vi si intravedono una figura di una Maddalena, una giovane martire vestita all'antica e una santa Margherita (o forse una santa Verdiana).\nTra quest'ultimo altare e il transetto si trova un quadro proveniente dalla chiesa di San Domenico raffigurante \"Santa Caterina da Siena\" di Annibale Mazzuoli.\nZona absidale.\nLa zona absidale \u00e8 composta dalla cappella centrale del coro, affiancata da due cappelle laterali.\nNella cappella del coro si trovano le celeberrime \"Storie della vita di sant'Agostino\" di Benozzo Gozzoli (1464-1465); la pala dell'altare maggiore con l\"Incoronazione della Vergine, santi e angeli musicanti\" \u00e8 opera di Piero del Pollaiolo ed \u00e8 datata 1483. Il bassorilievo dell'altare \u00e8 stato realizzato da Marco Di Piazza.\nNella cappella alla destra dell'altare maggiore si trovano affreschi con scene della \"Vita della Vergine\" di Bartolo di Fredi (1374-1375), copiate dalle perdute scene che erano state affrescate da Simone Martini, Ambrogio e Pietro Lorenzetti (1335) sulla facciata dell'ospedale di Santa Maria della Scala di Siena; la pala d'altare di questa cappella \u00e8 una \"Nascita di Maria\" di Vincenzo Tamagni, dipinta nel 1523.\nNella cappella di sinistra, chiamata anche cappella del Sacramento, \u00e8 stata collocata una tavola di scuola fiorentina degli anni trenta - quaranta del XV secolo raffigurante una \"Piet\u00e0\" con episodi della passione: l'opera proviene forse da San Domenico, ma era gi\u00e0 in loco nel XIX secolo.\nParete sinistra della navata.\nNelle adiacenze della cappella del Sacramento troviamo un affresco di Sebastiano Mainardi con \"San Gimignano che benedice tre illustri sangimignanesi\" (1487): l'affresco sovrasta il monumento funebre di fra Domenico Strambi (1488) committente anche dell'affresco.\nA lato della porta di ingresso del chiostro si trova un bel bassorilievo di Tino da Camaino.\nAll'interno di un altare barocco possiamo vedere riscoperto un affresco con la \"Madonna del latte\" attribuito a Lippo Memmi e databile agli anni 1314 - 1315\nVi si trova anche un pulpito di vero marmo di gusto rinascimentale decorato nel 1524.\nPosto verso la met\u00e0 della navata \u00e8 l'affresco con il \"San Sebastiano con devoti\" di Benozzo Gozzoli, completato il 28 luglio 1464. Il santo \u00e8 rappresentato in un'iconografia lontana dalla tradizione, che lo propone come un giovane nudo, legato ad un albero o ad una colonna e trafitto da frecce. Benozzo Gozzoli, invece, lo ha raffigurato vestito, con un ampio mantello sorretto dagli angeli, al di sotto del quale si raccoglie la popolazione in preghiera, in cerca di protezione dalla peste - provocata dalle frecce che Dio Padre, irato, scaglia dall'alto. Ad intercedere per la popolazione ci sono anche il Figlio e la Vergine, col seno scoperto. Questo affresco \u00e8 stato seguito da un secondo esemplare, presente sulla controfacciata della Collegiata di Santa Maria Assunta, nel quale il martirio del santo \u00e8 invece proposto secondo l'iconografia tradizionale.\nSegue una tavola con \"Madonna in trono con bambino e Santi\" del 1511 di Ridolfo del Ghirlandaio.\nInfine, al primo altare, l\"Adorazione della Croce\", affresco di Vincenzo Tamagni."}
{"id": "1207572", "revid": "122393821", "url": "https://it.wikipedia.org/wiki?curid=1207572", "title": "Sedum compressum", "text": "Il Sedum compressum \u00e8 una pianta succulenta appartenente al genere \"Sedum\" \u00c8 sinonimo di Sedum palmeri . Pianta grassa sempreverde, presenta dei rami che terminano con foglie a rosetta che variano dal verde chiaro al grigio/azzurrino, in autunno le foglie pi\u00f9 vecchie prima di cadere assumono un colorazione tendente al rosso. I fiori sono gialli a forma di stella e sbocciano prima della fine dell'inverno (verso febbraio/marzo) e spesso durano fino alla piena primavera.\nColtivazione.\nLa specie ha bisogno di poca acqua e preferisce postazioni in ombra. La pianta \u00e8 rustica e resiste fino a -10\u00a0\u00b0C."}
{"id": "1207583", "revid": "889336", "url": "https://it.wikipedia.org/wiki?curid=1207583", "title": "Safet Su\u0161i\u0107", "text": "Ha un fratello maggiore, Sead, che gioc\u00f2 con alterne fortune tra Jugoslavia, Canada e Belgio dal 1970 al 1982.\nCaratteristiche tecniche.\nGiocatore.\nEra un trequartista dotato di buona tecnica e che ingannava gli avversari con una finta nota come \"ki\u010dma\" (in italiano colonna vertebrale).\nCarriera.\nGiocatore.\nClub.\nSu\u0161i\u0107 cominci\u00f2 la sua carriera nel Krivaja, squadra di Zavidovi\u0107i. Da giovane si trasfer\u00ec al Sarajevo, con il quale gioc\u00f2 600 partite e realizz\u00f2 400 gol. Nella stagione 1979-1980 vinse il titolo di capocannoniere del campionato jugoslavo con 21 gol. Nel 1979 fu nominato \"Miglior giocatore della Jugoslavia\" e \"Miglior sportivo della Bosnia ed Erzegovina\".\nIl 29 aprile 1982 Luciano Moggi, all'epoca direttore sportivo del , annunci\u00f2 di aver ingaggiato Su\u0161i\u0107, tuttavia il bosniaco aveva gi\u00e0 firmato un contratto con l'. Ne nacque una querelle: alla fine entrambe le squadre italiane fecero un passo indietro e il bomber si trasfer\u00ec al .\nCon il club parigino divenne una star di livello europeo. Nel 1982-1983 contribu\u00ec alla vittoria della Coppa di Francia segnando tre gol nella doppia semifinale con il e un gol nella vittoriosa finale contro il (3-2). Nel 1985-1986 segn\u00f2 tre gol nella stagione che vide il PSG vincere il primo titolo francese nella sua storia. Con la squadra realizz\u00f2 96 reti e 61 assist dal 1982 al 1991, issandosi al terzo posto dei calciatori pi\u00f9 presenti nella storia del PSG, con 343 partite giocate, straniero pi\u00f9 presente di ogni epoca con la maglia del club parigino. Il 22 settembre 1984. nella partita vinta per 7-1 in casa contro il , forn\u00ec cinque assist per altrettante marcature dei suoi compagni. Chiuse la carriera militando nel Red Star nella stagione 1991-1992.\nNazionale.\nSu\u0161i\u0107 fu convocato 54 volte in nazionale jugoslava, mettendo a segno 21 gol dal 1977 al 1990. Con la maglia della Jugoslavia prese parte al mondiale del 1982, all'europeo del 1984 e al mondiale del 1990.\nSu\u0161i\u0107 \u00e8 l'ultimo calciatore in ordine cronologico ad aver realizzato una tripletta alla nazionale italiana, in occasione dell'amichevole di Zagabria del 13 giugno 1979 fra Jugoslavia e Italia, conclusasi col successo degli slavi per 4-1.\nAllenatore.\nDa allenatore Su\u0161i\u0107 cominci\u00f2 guidando il nel 1994-1995, poi si spost\u00f2 in Turchia, allenando l'\u0130stanbulspor dal 1996 al 1998. Nel 2001 guid\u00f2 per qualche mese l'Al-Hilal di Riad, prima di tornare in Turchia per guidare il nella stagione 2004-2005. Nella stagione seguente sedette sulla panchina dell'. Passato al \u00c7aykur Rizespor, fu alla guida della compagine di Rize in dodici match nella prima met\u00e0 della stagione 2006-2007. Esonerato, torn\u00f2 sulla panchina della squadra nella stagione 2007-2008, ma nel febbraio 2008 fu nuovamente sollevato dall'incarico. Nel marzo 2008 pass\u00f2 ad allenare l', dove rimase fino al 2009.\nIl 28 dicembre 2009 divenne commissario tecnico della nazionale della Bosnia ed Erzegovina. Dopo aver ottenuto solo due vittorie nelle prime sei partite fu severamente criticato dai media, ma rimase in sella e riusc\u00ec a condurre i suoi alla qualificazione al play-off per l'accesso all'europeo di contro il , che tuttavia prevalse nettamente sui bosniaci nel novembre 2011.\nDall'agosto 2012 all'agosto 2013 la Bosnia ed Erzegovina fece registrare una striscia di risultati utili di nove partite e l'8 agosto 2013 si iss\u00f2 in vetta alla posizione pi\u00f9 alta mai raggiunta nella classifica mondiale della FIFA, il 13\u00ba posto. Nell'ottobre seguente la nazionale allenata da Su\u0161i\u0107 ottenne la qualificazione al , la prima per un grande torneo dopo l'indipendenza del paese, battendo per 1-0 la . In Brasile, nella fase finale, la Bosnia ed Erzegovina usc\u00ec al primo turno, dopo due sconfitte contro (2-1) e (1-0) e una vittoria contro l' (3-1). Nel luglio 2014 Su\u0161i\u0107, dopo essersi dimesso, torn\u00f2 sui propri passi e rinnov\u00f2 il contratto per altri due anni. Gli scarsi risultati ottenuti nelle prime quattro partite di qualificazione al causarono l'esonero dell'allenatore, all'indomani della sconfitta contro .\nNella stagione 2015-2016 fu nominato allenatore dell'\u00c9vian, nella seconda serie francese, ma fu esonerato l'11 gennaio 2016. Nella stagione successiva, il 27 gennaio 2017, fu ingaggiato dall', nella S\u00fcper Lig turca. Fu esonerato il 25 dicembre seguente. Il 21 giugno 2018 fu annunciato il suo ingaggio da parte dell', squadra turca.\nGolden Player.\nNel novembre 2003, nei festeggiamenti per il 50\u00ba anniversario della UEFA, fu nominato Golden Player dalla Federcalcio del suo paese come pi\u00f9 forte giocatore bosniaco degli ultimi 50 anni. In quell'occasione Gerd M\u00fcller disse: \"Se si dovesse inserire Safet Su\u0161i\u0107 in una classifica dei pi\u00f9 grandi cannonieri di sempre, lo si metterebbe almeno nei primi 40\".\nCitazioni.\nViene nominato nel film \"Il favoloso mondo di Am\u00e9lie\" dal telecronista di una partita. Durante il film la piccola Am\u00e9lie si vendica di un dispetto che le aveva fatto qualche giorno prima un vicino di casa: manomettendo per pochi secondi alla volta l'antenna tv del vicino lo costringe a vedere solo a tratti una partita in cui il telecronista tesse le lodi di questo calciatore che va numerose volte a segno."}
{"id": "1207585", "revid": "339329", "url": "https://it.wikipedia.org/wiki?curid=1207585", "title": "Catalogus Baronum", "text": ""}
{"id": "1207586", "revid": "729019", "url": "https://it.wikipedia.org/wiki?curid=1207586", "title": "Domino (wrestler)", "text": "In WWE, Domino ha detenuto una volta il WWE Tag Team Championship assieme Deuce con un regno durato 133 giorni.\nCarriera.\nWorld Wrestling Entertainment (2005\u20132009).\nOhio Valley Wrestling (2005\u20132007).\nIl 25 settembre 2005, Compton viene sconfitto da Danny Basham nel dark match prima della registrazioni di Raw. Successivamente firma un contratto di sviluppo con la World Wrestling Entertainment e viene mandato in Ohio Valley Wrestling per allenarsi. Qui inizia a combattere con il ring name di Dice Domino. Forma un tag team con Deuce e i due conquistano gli OVW Southern Tag Team Championship dopo che Deuce sconfigge The Miz dopo che il suo compagno Caylen Croft aveva lasciato la OVW. I due persero i titoli il 5 aprile contro Roadkill e Kasey James in un Triple Treath Tag Team Match che includeva anche Kenny e Mikey della Spirit Squad. Dopo hanno una faida con CM Punk e Seth Skyfire e successivamente con Shawn Spears e Cody Rhodes. La faida culmina in uno Street Fight Match dove sono Spears e Rhodes a vincere. Deuce e Domino vincono nuovamente gli OVW Tag Team Titles e i DSW Tag Team Title nell'ottobre 2006, poi furono chiamati nel main roster della WWE.\n\"SmackDown!\" (2007\u20132008).\nI due debuttano a \"SmackDown!\" nel gennaio 2007 come \"Deuce n'Domino\" sconfiggendo due jobber nel loro primo match. Successivamente, sconfiggono Paul London e Brian Kendrick, i detentori del WWE Tag Team Championship. A No Way Out 2007, Deuce e Domino non riescono a vincere i titoli poich\u00e9 Kendrick schiena Deuce via roll-up. Riescono a vincere i titoli nella puntata di Smackdown del 20 aprile dopo che London si era infortunato sbagliando un Moonsault e Kendrick doveva difendere i titoli da solo. Successivamente, difendono i titoli in un Triple Treath Tag Team Match che includeva sia London e Kendrick sia William Regal e Dave Taylor.\nDurante un match di coppia contro Shad Gaspard e JTG, Domino si infortuna rompendosi il setto nasale. Dopo il suo ritorno dall'infortunio, Deuce n'Domino ingaggiano una rivalit\u00e0 con Batista e Ric Flair. Nella puntata di Smackdown del 31 agosto, Deuce n'Domino perdono i titoli di coppia contro Matt Hardy &amp; MVP. Verso la fine del 2007, hanno rivalit\u00e0 con Jimmy Wang Yang e Shannon Moore, Jesse &amp; Festus e Finlay e Hornswoggle. Dopo un 2008 pieno di sconfitte, a Wrestlemania XXIV, Domino partecipa alla battle royal a 24 uomini nel quale il vincitore avrebbe sfidato Chavo Guerrero in un match valido per l'ECW Championship. Il match viene poi vinto da Kane. I due splittano nella puntata di Smackdown del 20 giugno, dopo aver perso contro Jesse e Festus, Deuce colpisce Domino con la \"Crack 'em in da Mouth\". Dopo, Deuce passa a Raw e Domino viene prevalentemente usato per lanciare altri talenti. Nella puntata di Smackdown del 1\u00ba agosto, perde contro Big Show. La settimana dopo, viene licenziato dalla WWE.\nRitorno in OVW (2010\u20132014).\nCompton ritorna in Ohio Valley Wrestling nel settembre 2010 come \"Mr. Media\" Cliff Comtpon. L'8 gennaio 2011, sconfigge Matt Barela e Mike Mondo conquistando l'OVW Heavyweight Championship. Perde il titolo il 5 marzo in un Ladder Match contro Mike Mondo. Durante il match, Compton si frattura la caviglia, e si strappa qualche muscolo. Torna in OVW il 14 maggio, riconquistando l'OVW Heavyweight Title sconfiggendo Mike Mondo in un Brass Knuckles on a Pole match per il titolo vacante. Perde nuovamente il titolo undici giorni dopo contro Elvis Pridemoore per interferenza di Mike Mondo."}
{"id": "1207596", "revid": "767487", "url": "https://it.wikipedia.org/wiki?curid=1207596", "title": "Ramo di mandorlo in fiore in un bicchiere", "text": "Ramo di mandorlo in fiore in un bicchiere \u00e8 un dipinto a olio su tela (24x19 cm) realizzato nel 1888 dal pittore Vincent van Gogh. \u00c8 conservato nel Van Gogh Museum di Amsterdam. La rappresentazione di superfici riflettenti, come l'acqua, \u00e8 un elemento comune a molti pittori impressionisti. Vincent van Gogh infatti avendo molte caratteristiche in comune con questi ultimi viene da molti critici definito post-impressionista."}
{"id": "1207599", "revid": "2033069", "url": "https://it.wikipedia.org/wiki?curid=1207599", "title": "Agli ordini pap\u00e0", "text": "Agli ordini pap\u00e0 (\"Major Dad\") \u00e8 una sitcom statunitense andata in onda fra il 1989 e il 1993. Protagonisti sono Gerald McRaney nel ruolo del maggiore John McGillis e Shanna Reed in quello di sua moglie Polly.\nTrama.\nLa prima stagione \u00e8 ambientata a Camp Pendleton (chiamato \"Camp Singleton\" nella serie) dove il rigido maggiore dei Marine John D. \u201cMac\u201d McGillis (Gerald McRaney) \u00e8 il comandante della scuola di addestramento della fanteria. Egli s'innamora della giornalista liberale, Polly Cooper (Shanna Reed), rimasta vedova con tre figlie. Il telefilm segue Mac nella sua vita lavorativa - dove ha a che fare con il luogotenente Eugene Holowachuk (Matt Mulhern), il sergente Byron James (Marlon Archey) e Merilee Gunderson (Whitney Kershaw), la sua svampita segretaria - cos\u00ec come nella sua vita quotidiana, dove dovr\u00e0 riuscire a conquistare l'affetto delle tre figlie di Polly, Elizabeth (Marisa Ryan), Robin (Nicole Dubuc) e la piccola Casey (Chelsea Hertford).\nAll'inizio della seconda stagione, la famiglia MacGillis si trasferisce a Camp Hollister dove Mac deve adattarsi al ruolo di segretario dello Staff, al tradizionalismo arretrato del generale Marcus C. Craig (Jon Cypher) e all'irremovibile marzialit\u00e0 del sergente donna Alva 'Gunny' Bricker (Beverly Archer). Qui trover\u00e0 anche il luogotenente Eugene Holowachuk, trasferito insieme a lui."}
{"id": "1207602", "revid": "121713384", "url": "https://it.wikipedia.org/wiki?curid=1207602", "title": "Mau egiziano", "text": "Il Mau egiziano, meglio conosciuto con la denominazione inglese di Egyptian Mau o, in modo meno preciso, \"Egyptian Mao\", \u00e8 una razza di gatto tra le pi\u00f9 antiche ad essere state allevate dall'uomo.\nStoria.\nEra un gatto ritenuto sacro agli antichi egiziani, che li allevavano gi\u00e0 nel 2000 a.C.\nNel 1954 la principessa russa Nathalie Trubeckoj port\u00f2 due esemplari a Roma e poi, nel 1956, si trasfer\u00ec in Canada, dove fond\u00f2 un allevamento chiamato \"Fatima\", dove si impegn\u00f2 a selezionare i soggetti pi\u00f9 belli e gradevoli. Nel 1977 la CFA (\"Cat Fanciers's Association\") riconobbe la razza, che venne presentata alle esposizioni e che, di conseguenza, ebbe un maggior successo oltreoceano.\nDescrizione.\nNel mau egiziano, i soggetti maschio e femmina condividono l'allevamento dei gattini.\nPu\u00f2 accadere che alcuni maschi prendano parte al parto, tagliando il cordone ombelicale ai gattini. Analogamente, alcuni gatti partecipano all'educazione dei gattini. Se l'apprendimento della caccia \u00e8 un compito riservato alla femmina, quello della toeletta \u00e8 talvolta lasciato al maschio."}
{"id": "1207603", "revid": "339392", "url": "https://it.wikipedia.org/wiki?curid=1207603", "title": "Deuce Shade", "text": ""}
{"id": "1207605", "revid": "773636", "url": "https://it.wikipedia.org/wiki?curid=1207605", "title": "Abbazia di San Martino a Tifi", "text": "Labbazia di San Martino a Tifi \u00e8 un edificio sacro che si trova in localit\u00e0 Tifi, nel comune di Caprese Michelangelo, in provincia di Arezzo.\nStoria e descrizione.\nAntica abbazia camaldolese fondata dallo stesso Romualdo, \u00e8 menzionata per la prima volta nel 1057 sotto il titolo dei Santi Martino e Bartolomeo \"in loco Tiphios\". Divenuta di patronato dei conti di Galbino, la badia fu arricchita di beni con continue donazioni avvenute tra il 1088 e il 1105. Nel 1439 con bolla di papa Eugenio IV fu unita al monastero di Santa Maria a Dicciano, per essere poi soppressa nel 1808 e divenire chiesa semplice.\nDalla chiesa, caratterizzata da un organismo semplice ad unica navata, proviene il trittico con la \"Madonna tra santi\" di Giuliano Amidei (1475), oggi visibile presso il Museo Casa Natale di Michelangelo Buonarroti a Caprese."}
{"id": "1207608", "revid": "2519", "url": "https://it.wikipedia.org/wiki?curid=1207608", "title": "Bjerkreim", "text": "Bjerkreim \u00e8 un comune norvegese della contea di Rogaland."}
{"id": "1207611", "revid": "339392", "url": "https://it.wikipedia.org/wiki?curid=1207611", "title": "Jimmy Reiher Jr.", "text": ""}
{"id": "1207612", "revid": "29990", "url": "https://it.wikipedia.org/wiki?curid=1207612", "title": "Marguerite Gachet", "text": ""}
{"id": "1207619", "revid": "298229", "url": "https://it.wikipedia.org/wiki?curid=1207619", "title": "Chiesa cattolica nelle F\u00e6r \u00d8er", "text": "La presenza cristiana nelle F\u00e6r \u00d8er risale all'anno 999 circa, quando il re di Norvegia Olaf Trygvason mand\u00f2 Sigmundur Brestisson con alcuni sacerdoti nell'arcipelago in missione. Il primo vescovo delle F\u00e6r \u00d8er fu ordinato nel 1111 e ci furono in tutto 34 vescovi, l'ultimo dei quali, \u00c1mundur \u00d3lavsson, morto nel 1538. La Chiesa cattolica, dopo un breve periodo nel XIX secolo, fece ritorno in pianta stabile nelle isole solo nel 1931, come parte della diocesi di Copenaghen.\nVi sono circa 120 cattolici nelle F\u00e6r \u00d8er, di 23 nazionalit\u00e0 diverse. Il loro centro principale \u00e8 la chiesa di Santa Maria a T\u00f3rshavn.\nLa prima comunit\u00e0 cattolica.\nNel 999 il re di Norvegia Olaf Trygvason mand\u00f2 il capo vichingo Sigmundur Brestisson con alcuni sacerdoti nell'arcipelago per \"battezzare il popolo ed istruirlo nella fede cristiana\".\nNel 1110 le isole furono elevate a diocesi e l'anno seguente si insedi\u00f2 a Kirkjub\u00f8ur il primo vescovo delle F\u00e6r \u00d8er. Durante i successivi 400 anni risiedettero a Kirkjub\u00f8ur 34 vescovi, l'ultimo dei quali, \u00c1mundur \u00d3lavsson, morto nel 1538.\nLa Riforma protestante.\nIl re Cristiano III di Danimarca sospese il parlamento norvegese nel 1535 e la Norvegia fu annessa alla Danimarca, e di conseguenza anche le F\u00e6r \u00d8er. Nel 1537 il re decret\u00f2 che le chiese di Danimarca, Norvegia e F\u00e6r \u00d8er dovevano essere riformate in linea con la dottrina luterana adottata nella Confessione di Augusta. Durante la Riforma nelle isole fu abolita la vecchia sede episcopale, il vescovo cattolico di Hamar in Norvegia fu ucciso, il seminario venne chiuso e tutte le terre della chiesa nell'arcipelago (circa il 40% del totale) furono confiscate dalla corona. La lingua ufficiale della chiesa divenne il danese.\nIl XIX secolo: l'intermezzo bavarese.\nDopo l'introduzione della libert\u00e0 religiosa con la prima Costituzione danese nel 1849, ci fu un tentativo di riportare il cattolicesimo nelle F\u00e6r \u00d8er. Nel 1855 le isole furono incluse nella prefettura apostolica del Polo Nord, e dal 1869 nel vicariato apostolico di Danimarca (oggi diocesi di Copenaghen).\nNel 1857 arrivarono nell'arcipelago sulla nave \"Fortuna\" un sacerdote bavarese, padre Georg Bauer, insieme ad un sacerdote italiano, don Luigi Mussa. Nel 1859 padre Bauer intraprese la costruzione di una chiesa a R\u00e6ttar\u00e1, presso T\u00f3rshavn; la cappella fu completata nel giugno dello stesso anno ed alla prima messa parteciparono una settantina di persone e pochi giorni dopo vi fu la prima cresima in quel nuovo tempio.\nPadre Bauer spese i dodici anni successivi a T\u00f3rshavn e parecchi faroesi entrarono a far parte della Chiesa cattolica. Quando lasci\u00f2 le isole nel 1872, dei sacerdoti continuarono a visitare le F\u00e6r \u00d8er sino al 1894, quando rimaneva solo un'anziana fedele cattolica a Hv\u00edtanes: nella sua cappella privata officiava la messa un sacerdote proveniente da Copenaghen.\nIl XX secolo.\nNel 1931 due giovani sacerdoti, E. G. Boekenogen e Thomas King, si impegnarono a ristabilire una congregazione cattolica nelle F\u00e6r \u00d8er. Nello stesso anno, ad aprile, arrivarono le suore francescane, in risposta ad un appello lanciato dal cardinale Van Rossum per aiutare la popolazione delle isole F\u00e6r\u00f8er. Nel corso degli anni avrebbero costruito una scuola, un asilo nido e una scuola materna, e servito le esigenze della piccola comunit\u00e0 cattolica, che poco a poco si sarebbe andata a formare.\nIl 23 maggio 1931 fu consacrata una cappella in una casa data loro in affitto. Fra i primi a visitare questa chiesa vi furono degli anziani che in giovent\u00f9 avevano frequentato la chiesa di padre Bauer.\nLa piccola chiesa di Bringsnag\u00f8ta divenne presto troppo piccola e il 1\u00ba giugno 1933 fu consacrata la nuova chiesa di Santa Maria. Lo stesso giorno fu inaugurata anche la scuola di San Francesco, che loro stesse avevano costruito, progettata dall'architetto locale H. C. W. T\u00f3rgar\u00f0. Le suore francescane organizzarono un bazar annuale, utilizzando i proventi per finanziare la loro scuola e alleviare i bisogni dei poveri locali, e alcuni studenti furono presi come figli adottivi. Gli insegnanti che lavoravano l\u00ec utilizzavano la Lingua faroese, anche se le suore erano straniere e provenienti da tutta Europa: esse impararono la lingua faroese e la parlavano con un accento particolare, che non \u00e8 mai scomparso.\nNel 1985 la scuola pass\u00f2 alla comunit\u00e0 di T\u00f3rshavn, poich\u00e9 le suore erano troppo anziane per gestirla. Essa ha 350 studenti e trenta insegnanti. Nel 1987 fu inaugurato il nuovo edificio scolastico, ma il tipico edificio rosso della vecchia scuola \u00e8 ricordato da generazioni di abitanti di T\u00f3rshavn, che qui sono stati istruiti.\nLa chiesa di Santa Maria dal 1987.\nL'attuale chiesa di Santa Maria \u00e8 stata consacrata il 30 agosto 1987. Questa chiesa \u00e8 anche la chiesa conventuale delle suore francescane. La comunit\u00e0 si raduna qui ogni domenica mattina per la messa.\nNel giardino che circonda la chiesa vi \u00e8 una grande variet\u00e0 di piante, molte delle quali provenienti da aree remote dell'Emisfero Australe con condizioni di innesto simili a quelle delle F\u00e6r \u00d8er. Queste piante simboleggiano il posto della chiesa di Santa Maria nel Cattolicesimo mondiale.\nDei circa 130 cattolici di tutte le isole, almeno un terzo sono Faroesi: alcuni giovani parrocchiani appartengono alla quinta generazione di fedeli. Due di loro rappresentarono la Chiesa cattolica e le F\u00e6r \u00d8er in occasione della visita di Papa Giovanni Paolo II in Danimarca nel 1989."}
{"id": "1207620", "revid": "6923", "url": "https://it.wikipedia.org/wiki?curid=1207620", "title": "Vlado \u0160mit", "text": "Carriera.\nClub.\nInizia la sua carriera nel Milicionar Belgrado e successivamente nel FK \u017deleznik Belgrado.\nDopo un prestito di 6 mesi, nell'estate 2002 \u0160mit firma un contratto che lo lega al Bologna per 4 anni. L'estate successiva viene prima girato in prestito ad Atalanta (con cui gioca 22 partite ed ottiene anche una promozione in Serie A) e (in cui ha subito molti infortuni), per poi chiudere le ultime due stagioni da titolare a Bologna.\nNell'estate del 2007 viene ceduto a titolo definitivo al . Nell'estate 2009, a seguito del fallimento del sodalizio veneto, rimane svincolato e viene acquistato dal , neopromosso in Serie B, per poi passare, il 1\u00ba febbraio 2010, alla SPAL in Prima Divisione in cambio di Luis Fernando Centi.\nIl 21 agosto 2012, dopo la scomparsa della SPAL dal calcio professionistico, viene tesserato dal Cagliari, squadra di Serie A, con cui comunque non scende mai in campo in partite ufficiali. I rossobl\u00f9 gli avevano anche dato la maglia n\u00b0 11 che prima di lui aveva indossato il leggendario Gigi Riva.\nIl 9 settembre 2012 cambia nuovamente squadra, trasferendosi liberamente al Triglav, squadra della massima serie slovena. Proprio il Triglav \u00e8 stata la sua ultima squadra con cui ha militato per 6 anni prima di ritirarsi nel 2018.\nNazionale.\nHa giocato con la Nazionale Under-18 e Under-21 jugoslava."}
{"id": "1207621", "revid": "697352", "url": "https://it.wikipedia.org/wiki?curid=1207621", "title": "Around the World", "text": ""}
{"id": "1207635", "revid": "2519", "url": "https://it.wikipedia.org/wiki?curid=1207635", "title": "Bokn", "text": "Bokn \u00e8 un comune norvegese della contea di Rogaland. Da qui partir\u00e0 il tunnel sottomarino Rogfast che la collegher\u00e0 a Randaberg passando sotto il Boknafjord."}
{"id": "1207639", "revid": "773636", "url": "https://it.wikipedia.org/wiki?curid=1207639", "title": "Pieve di Santa Maria Assunta a Cellole", "text": "La pieve di Santa Maria Assunta \u00e8 un edificio religioso situato a Cellole, una localit\u00e0 presso Pancole, nel comune di San Gimignano in provincia di Siena, diocesi di Volterra.\nStoria.\nLe prime testimonianze su questa chiesa risalgono a due carte datate 949 e 1011; a quel tempo risulta che la chiesa fosse dedicata a San Giovanni Battista.\nNel documento di fondazione della Badia a Elmi del 1034 risulta che la chiesa era gi\u00e0 dedicata a Santa Maria Assunta. Il territorio della pieve era spesso conteso tra i conti Cadolingi e i vescovi di Volterra, ai quali comunque spettava la giurisdizione. Dalla fine del XII secolo iniziano ad aumentare le notizie su questa pieve, notizie che riferiscono si dell'avanzamento di alcuni lavori sia i nomi dei rettori. Alla base della torre campanaria \u00e8 posta un'iscrizione che recita: \"+ REMOTA FUIT H PLEBS A M CXC IN ITA FACTA TEMPORE ILD PLE\"; \u00e8 la testimonianza che nel 1190 il titolo di una precedente chiesa situata nei pressi venne traslata in questo edificio per volont\u00e0 dell'allora pievano Ildebrando. Il pievano Ildebrando \u00e8 stato la figura centrale per la vita di questo edificio tanto che ancora nel 1250 risulta pievano di essa. Durante il suo plebanato vennero eseguiti tutti i lavori della nuova chiesa, i quali durarono almeno 50 anni; la consacrazione della chiesa avvenne nel 1238 come riporta un'iscrizione murata in facciata; ma non solo, il pievano ricopr\u00ec anche importati ruoli nella vita civile della zona tanto da essere chiamato a far da giudice in diverse controversie scoppiate sul territorio\nI successoti di Ildebrando furono Aloigi Valenzo, Martino e Dando e sappiano che il complesso plebano comprendeva anche una canonica e un lebbrosario.\nIl piviere di Cellole non era particolarmente ricco ma, intorno al 1300, poteva contare su ben 20 chiese suffraganee e gli veniva riconosciuta la stessa autorit\u00e0 del pievano della omonima chiesa di San Gimignano. Nonostante questo riconoscimento, nel 1413 la chiesa veniva officiata soltanto la domenica e l'edificio ecclesiastico versava in pessime condizioni, questo perch\u00e9 la cura della chiesa era affidata ad un membro della famiglia Cavalcanti che se ne disinteressava totalmente.\nNel 1502 il capitolo di Cellole vantava pari dignit\u00e0 di quello di San Gimignano ma alla met\u00e0 del secolo venne unito a quello della Badia a Cerreto. A ci\u00f2 si oppose il comune di San Gimignano che solo nel 1595 riusc\u00ec ad ottenere la restituzione del patronato della badia a Elmi che da allora fu sottoposta ai canonici di San Gimignano.\nNel corso del XVIII secolo la chiesa venne ridefinita in stile barocco e vennero fatti numerosi restauri.\nAltri lavori si ebbero intorno al 1860 quando il campanile, ormai pericolante, venne abbattuto fino all'altezza del tetto e inoltre vennero modificate le aperture della facciata. Tra il 1878 e il 1879 per volont\u00e0 dell'allora pievano Lorenzo Pecorai, vennero effettuati dei restauri che portarono all'eliminazione di ogni aggiunta barocca e al rifacimento della facciata e dell'abside. Nel 1922 croll\u00f2 il tetto della navata sinistra e l'anno successivo venne ricostruito.\nNegli anni '80 del XX secolo il portale \u00e8 stato consolidato e la basilica pavimentata.\nArchitettura e patrimonio artistico.\nLa chiesa sorge ai margini di una spianata la cui vista, dalla fine dell'Ottocento, \u00e8 parzialmente nascosta da una serie di cipressi.\nEsterno.\nLa facciata \u00e8 datata 1238 ma appare nella veste conferitole dopo i restauri novecenteschi. Presenta un prospetto molto schiacciato, caratteristica abbastanza comune nelle chiese a tre navate del contado senese; sono originali il portale e la feritoia a croce posta sotto la cuspide.\nIl portale presenta un arco estradossato a tutto sesto e una ghiera decorata mediante prismi incuneati, come nella pieve di San Lazzaro a Lucardo; inoltre ha una lunetta monolitica con risega poggiante su un architrave con mensole decorate. Il semicapitello di sinistra presenta una decorazione di tre ordini di fogliame con le punte rivolte verso l'alto, molto simili a quelle del duomo di Volterra; nel semicapitello di sinistra la decorazione \u00e8 fatta mediante un intreccio di figure zoomorfe stilizzate e disposte in maniera simmetrica.\nAl centro della facciata si trova una bifora realizzata negli anni'20 in stile e sulla sua destra dalla muratura sporge una testa umana molto consunta mentre alla sinistra, all'altezza dell'architrave, si trova l'iscrizione prima citata. Le fiancate dell'edificio sono completamente cieche.\nLa tribuna ha una sola abside. Il basamento \u00e8 decorato da una greca mentre il coronamento presenta delle arcatelle cieche monolitiche poggianti da mensole scolpite. Le arcatelle dell'abside presentano lunette monolitiche decorate a intrecci geometrici e motivi vegetali secondo lo stile riscontrabile negli edifici volterrani; questa scelta ha fatto ipotizzare una retrodatazione di questa parte dell'edificio ma probabilmente si tratta solo di un rimontaggio di parti della primitiva chiesa. Al centro dell'abside si apre una finestra priva di qualsiasi decorazione.\nInterno.\nL'edificio ha un impianto basilicale con tre navate, divise da colonne e pilastri, che sorreggono archi a tutto sesto.\nVisto dall'interno, cosa peraltro abbastanza rara, l'edificio mostra chiaramente le due principali fasi costruttive: la prima riguarda il presbiterio e la fiancata destra mentre alla seconda sono ascrivibili la facciata, i valichi delle navate, il campanile e il fianco sinistro.\nMassimo luogo di interesse \u00e8 il catino absidale che presenta numerose incongruenze nel paramento murario. La parete \u00e8 scandita da archetti ciechi, all'interno dei quali ci sono lunette riccamente decorate le quali si appoggiano a mensole nelle quali sono scolpite figure geometriche, fitomorfe e zoomorfe. Al centro del catino si trova una finestra a colonnini, di epoca pi\u00f9 tarda, caratterizzata dall'arco che sostituisce la lunetta, presenta dei piedritti monolitici e due colonne delimitate da un capitello nella parte alta e da una mensola in basso. Il catino absidale fino a circa due metri di altezza \u00e8 stato realizzato in un'epoca pi\u00f9 antica rispetto al resto.\nL'abside \u00e8 collegata alla parete del presbiterio da due semicolonne da cui partono le archeggiature; le navatelle minori sono aperte da due monofore.\nL'aula interna presenta sette campate di cinque colonne per parte, alcune delle quali presentano delle tracce di affreschi. Le colonne terminano con dei capitelli ungulati simili a quelli della collegiata di San Gimignano e da abachi dove sono scolpite rosette, anelli e altri motivi geometrici, secondo un modello diffusissimo in Valdelsa.\nOltre alle colonne lo spazio interno presenta anche due pilastri a fascio posti poco prima del presbiterio, una soluzione riscontrabile anche ad Abbazia a Isola.\nIl campanile venne demolito nel 1860 ma la base occupa ancora la prima campata di destra. Nella base \u00e8 murata l'iscrizione del 1190 ma sull'arco che da qui parte \u00e8 posta un'altra lapide con data 1233, a testimonianza della discontinuit\u00e0 dei lavori."}
{"id": "1207647", "revid": "1800218", "url": "https://it.wikipedia.org/wiki?curid=1207647", "title": "Fudbalski Klub \u017deljezni\u010dar", "text": "Il Fudbalski Klub \u017deljezni\u010dar (cirillico serbo: \u0424\u0443\u0434\u0431\u0430\u043b\u0441\u043a\u0438 \u043a\u043b\u0443\u0431 \u0416\u0435\u0459\u0435\u0437\u043d\u0438\u0447ap \u0421\u0430\u0440\u0430\u0458\u0435\u0432\u043e, \"club calcistico ferrovieri\"), noto come \u017deljezni\u010dar (per i tifosi come \u017deljo), \u00e8 una societ\u00e0 calcistica bosniaca con sede nella citt\u00e0 di Sarajevo. Milita nella Permijer Liga, la massima divisione del campionato bosniaco di calcio.\nFondata nel 1921 da un gruppo di ferrovieri (da cui il nome), nella sua storia si \u00e8 aggiudicato un campionato jugoslavo nella stagione 1971-1972. Nelle coppe europee conta una partecipazione alla Coppa dei Campioni (nel 1972-1973, eliminato al primo turno dal ), mentre il miglior risultato ottenuto \u00e8 la semifinale nella Coppa UEFA 1984-1985, dove fu sconfitto dagli ungheresi del .\nLa societ\u00e0 si posiziona all'ottavo posto nella classifica perpetua della Prva Liga Jugoslava. Nel 2013 vince il suo sesto campionato nazionale.\nDisputa le partite interne allo stadio Grbavica di Sarajevo.\nColori.\nNella tradizione dell'Europa orientale il blu \u00e8 il colore delle ferrovie. Per questo motivo i fondatori del club, un gruppo di ferrovieri, decisero di stabilire il blu come colore sociale.\nInvece le divise cambiarono pi\u00f9 volte nel corso degli anni: per alcune stagioni furono azzurre, per altre blu, per altre blu scuro come nello stemma. \u00c8 capitata anche la combinazione blu-azzurro a strisce verticali, e nella stagione 1999-2000 le strisce furono orizzontali. L'unica stagione senza traccia di blu nelle divise \u00e8 quella del 2002-2003, quando le maglie divennero di color grigio scuro. Le divise per la trasferta sono sempre state di colore bianco.\nSul lato sinistro delle maglie, in posizione del cuore, \u00e8 situato lo stemma. Sin dalla fondazione, gli elementi che lo costituiscono sono un pallone, le ali e il simbolo delle ferrovie. Altri elementi furono aggiunti o cambiati diverse volte; ad esempio, il cerchio fu annesso negli anni novanta, e dal 1945 al 1992 una stella rossa a cinque punte era posta al posto del pallone. L'ultimo cambiamento dello stemma risale al 2000.\nTifosi.\nIl principale gruppo di supporto del FK \u017deljezni\u010dar \u00e8 chiamato Manijaci (The Maniacs). Ci sono anche sottogruppi come Blue Tigers, Union Union, Corpo Urbano, Stari Grad e Vendetta.\nNella cultura popolare, Stole An\u0111elovi\u0107 (Stole iz Bora) - un appassionato supporter del club di Bor, \u00e8 diventato famoso per aver viaggiato oltre 450 km per decenni (oltre 40 anni) per partecipare alla maggior parte delle partite in casa del FK \u017deljezni\u010dar Sarajevo ed \u00e8 stato un sostenitore di lunga data della squadra nazionale jugoslava e fan di Ivica Osim.\nOrganico.\nRosa 2012-2013.\n "}
{"id": "1207652", "revid": "423521", "url": "https://it.wikipedia.org/wiki?curid=1207652", "title": "FK Zeljeznicar", "text": ""}
{"id": "1207653", "revid": "838137", "url": "https://it.wikipedia.org/wiki?curid=1207653", "title": "Francesco Alfano", "text": "Biografia.\nNasce a Nocera Inferiore, sede vescovile in provincia di Salerno, il 13 giugno 1956.\nFormazione e ministero sacerdotale.\nFrequenta la scuola media inferiore presso il seminario minore diocesano, il liceo nel seminario regionale di Salerno. Come alunno dell'Almo collegio Capranica studia filosofia e teologia presso la Pontificia Universit\u00e0 Gregoriana, licenziandosi in teologia sistematica.\nIl 17 aprile 1982 \u00e8 ordinato presbitero per la diocesi di Nocera Inferiore-Sarno.\nRicopre gli incarichi di vicario cooperatore in San Bartolomeo apostolo a Nocera Inferiore (1982-1986), di parroco di Santa Maria delle Grazie a Casali di Roccapiemonte (1986-1989), di direttore dell'Istituto diocesano di scienze religiose (1992-1996) e di responsabile della formazione dei seminaristi (1993-2002). Nel 1989 \u00e8 nominato parroco di Santa Maria delle Grazie ad Angri e nel 2001 vicario episcopale per il clero.\nInoltre, \u00e8 assistente diocesano dei giovani dell'Azione Cattolica, segretario del Consiglio presbiterale e del Collegio dei consultori, direttore del Consiglio pastorale e responsabile dell'Ufficio pastorale della nuova evangelizzazione.\nCollabora per la celebrazione del sinodo diocesano (1996-2001) e del 1\u00ba congresso eucaristico diocesano.\nDal 24 ottobre 1996 \u00e8 cappellano di Sua Santit\u00e0.\nMinistero episcopale.\nViene nominato arcivescovo di Sant'Angelo dei Lombardi-Conza-Nusco-Bisaccia il 14 maggio 2005.\nRiceve l'ordinazione episcopale il 2 luglio 2005 dal vescovo Gioacchino Illiano, coconsacranti gli arcivescovi Paolo Romeo e Salvatore Nunnari.\nIl 10 marzo 2012 viene nominato arcivescovo di Sorrento-Castellammare di Stabia, continuando per\u00f2 a reggere l'arcidiocesi di Sant'Angelo dei Lombardi-Conza-Nusco-Bisaccia in qualit\u00e0 di amministratore apostolico fino al 6 gennaio 2013. Fa ingresso in arcidiocesi il 28 aprile 2012.\nRisiede nel seminario arcivescovile \"Alfonso Sozy Carafa\" di Vico Equense.\nAttualmente ricopre anche i seguenti incarichi:\nGenealogia episcopale.\nLa genealogia episcopale \u00e8:"}
{"id": "1207654", "revid": "287204", "url": "https://it.wikipedia.org/wiki?curid=1207654", "title": "Oscar Cordoba", "text": ""}
{"id": "1207661", "revid": "1442080", "url": "https://it.wikipedia.org/wiki?curid=1207661", "title": "Alfio Basile", "text": "Da calciatore ha vinto 2 campionati argentini (1966 e il Metropolitano 1973), 1 Libertadores (1967) e 1 Intercontinentale (1967). Tra il 1967 e il 1973 \u00e8 stato convocato dalla Nazionale argentina.\nNel 1975 inizia la carriera d'allenatore. In quasi quarant'anni da tecnico, ha allenato 14 squadre differenti e la Nazionale argentina. Dopo aver guidato sette squadre argentine, gli uruguaiani del Nacional e gli spagnoli dell'Atl\u00e9tico Madrid, vincendo unicamente una Supercoppa sudamericana nel 1988 col Racing, nel 1991 \u00e8 chiamato sulla panchina della Nazionale argentina. Con l\"'Albiceleste\" vince la Coppa America 1991, la Coppa re Fahd 1992 e la Coppa America 1993, tutte e tre le competizioni senza perdere alcun incontro. Ai Mondiali 1994, l'Argentina esce agli ottavi contro la Romania (3-2). Tornato ad allenare in patria, nel 2000 passa ai messicani dell'America, vincendo l'unica edizione della CONCACAF Giants Cup, competizione disputata nel 2001. Nel 2005 arriva sulla panchina del Boca Juniors, vincendo 2 campionati argentini (Apertura 2005 e Clausura 2006), 1 Copa Sudamericana (2005) e 2 Recope Sudamericane (2005 e 2006). Tra il 2006 e il 2008 torna ad allenare l'Argentina, partecipando alla Coppa America 2007 prima di fare ritorno al Boca Juniors. Dal 2012, dopo la sua quarta esperienza sulla panchina del Racing, \u00e8 senza squadra.\nNel 1991 ottiene il titolo di allenatore sudamericano dell'anno.\nCarriera.\nGiocatore.\nFiglio di immigrati Italiani provenienti da Catania, Basile cominci\u00f2 la carriera al Bella Vista di Bah\u00eda Blanca, sua citt\u00e0 natale. Dal 1964 al 1970 gioc\u00f2 per il Racing Club, e quindi nell'Hurac\u00e1n, dove fu un elemento importante della squadra che, guidata da C\u00e9sar Luis Menotti, vinse il \"Metropolitano\" 1973. Inoltre Basile gioc\u00f2 per l'Argentina. Basile si ritir\u00f2 dall'attivit\u00e0 nel 1975. \u00c8 soprannominato \"El Coco\".\nAllenatore.\nDopo il ritiro dall'attivit\u00e0, Basile allen\u00f2 numerose squadre argentine, tra le quali il Rosario Central, il Racing Club, l'Hurac\u00e1n e il V\u00e9lez S\u00e1rsfield, e tre squadre estere, il Nacional Montevideo, l'Atl\u00e9tico Madrid e l'Am\u00e9rica di Citt\u00e0 del Messico.\nLa sua carriera come allenatore raggiunse la prima massima vetta all'inizio degli anni novanta, quando condusse la nazionale argentina alla vittoria in due Coppe America e alla partecipazione a due Confederations Cup, nel 1992 e nel 1995 (Passarella sulla panchina). Il cammino nelle qualificazioni a USA 1994 sembrava tranquillo, fino a una clamorosa sconfitta per 5-0 in casa con la . Dopo quel traumatico evento, fu fatto tornare all'attivit\u00e0 Diego Maradona per farlo giocare nel play-off contro l'.\nIn quegli stessi Mondiali, l'Argentina apr\u00ec con due roboanti vittorie sulla e sulla . Comunque, le controversie non tardarono ad arrivare. Maradona, ancora una volta la stella della squadra, sottoposto al test antidoping dopo la gara con la Nigeria, fu squalificato dopo che nel suo campione erano state trovate tracce di efedrina. L'Argentina arriv\u00f2 agli ottavi, ma il morale era a terra e la squadra fu eliminata, sconfitta dalla .\nBasile and\u00f2 ad allenare il San Lorenzo, quindi l'Am\u00e9rica in Messico e il Col\u00f3n de Santa Fe con risultati alterni. Nel luglio 2005 fu assunto come coach del Boca Juniors e vinse la Recopa Sudamericana 2005 solo un mese dopo. Quindi vinse il suo primo titolo nazionale argentino da allenatore (\"Apertura\" 2005). Quattro giorni dopo, il Boca vinse la Copa Sudamericana contro i messicani dell'UNAM Pumas.\nNel luglio 2006, gli fu per la prima volta offerta nuovamente la panchina della nazionale argentina: lui accett\u00f2. Basile rimase al Boca Juniors fino al 14 settembre 2006, quando la squadra vinse la seconda Recopa Sudamericana consecutiva con un successo sul San Paolo.\nNoto per preferire la Serie A e la Primera Divisi\u00f3n al campionato inglese, fece notizia in Inghilterra quando consigli\u00f2 fortemente Carlos T\u00e9vez e Javier Mascherano a trasferirsi in Italia, affermando che sarebbe stata la cosa migliore soprattutto per Mascherano \"nel caso avesse voluto giocare in seconda divisione\" con la Juventus. Il 16 ottobre 2008 ha presentato le sue dimissioni dopo la sconfitta dell' a Santiago contro il .\nIl 2 luglio 2009 torna nuovamente sulla panchina del Boca Juniors. Visti i risultati scarsi, il 22 gennaio 2010 si dimette a distanza di una settimana dall'inizio del Clausura 2010.\nIl 26 dicembre 2011 torna ad allenare per la quarta volta il Racing Avellaneda in sostituzione di Diego Simeone, passato all'Atletico Madrid. Il 14 aprile 2012 lascia la guida del Racing Avellaneda in seguito alla pesante sconfitta della sua squadra per 4-1 contro l'Independiente con la squadra al 16\u00ba posto in classifica."}
{"id": "1207663", "revid": "1305772", "url": "https://it.wikipedia.org/wiki?curid=1207663", "title": "Nojabr'sk", "text": "Nojabr'sk (anche traslitterato come \"Noyabrsk\") \u00e8 una citt\u00e0 della Siberia centro-settentrionale, situata nel Circondario autonomo Jamalo-Nenec. Il suo nome viene dal russo \u041d\u043e\u044f\u0431\u0440\u044c (\"Nojabr'\") che significa \"novembre\".\nStoria.\nLa sua fondazione \u00e8 recentissima. Poco prima del 1975, degli elicotteri atterrarono nei pressi del fiume \"Itu-Jacha\" e inizi\u00f2 la costruzione di una centrale per l'estrazione del petrolio. Nel novembre 1976 fu costruita una ferrovia e sulle rive vicine del lago \"Chanto\" fu fondato un piccolo villaggio.\nIl 26 ottobre 1977 il villaggio prese il nome di Nojabr'sk; l'insediamento acquis\u00ec lo status di villaggio urbano il 12 novembre 1979, mentre il 28 aprile 1982 acquis\u00ec lo status di citt\u00e0.\nLa prima scuola di Nojabr'sk fu aperta nel 1977; oggi la citt\u00e0 ha 14 scuole primarie e secondarie, un liceo, una scuola di musica e una di disegno per bambini.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1207666", "revid": "1222", "url": "https://it.wikipedia.org/wiki?curid=1207666", "title": "Atopogale cubana", "text": ""}
{"id": "1207667", "revid": "3082", "url": "https://it.wikipedia.org/wiki?curid=1207667", "title": "Felice Liberio", "text": ""}
{"id": "1207669", "revid": "1431409", "url": "https://it.wikipedia.org/wiki?curid=1207669", "title": "Andreas Herzog", "text": "Noto per la sua abilit\u00e0 nel tirare i calci di rigore, \u00e8 il giocatore austriaco con pi\u00f9 presenze in nazionale.\nCarriera.\nGiocatore.\nA livello di club, Herzog gioc\u00f2 nel Rapid Vienna (1986-1992 e 2002-2003,vincendo un Campionato austriaco e due Supercoppe d'Austria), nel (Dal 1992 al 1996 vincendo una Bundesliga, una Coppa di Germania e due Supercoppe di Germania e poi dal 1996 al 2002 vincendo una Coppa Intertoto e una Coppa di Germania),nel (1995-1996, Vittoria della Coppa UEFA) e nel Los Angeles Galaxy (2004). Con la maglia dell'Austria prese parte ai campionati mondiali di Italia 1990 e Francia 1998. Nelle sue 103 presenze in nazionale mise a segno 27 gol.\nHerzog si ritir\u00f2 dal calcio nel 2004, dopo un anno nel Los Angeles Galaxy, in una stagione conclusa con 4 gol e sette assist.\nAllenatore.\nDal 30 settembre 2005 al 31 dicembre 2005 fu allenatore interim dell'Austria, insieme a Willie Ruttensteiner e Slavo Kova\u010di\u0107. Dal 1\u00ba gennaio 2006 diventa vice di Josef Hickersberger appena divenuto ct dell'Austria.\nIl 4 marzo 2008 diventa allenatore dell'Austria Under-21. Il 17 dicembre 2011 lascia la guida dell'Austria Under-21, per diventare vice di J\u00fcrgen Klinsmann alla guida degli Stati Uniti."}
{"id": "1207670", "revid": "767487", "url": "https://it.wikipedia.org/wiki?curid=1207670", "title": "Rischio di cambio", "text": "Il rischio di cambio \u00e8 un tipo di rischio di mercato relativo alla possibilit\u00e0 che variazioni dei tassi di cambio tra due valute portino ad una perdita del potere d'acquisto della moneta detenuta e alla conseguente perdita di valore dei crediti. Queste variazioni costituiscono anche un rischio finanziario per le imprese ed aziende che esportano o importano merci. La copertura e la gestione del rischio di cambio \u00e8 necessaria alle aziende che hanno costi e ricavi in due valute diverse: aziende import, che importano materie prime (quotate in dollari) e quindi hanno costi in dollari, ma ricavi in euro provenienti dalle vendite in Europa. In Europa l'azienda export avr\u00e0 invece costi in Euro e ricavi in dollari (se esporta negli Usa) o altra valuta. La gestione del rischio valutario porta alle aziende molti vantaggi:\nTransaction Exposure.\nLa \"Transaction Exposure\" riguarda acquisti e vendite di beni e servizi in divisa estera da regolare ad un tempo t futuro, debiti o crediti in divisa estera, contratti a termine.\nOperating Exposure.\n\"Operating Exposure\" misura l'impatto delle variazioni dei tassi di cambio sul valore attuale dei futuri flussi operativi in divisa estera dell'impresa. Prende in esame come la TE i cash flow futuri; \u00e8 soggettiva e si basa su stime relative ad uno stabilito orizzonte temporale, non su dati contabili ma sulle stime della pianificazione di cui \u00e8 responsabile il management in quanto dipende dall'integrazione tra pi\u00f9 strategie. \nVariazioni: attesa (non fa parte della OE); inattesa (variabilit\u00e0 della variazione attesa, \u00e8 questa che comporta variazioni nel valore di mercato dell'impresa); impatto di variazioni inattese: \"Short-run\" (impatto sui risultati dell'anno infatti i prezzi o le divise non possono essere rinegoziate), \"Medium-run\" (se c'\u00e8 l'equilibrio l'impresa pu\u00f2 rinegoziare i prezzi per mantenere i livelli di cash flow attesi), \"Long-run\" (sui flussi di cassa attesi a lungotermine). Gestione strategica, cio\u00e8 anticipare e influenzare gli effetti di variazioni inattese dei tassi di cambio piuttosto che semplicemente sperare che tutto vada bene, tramite: strategie di diversificazione sia della base operativa che delle fonti di approvvigionamento; gestione attiva dell'esposizione. \nLe due fasi suddette possono essere gestite con specifiche tecniche finanziarie:\nBibliografia.\nTutino F, Barbieri L., Carmosino P. (1990). Rischio di cambio e imprese: programmazione gestione e controllo dei flussi finanziari in valuta. Bologna: Il Mulino."}
{"id": "1207672", "revid": "599013", "url": "https://it.wikipedia.org/wiki?curid=1207672", "title": "Bo\u0161ko Balaban", "text": "Carriera.\nClub.\nNato a Fiume, cominci\u00f2 a giocare per la locale squadra del Rijeka e apparve in 97 partite tra il 1995 e il 2000, segnando un totale di 21 gol. Al termine della stagione 1999-2000 risult\u00f2 essere il capocannoniere della 1. HNL con 15 gol, e attir\u00f2 l'attenzione di una grande della Croazia, la . Giocando per la Dinamo Bo\u0161ko riusc\u00ec a mantenere il ruolino di marcia dei tempi del Rijeka e ancora una volta fu il miglior realizzatore del campionato 2000-2001 con 14 gol in 25 match. Nella stagione successiva, dopo solo due gare, fu preso dall' con una spesa di 5,8 milioni di sterline, guadagnandosi un contratto di \u00a3 20.000 a settimana (760.000 a stagione).\nBalaban non riusc\u00ec a trovare la miglior forma al club inglese, sommando solo nove presenze, sette come sostituto, partendo dalla panchina. Forse il problema fu la nostalgia del suo paese, cosicch\u00e9 venne prestato alla Dinamo Zagabria per la stagione 2002-2003: quell'anno and\u00f2 a segno 15 volte in 24 gare. Balaban \u00e8 ritenuto il peggior acquisto di sempre dell'Aston Villa, in quanto non riusc\u00ec a realizzare neanche un gol e, considerando anche la somma spesa per averlo, venne preso in giro a lungo dai tifosi del \"Villa\". Comunque, nel dicembre 2003 l'Aston Villa rescisse il contratto del croato e lui firm\u00f2 per il con un trasferimento a costo zero. Nella stagione 2004-2005 segn\u00f2 11 gol in 24 presenze per il club; nella stagione 2005-2006 fece 13 reti in 30 partite per il Bruges.\nNel 2007 Balaban \u00e8 stato collegato a un possibile trasferimento ai Rangers, cosa che lui ha ammesso che avrebbe accettato molto volentieri. Nell'agosto dello stesso anno fa ritorno alla . Nell'estate 2009 si trasferisce ai greci del Panionios, che aiuta a conquistare la salvezza.\nNazionale.\nBalaban \u00e8 stato un membro della nazionale croata dal 2000 al 2007, bench\u00e9 negli ultimi anni sia apparso raramente da titolare e abbia giocato soprattutto come subentrato nel secondo tempo. In totale ha accumulato 35 presenze internazionali ed ha segnato 10 reti.\nBalaban ha esordito con la maglia a scacchi della Croazia in un'amichevole con la Slovacchia il 16 agosto 2000 dopo aver preso regolarmente parte agli incontri dell'Under 21 croata per pi\u00f9 di un anno. Al suo debutto segn\u00f2 il suo primo gol per la Nazionale maggiore proprio in quella partita, che termin\u00f2 con un pareggio di 1-1. Gioc\u00f2 tutti gli 8 incontri di qualificazione della Croazia ai Mondiali 2002, mettendo a segno 5 gol, inclusa una tripletta contro la Lettonia nella vittoria per 4-1 del 24 marzo 2001. Fu anche tra i 23 convocati della sua Nazionale per il Mondiale asiatico, ma trascorse le tre partite del girone in panchina. Successivamente non apparve in alcuna partita della Croazia tra il febbraio 2003 e l'agosto 2004: perse la fase finale di Euro 2004 e non gioc\u00f2 neanche una partita di qualificazione alla rassegna europea.\nFece il ritorno alle competizioni internazionali in una gara contro la Bulgaria il 9 ottobre 2004, valida per le qualificazioni ai Mondiali 2006 e successivamente apparve in altri quattro match, segnando una doppietta contro l'Islanda il 3 settembre 2005. Fu incluso nella lista dei 23 giocatori per Germania 2006, ma ancora una volta trascorse tre partite a scaldare la panchina.\nAi primi di settembre 2006, il CT croato Slaven Bili\u0107 cacci\u00f2 Balaban e i suoi compagni di squadra Ivica Oli\u0107 e Darijo Srna dalla selezione croata per il primo match di qualificazione a Euro 2008 contro la Russia, dopo che erano rientrati a tarda notte da una discoteca di Zagabria. Comunque, Balaban fu l'unico dei tre a ritornare in rosa per la successiva gara contro l'Andorra un mese dopo, che fu vinta per 7-0 dalla Croazia. In quel match, Balaban entr\u00f2 da sostituto dopo un'ora di gioco con la Croazia in vantaggio per 5-0, segnando il pi\u00f9 veloce gol di sempre di un nazionale croato, dato che al momento della segnatura erano trascorsi solo 20 secondi dal suo ingresso in campo."}
{"id": "1207675", "revid": "124778366", "url": "https://it.wikipedia.org/wiki?curid=1207675", "title": "Eredivisie 1999-2000", "text": "L'edizione 1999-2000 della Eredivisie vide la vittoria finale del .\nCapocannoniere del torneo fu Ruud van Nistelrooy (), con 29 reti."}
{"id": "1207677", "revid": "1935652", "url": "https://it.wikipedia.org/wiki?curid=1207677", "title": "Paolo Atzei", "text": "Biografia.\nNasce a Mantova, citt\u00e0 capoluogo di provincia e sede vescovile, il 21 febbraio 1942. \u00c8 originario di Simala, in provincia di Oristano.\nFormazione e ministero sacerdotale.\nIl 17 settembre 1959 emette la prima professione ed entra nell'Ordine dei frati minori conventuali, il 27 ottobre 1963 la professione solenne.\nIl 18 dicembre 1966 \u00e8 ordinato presbitero.\nMinistero episcopale.\nL'8 febbraio 1993 papa Giovanni Paolo II lo nomina vescovo di Tempio-Ampurias; succede a Pietro Meloni, precedentemente nominato vescovo di Nuoro. Il 28 marzo seguente riceve l'ordinazione episcopale, nella cattedrale di Oristano, dall'arcivescovo Pier Giuliano Tiddia, coconsacranti l'arcivescovo Antonio Vitale Bommarco, O.F.M.Conv., e il vescovo Antonino Orr\u00f9.\nIl 14 settembre 2004 lo stesso papa lo nomina arcivescovo metropolita di Sassari; succede a Salvatore Isgr\u00f2, deceduto il 2 maggio precedente. Il 31 ottobre prende possesso dell'arcidiocesi.\nIl 27 giugno 2017 papa Francesco accetta la sua rinuncia alla guida dell'arcidiocesi per raggiunti limiti di et\u00e0 e nomina suo successore monsignor Gian Franco Saba.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1207680", "revid": "4252", "url": "https://it.wikipedia.org/wiki?curid=1207680", "title": "Cappella di Santa Maria di Momentana", "text": "La cappella di Santa Maria di Momentana \u00e8 un edificio sacro che si trova in localit\u00e0 Cappella di Momentana a Monterchi.\nStoria e descrizione.\nUna piccola chiesa di campagna dedicata a Santa Maria \"de Momentana\" o \"de Silva\", ricordata fin dal XIII secolo, sorgeva isolata in questo luogo. L'edificio attuale deriva dalla trasformazione della chiesa in cappella cimiteriale nel 1785 attraverso la riduzione delle dimensioni originarie. Nel 1956 la chiesa fu completamente ristrutturata mutandone l'assetto, l'orientamento e le dimensioni secondo un asse ortogonale a quello precedente.\nPer l'altare maggiore dell'antica chiesetta Piero della Francesca dipinse intorno al 1455 il celebre affresco della \"Madonna del parto\", staccato nel 1911, qui conservato fino al 1992 ed oggi nei locali dell'ex scuola di Monterchi."}
{"id": "1207681", "revid": "287204", "url": "https://it.wikipedia.org/wiki?curid=1207681", "title": "Bosko Balaban", "text": ""}
{"id": "1207682", "revid": "345405", "url": "https://it.wikipedia.org/wiki?curid=1207682", "title": "Nestore (mitologia)", "text": "Nestore \"/n\u00e8store/\" (in greco \u039d\u03ad\u03c3\u03c4\u03c9\u03c1) \u00e8 una figura della mitologia greca. Appare nell'Iliade e nel III libro dell'Odissea.\nIl personaggio.\nFiglio del re di Pilo Neleo e di Cloride, divenne re dopo l'uccisione del padre e dei fratelli da parte di Ercole.\nFu il pi\u00f9 vecchio e il pi\u00f9 saggio tra i sovrani greci che, sotto la guida di Agamennone, assediarono Troia. Ancora oggi molti modi di dire lo citano come sinonimo di \"vecchio saggio\".\nIn giovent\u00f9 Nestore fu un valente guerriero e partecip\u00f2 a molte imprese importanti, tra le quali la lotta dei Lapiti contro i centauri, la caccia al cinghiale di Calidone sotto la guida di Meleagro e la ricerca del vello d'oro con gli Argonauti.\nSalito al potere a Pilo, Nestore spos\u00f2 Anassibia (o Euridice, a seconda delle versioni), la quale gli diede numerosi figli: Antiloco (che mor\u00ec a Troia), Trasimede (che fu tra coloro che entrarono nel cavallo di legno), Echefrone, Stratio, Perseo (omonimo dell'eroe figlio di Zeus), Areto, Pisistrato (che Omero ci dice essere l'unico scapolo), Pisidice e Policasta (la pi\u00f9 giovane).\nBench\u00e9 gi\u00e0 anziano, quando inizi\u00f2 la guerra di Troia part\u00ec con gli altri eroi greci per combattere contro i Troiani. Avendo governato per generazioni, godeva fama di uomo saggio e giusto e dispens\u00f2 consigli ai Greci durante il conflitto. Dopo la caduta di Troia, Nestore ritorn\u00f2 a Pilo, dove ospit\u00f2 Telemaco quando il giovane vi si rec\u00f2 per informarsi sul destino di suo padre Ulisse. Dopo questo punto non si hanno pi\u00f9 fonti riguardo alla storia e al destino di Nestore.\nIl nome di Nestore ricorre anche in un'iscrizione poetica incisa su una coppa detta appunto di Nestore, il pi\u00f9 antico documento di lingua greca, coevo ai poemi omerici."}
{"id": "1207683", "revid": "173818", "url": "https://it.wikipedia.org/wiki?curid=1207683", "title": "Multinazionali", "text": ""}
{"id": "1207686", "revid": "599013", "url": "https://it.wikipedia.org/wiki?curid=1207686", "title": "Carlos Roa", "text": "Carriera.\nClub.\nRoa cominci\u00f2 la sua carriera al Racing Club di Avellaneda nel 1988, dove gioc\u00f2 prima di trasferirsi al Lan\u00fas nel 1994. Tre stagioni dopo, e dopo aver vinto la Copa Conmebol nel 1996, and\u00f2 in Spagna per giocare nel Maiorca.\nCon il Maiorca, Roa gioc\u00f2 come primo portiere la stagione 1997-1998 (vincendo la Supercoppa di Spagna), e quella 1998-1999, prima di prendersi un periodo di riflessione religiosa. Trascorse un anno compiendo lavori caritatevoli e religiosi come membro della Chiesa cristiana avventista del settimo giorno, che, tra l'altro, insegna a rispettare il Sabbath, dal tramonto di venerd\u00ec a quello di sabato, senza lavorare (o giocare a calcio) per servire gli altri e lodare Cristo senza distrazioni.\nUn anno dopo, Roa ritorn\u00f2 al Mallorca per la stagione 2000-2001, ma non trov\u00f2 la giusta continuit\u00e0, giocando solo qualche match. Quindi si trasfer\u00ec ad un'altra squadra spagnola, l'Albacete, per\u00f2 un cancro ai testicoli lo costrinse a smettere di giocare e, dopo un'operazione, a trascorrere un intero anno tra chemioterapia e riabilitazione. Ristabilitosi, torn\u00f2 ad allenarsi con la squadra spagnola di terza divisione \"Constancia de Inca\", prima di tornare in patria per giocare con l'Olimpo, con il quale si \u00e8 ritirato nel 2006.\nNazionale.\nFu il portiere della nazionale argentina che prese parte ai Mondiali 1998 svoltisi in Francia. Roa non concesse neanche un gol nella fase a gironi, e divenne un eroe nazionale parando il decisivo rigore della serie contro l'Inghilterra negli ottavi."}
{"id": "1207689", "revid": "599013", "url": "https://it.wikipedia.org/wiki?curid=1207689", "title": "C\u00e9sar Sampaio", "text": "Carriera.\nClub.\nC\u00e9sar Sampaio gioc\u00f2 per quattro diverse squadre brasiliane. La sua prima squadra fu il Santos, quindi gioc\u00f2 nel Palmeiras; inoltre milit\u00f2 nel Corinthians e nel San Paolo, nel Campeonato Brasileiro.\nAll'estero, gioc\u00f2 per tre club giapponesi, lo Yokohama Fl\u00fcgels, il Kashiwa Reysol e il Sanfrecce Hiroshima. Sampaio ebbe inoltre una breve esperienza in Spagna, giocando dieci partite nella stagione 2000-01 con il Deportivo de la Coru\u00f1a.\nC\u00e9sar Sampaio ha recentemente affermato che vorrebbe diventare allenatore e, ora che si \u00e8 ritirato, sta cominciando l'attivit\u00e0.\nHa ricevuto la Bola de Ouro (il premio come miglior giocatore brasiliano del campionato) nel 1990 e nel 1993.\nNazionale.\nSampaio ha preso parte a 40 partite con la maglia del Brasile. Ai Mondiali 1998 mise a segno la prima rete in assoluto del torneo, un colpo di testa contro la Scozia, e ne fece altri due contro il Cile agli ottavi. Gioc\u00f2 in tutte le gare del Brasile fino alla finale, che i verdeoro persero per 3-0 contro la Francia padrona di casa."}
{"id": "1207690", "revid": "767487", "url": "https://it.wikipedia.org/wiki?curid=1207690", "title": "Eredivisie 2000-2001", "text": "L'edizione 2000-01 della Eredivisie vide la vittoria finale del .\nCapocannoniere del torneo fu Mateja Ke\u017eman (), con 24 reti."}
{"id": "1207692", "revid": "599013", "url": "https://it.wikipedia.org/wiki?curid=1207692", "title": "Dennis Rommedahl", "text": "Caratteristiche tecniche.\nDi ruolo ala, disponeva di buon dribbling oltre a essere bravo a crossare.\nCarriera.\nClub.\nNato nel sobborgo di Bispebjerg, Copenaghen, Rommedahl comincia a giocare a calcio nelle giovanili di diversi club, tra i quali il B 93 e il Lyngby FC. Fa il proprio debutto da professionista nel 1995 per il Lyngby, squadra che allora militava nella Superligaen.\nNel 1997 viene prelevato dalla squadra olandese del , che successivamente lo manda in prestito al RKC Waalwijk per la stagione 1997-1998. Ritorna al PSV nel 1998: qui si afferma, vincendo tre Eredivisie con la squadra di Eindhoven.\nCompie quindi il salto dal calcio olandese a quello inglese nell'estate del 2004, quando il Charlton Athletic riesce ad anticipare il Tottenham Hotspur per ottenere la sua firma su un contratto di quattro anni. La sua prima stagione viene spesa ad ambientarsi, con buona parte dell'anno trascorso in panchina e dal fisioterapista. La seconda stagione lo vide migliorare, tanto aiutare il Charlton a restare in Premier League.\nIl 20 luglio 2007 Rommedahl firma un contratto con l'Ajax, che paga 1 milione di euro per assicurarsi il suo cartellino. Dopo una stagione e mezza, il 20 gennaio 2009 passa in prestito al N.E.C., squadra olandese con cui gioca fino al 1\u00ba luglio 2009. Torna all'Ajax per la stagione 2009-2010, per poi essere ceduto il 14 luglio 2010 all'Olympiakos. Grazie alle sue prestazioni si guadagna il titolo di calciatore danese dell'anno.\nNell'estate 2011 torna in Danimarca, al Brondby.\nDopo 48 presenze e 5 gol rimane svincolato. Nell'estate del 2013 torna in Olanda per giocare nel RKC Waalwijk.\nNazionale.\nNel luglio 1996 viene convocato per giocare nella Nazionale danese Under-19. Veste poi anche la divisa della Nazionale Under-21: in tutto, tra Under-19 e 21, gioca 19 partite e segna 5 gol.\nQuando Morten Olsen, ex allenatore dell', diventa commissario tecnico della Danimarca, Rommedahl viene immediatamente convocato per debuttare in Nazionale maggiore, nell'agosto 2000. Gioca consecutivamente le successive 38 partite della Danimarca, comprese quattro gare al campionato del mondo 2002, rassegna nella quale segna anche un gol contro i campioni in carica della (vittoria danese per 2-0). La serie si interrompe nel febbraio 2004, con la mancata partecipazione ad un'amichevole contro la . Nello stesso anno Rommedahl disputa tutti e quattro i match della sua Nazionale al campionato d'Europa 2004.\nSuccessivamente Rommedahl partecipa alla spedizione danese dei mondiali 2010 in Sudafrica, risultando decisivo per la vittoria della squadra contro il Camerun, ottenuta il 19 giugno 2010 grazie a una sua rete, che permise agli scandinavi di imporsi per 2-1.\nHa vestito la maglia della sua Nazionale per 127 partite, segnando 21 gol in tutto."}
{"id": "1207693", "revid": "767487", "url": "https://it.wikipedia.org/wiki?curid=1207693", "title": "Eredivisie 2001-2002", "text": "L'edizione 2001-02 della Eredivisie vide la vittoria finale dell'.\nCapocannoniere del torneo fu Pierre van Hooijdonk (), con 24 reti."}
{"id": "1207695", "revid": "1543377", "url": "https://it.wikipedia.org/wiki?curid=1207695", "title": "Dieter M\u00fcller", "text": "Figlio di Heinz Kaster, difensore del St. Pauli e dei Kickers Offenbach dei primi anni cinquanta, Dieter M\u00fcller deve il suo cognome al suo padre adottivo.\nIl 5 ottobre 2012 entr\u00f2 in coma per cinque giorni a causa di un infarto.\nCarriera.\nClub.\nDurante l'esperienza al fece segnare il record di gol realizzati da un solo giocatore in una sola partita di Bundesliga, 6: il 17 agosto 1977 contribu\u00ec con sei gol, messi a segno al 12', al 23', al 32', al 52', al 73' e all'85' alla vittoria del Colonia sul per 7-2 davanti a 19.000 spettatori al M\u00fcngersdorfer di Colonia. In quella stagione venne incoronato capocannoniere di Bundesliga (24 gol in 33 gare), proprio come la stagione precedente (34 gol in 34 presenze).\nNazionale.\nApparve in 12 match e segn\u00f2 9 gol per la . Gioc\u00f2 a Euro 1976, dove fu anche capocannoniere e sali' agli onori delle cronache per aver siglato una tripletta in semifinale contro i padroni di casa, e venne convocato anche ai Mondiali 1978."}
{"id": "1207696", "revid": "1702319", "url": "https://it.wikipedia.org/wiki?curid=1207696", "title": "Chiesa di Sant'Apollinare alle Ville", "text": "La chiesa di Sant'Apollinare \u00e8 un luogo di culto cattolico che si trova in localit\u00e0 Le Ville a Monterchi.\nLa chiesa presenta un impianto romanico riferibile al XII secolo. L'abside semicircolare impostata sulla nuda roccia e costruita con grandi blocchi di pietra irregolari risulta essere la parte pi\u00f9 antica dell'edificio. Il corpo principale presenta invece una muratura regolare a filaretto di blocchi di pietra squadrati di media grandezza, su cui si apre sul fianco sinistro una bifora. Il campanile a vela sei-settecentesco \u00e8 impostato sull'abside e ospita una campana del XV secolo. L'interno ad unica navata conserva frammenti di affreschi dei secoli XV e XVI."}
{"id": "1207698", "revid": "47767", "url": "https://it.wikipedia.org/wiki?curid=1207698", "title": "Liberio (nome)", "text": "Origine e diffusione.\nDeriva dal tardo nome latino \"Liberius\", basato sull'aggettivo \"liberus\" (\"libero\"); fa parte di un'ampia schiera di nomi latini ispirati alla libert\u00e0, come ad esempio Libero, Liberale, Liberato, Liberto e via dicendo.\nOnomastico.\nL'onomastico si pu\u00f2 festeggiare il 30 dicembre in memoria di san Liberio, vescovo di Ravenna, oppure il 27 maggio in ricordo di san Liberio, eremita presso Ancona nel V secolo."}
{"id": "1207701", "revid": "29990", "url": "https://it.wikipedia.org/wiki?curid=1207701", "title": "Chiesa (Kandinsky)", "text": ""}
{"id": "1207705", "revid": "599013", "url": "https://it.wikipedia.org/wiki?curid=1207705", "title": "Ed\u00edlson", "text": "Ha segnato 170 gol in 17 anni di carriera.\nCarriera.\nClub.\nGiocava come attaccante, e ha trascorso la sua carriera in diverse squadre brasiliane (Palmeiras, Corinthians, Flamengo e Cruzeiro le principali). Inoltre ha giocato in Portogallo, nel , in Giappone, nel Kashiwa Reysol, e negli Emirati Arabi Uniti, con l'Al-Ain. Nel 1998 ha ricevuto la Bola de Ouro come miglior giocatore del Campeonato Brasileiro.\nNazionale.\nConta 25 presenze in Nazionale brasiliana; con i verdeoro ha vinto il in Giappone e Corea del Sud."}
{"id": "1207706", "revid": "287204", "url": "https://it.wikipedia.org/wiki?curid=1207706", "title": "Chiesa di Sant'Apollinare", "text": ""}
{"id": "1207707", "revid": "767487", "url": "https://it.wikipedia.org/wiki?curid=1207707", "title": "Eredivisie 2002-2003", "text": "L'edizione 2002-03 della Eredivisie vide la vittoria finale del .\nCapocannoniere del torneo fu Mateja Ke\u017eman (), con 35 reti."}
{"id": "1207708", "revid": "287204", "url": "https://it.wikipedia.org/wiki?curid=1207708", "title": "Edilson", "text": ""}
{"id": "1207709", "revid": "80339", "url": "https://it.wikipedia.org/wiki?curid=1207709", "title": "Novy Urengoy", "text": ""}
{"id": "1207712", "revid": "767487", "url": "https://it.wikipedia.org/wiki?curid=1207712", "title": "Eredivisie 2003-2004", "text": "L'edizione 2003-04 della Eredivisie vide la vittoria finale dell'.\nCapocannoniere del torneo fu Mateja Ke\u017eman (), con 31 reti."}
{"id": "1207714", "revid": "1573940", "url": "https://it.wikipedia.org/wiki?curid=1207714", "title": "Chiesa di San Simeone (Monterchi)", "text": "La chiesa di San Simeone \u00e8 un edificio sacro che si trova a Monterchi.\nStoria e descrizione.\nLa chiesa \u00e8 ricordata fin dal 1230 nella giurisdizione del vescovo di Citt\u00e0 di Castello. Le sue origini si legano al castello di \"Mons Herculis\" (Monterchi), dedicato a san Simeone e sottoposto alla signoria dei Tarlati da Pietramala, che ebbero fino al 1440 il patronato della chiesa. Dopo il passaggio alla nuova diocesi di Sansepolcro (1520), l'edificio originario fu ampliato e trasformato nel 1533.\nL'aspetto attuale \u00e8 il frutto di una totale ricostruzione nel 1830-1832 e di successivi interventi di restauro dopo i danni subiti nel 1890 e nel terremoto del 1917, fino all'ultimazione del campanile nel 1960.\nAll'interno \u00e8 conservata un affresco staccato di \"Madonna col bambino\" scoperto nel 1917 nella cappella di Santa Maria di Momentana sotto la \"Madonna del parto\" di Piero della Francesca."}
{"id": "1207716", "revid": "767487", "url": "https://it.wikipedia.org/wiki?curid=1207716", "title": "Eredivisie 2004-2005", "text": "L'edizione 2004-05 della Eredivisie vide la vittoria finale del .\nCapocannoniere del torneo fu Dirk Kuijt, del , con 29 reti."}
{"id": "1207719", "revid": "287204", "url": "https://it.wikipedia.org/wiki?curid=1207719", "title": "Chiesa rossa", "text": ""}
{"id": "1207723", "revid": "287204", "url": "https://it.wikipedia.org/wiki?curid=1207723", "title": "Emile Mpenza", "text": ""}
{"id": "1207725", "revid": "33751", "url": "https://it.wikipedia.org/wiki?curid=1207725", "title": "Emmanuel Amunike", "text": "Con la Nazionale nigeriana gioc\u00f2 molte partite internazionali e fece parte della squadra che partecip\u00f2 al e che vinse la Coppa d'Africa 1994. Per le sue prestazioni a entrambi questi tornei vinse il premio come miglior calciatore africano 1994. Inoltre aiut\u00f2 la Nigeria a vincere la medaglia d'oro alle Olimpiadi 1996 segnando il gol decisivo nella finale contro l'Argentina.\nNel 1996 ha vinto il premio BBC African Footballer of the Year, assegnato dalla BBC Radio.\nCarriera.\nClub.\nAll'inizio della sua carriera Amunike vinse il campionato nigeriano col Julius Berger e quello egiziano con lo Al-Zamalek. Nel 1994 firm\u00f2 per lo Sporting Lisbona: divenne molto popolare dopo aver segnato un gol decisivo contro i rivali del Benfica. Durante la stagione 1996-97 fu comprato dal Barcellona per 3,6 milioni di $, ma riusc\u00ec a giocare solo la prima stagione prima di essere continuamente perseguitato dagli infortuni. Problemi al ginocchio lo tennero lontano dai Mondiali 1998. Amunike non si ristabil\u00ec mai completamente, e si ritir\u00f2 dopo aver giocato l'ultimo anno in Giordania.\nNazionale.\nFu decisivo nella finale della Coppa d'Africa nel 1994 con una doppietta, e suo fu il gol che quasi elimin\u00f2 l'Italia agli ottavi del Mondiale americano, che pareggi\u00f2 e vinse grazie a una doppietta di Roberto Baggio. Alla Coppa di re Fahd 1995 sbaglia, ai calci di rigore, il tiro che avrebbe permesso di vincere la finale per il terzo/quarto posto contro il Messico, mettendo cos\u00ec la Nigeria al quarto posto della competizione."}
{"id": "1207728", "revid": "1271762", "url": "https://it.wikipedia.org/wiki?curid=1207728", "title": "La chiesa di Auvers", "text": "La chiesa di Auvers \u00e8 un dipinto del pittore olandese Vincent van Gogh, realizzato nel 1890 e conservato al Museo d'Orsay di Parigi.\nStoria.\nQuando nel maggio 1890 Van Gogh lasci\u00f2 l'ospedale di Saint-R\u00e9my-de-Provence egli decise di abbandonare definitivamente il Meridione francese e di fare visita al fratello Th\u00e9o van Gogh a Parigi, per poi recarsi ad Auvers-sur-Oise, su consiglio dell'amico Camille Pissarro, in modo tale da essere sottoposto alle cure del dottor Paul Gachet. Qui van Gogh trascorse le ultime dieci settimane della sua vita e in questo breve lasso di tempo dipinse oltre cento quadri, compreso \"La chiesa di Auvers.\"\nVan Gogh si era cimentato nella raffigurazione di luoghi di culto gi\u00e0 nel giugno 1885, quando esegu\u00ec la \"Chiesa di Nuenen con i fedeli\": il soggetto di tale opera era il servizio liturgico domenicale alla chiesa di Nuenen, con i vari fedeli accalcati intorno all'edificio sacro, ripreso dal lato absidale. \"La chiesa di Auvers\", realizzata un mese prima del suicidio dell'artista, \u00absembra quasi colloquiare con la vecchia opera, riprendendola e trasformandola, gettando un arco ideale tra l'esordio e la conclusione della fulminante evoluzione artistica di van Gogh\u00bb (Armiraglio). Oggi l'opera \u00e8 custodita presso il museo d'Orsay, sotto il numero d'inventario RF 1951 42.\nDescrizione.\nDi seguito si riporta la descrizione che van Gogh forn\u00ec dell'opera, parlandone in una lettera indirizzata alla sorella Wilhelmina:\nIn maniera ancora pi\u00f9 gridata rispetto al passato qui van Gogh rinuncia ad una riproduzione fotograficamente esatta della \u00abrealt\u00e0 stereoscopica\u00bb e proietta nell'architettura di Auvers i suoi tormenti interiori, manipolando forme e colori in modo libero e soggettivo, con un'esplicita presa di distanze dal naturalismo impressionista e neoimpressionista (si confronti, a titolo esemplificativo, il presente dipinto con le \"Cattedrali di Rouen\" di Monet). \u00c8 in questo modo che l'abside della chiesetta del XIII secolo, lontana dalle rigide norme fisiche che caratterizzano l\"'ars costruendi\", non si erge con precisione, bens\u00ec barcolla convulsamente, come se fosse sul punto di collassare. La mole bassa e compatta della chiesa \u00e8 infatti individuata da linee morbide e tortuose, impiegate dal pittore per generare un dinamismo che viene amplificato dalle due stradine che, biforcandosi, stringono l'edificio da una parte e dall'altra, senza darvi accesso. Sul sentiero di sinistra, poi, si avventura una contadina che, tuttavia, rivolge il tergo allo spettatore, isolandolo in un senso di angosciosa solitudine.\nIl dato visibile, si \u00e8 detto, viene reinterpretato in questo dipinto con molta libert\u00e0 espressiva. Ci\u00f2 vale anche per i colori che, sovraccaricati, sembrano quasi palpitare, diffondendo il disperato \"pathos\" di van Gogh. Tutte le tonalit\u00e0 del dipinto, stese sulla tela per mezzo di pennellate avvitate su s\u00e9 stesse, sono infatti gravide di significati: \u00e8 il caso del verde-giallo dei prati, del rosso delle tegole, ma soprattutto del blu cobalto che inquina il cielo, rendendolo foriero di vorticose burrasche, quasi come se fosse notte (anche se \u00e8 evidentemente giorno, come dimostra l'ombra proiettata dalla chiesa sul triangolo erboso che ha innanzi). Quest'arbitrariet\u00e0 del colore e delle forme non solo orchestra magistralmente l'\u00abatmosfera psicologica\u00bb dell'opera, che in termini speculari con il sentire dell'artista appare oppressa da un greve silenzio carico di presagi, ma riassume \"in nuce\" anche tutti gli indirizzi stilistici che saranno poi distintivi dell'arte espressionista. \u00abVan Gogh aveva ormai perso ogni accesso al divino\u00bb osserva la critica d'arte Federica Armiraglio \u00abe anche la fede nella pittura, che aveva sostituito quella religiosa, era in procinto di spegnersi\u00bb. Attraverso i colori irreali e l\u2019assenza di prospettiva, l\u2019immagine reale della chiesa \u00e8 come trasfigurata, filtrata dal mondo interiore dell\u2019artista. La linea, i colori divengono per Van Gogh i mezzi espressivi con i quali egli comunica la bellezza e il dramma dell\u2019esistenza."}
{"id": "1207730", "revid": "1442080", "url": "https://it.wikipedia.org/wiki?curid=1207730", "title": "Eric Gerets", "text": "Carriera.\nGiocatore.\nGerets gioc\u00f2 per il Rekem, lo , il Milan (una fugace esperienza), il MVV Maastricht e il , vincendo tra l'altro la Coppa dei Campioni 1987-1988, due campionati belgi, sei campionati olandesi e il premio come miglior giocatore del campionato belga (1982).\nCon le sue 86 presenze \u00e8 il secondo giocatore di sempre per numero di presenze con la nazionale belga (due gol segnati) con cui \u00e8 arrivato secondo a Euro 1980 e quarto ai Mondiali 1986. Fu inoltre tra i convocati della Selezione Europea nella gara ufficiale della nazionale italiana del 25 febbraio 1981 allo Stadio Olimpico di Roma, il 383\u00ba incontro disputato dagli azzurri, organizzata per raccogliere fondi per le vittime del terremoto dell'Irpinia: la gara si concluse con la vittoria per 3-0 degli europei, dove Gerets gioc\u00f2 nel secondo tempo.\nNel 1984 fu squalificato per due anni a causa del suo coinvolgimento in uno scandalo di corruzione che vide come protagonisti alcuni tesserati dello Standard Liegi.\nAllenatore.\nCome allenatore, lavor\u00f2 dal 1994 al '97 per , dal 1997 al '99 per il , dal 1999 a 2002 per il , dal 2002 al '04 per il e, brevemente, nel 2004 per il , prima di andare al dove rimase dal 2004 al 2007. Nella stagione 1996-1997 Gerets vinse il campionato belga col Lierse, ripetendosi nel 1998-1999 con il Club Brugge. Vinse il campionato olandese due volte (1999-2000 e 2000-2001) con il PSV Eindhoven. Nella stagione 2005-2006 vinse la Turkcell Premier Super League col Galatasaray. Nel marzo del 2007, il suo contratto \u00e8 stato prolungato dal club; comunque il suo contratto \u00e8 stato rescisso il 29 maggio dello stesso anno, dopo che il Galatasaray aveva chiuso soltanto al terzo posto in campionato.\nIl 26 settembre 2007 \u00e8 stato assunto dall', col quale ha firmato un biennale. In due anni ha conquistato un 3\u00ba posto il primo anno e un 2\u00ba posto il secondo anno. Il 30 giugno 2009 gli subentra Didier Deschamps. Dal 1\u00ba luglio seguente al 13 novembre 2010 ha allenato l'Al Hilal.\nIl 5 luglio 2010 la FRMF annuncia sul proprio sito che Gerets sar\u00e0 il nuovo allenatore del Marocco. Dopo essere stato contestato dai tifosi e dalla stampa per i risultati disastrosi con la nazionale marocchina, \u00e8 stato licenziato Sabato 15 settembre 2012 dalla FRMF. L'8 ottobre dello stesso anno ha firmato un contratto per allenare il Lekhwiya, club campione in carica del Qatar, sulla cui panchina ha sostituito l'algerino Djamel Belmadi, venendo esonerato il 9 maggio 2014. Il 15 maggio seguente sostituisce l'esonerato Walter Zenga all'Al-Jazira."}
{"id": "1207732", "revid": "767487", "url": "https://it.wikipedia.org/wiki?curid=1207732", "title": "Eredivisie 2005-2006", "text": "L'edizione 2005-06 della Eredivisie vide la vittoria finale del .\nCapocannoniere del torneo fu Klaas Jan Huntelaar (/), con 33 reti."}
{"id": "1207734", "revid": "1793900", "url": "https://it.wikipedia.org/wiki?curid=1207734", "title": "Marguerite Gachet al piano", "text": "Marguerite Gachet al piano \u00e8 un dipinto a olio su tela (102,6x50 cm) realizzato nel 1890 dal pittore Vincent van Gogh. \u00c8 conservato nel Kunstmuseum di Basilea.\nVan Gogh raffigura la figlia del suo amico Gachet che suona il pianoforte."}
{"id": "1207737", "revid": "1442080", "url": "https://it.wikipedia.org/wiki?curid=1207737", "title": "Franky Van der Elst", "text": "Carriera.\nGiocatore.\nCominci\u00f2 la carriera da professionista nel 1978 con il nel ruolo di centrocampista difensivo e nel 1982 si guadagn\u00f2 la prima chiamata in nazionale belga. Nel 1984 si trasfer\u00ec al e vi rimase fino al termine della carriera, nel 1999. Vinse la \"Scarpa d'oro\" come miglior giocatore del campionato belga due volte, nel 1990 e nel 1996, una cosa abbastanza insolita per un centrocampista difensivo. Inoltre prese parte a quattro Mondiali di calcio dal 1986 al 1998.\nAllenatore.\nDopo la carriera da calciatore fu nominato allenatore del Germinal Beerschot e dopo quattro stagioni abbastanza positive fu rimpiazzato da Marc Brys. And\u00f2 cos\u00ec al Lokeren, ma vi rimase una sola stagione. Nel 2005 ritorn\u00f2 come assistente al \"suo\" , dove ritrov\u00f2 i suoi ex compagni di squadra e amici Jan Ceulemans, Marc Degryse, Dany Verlinden e Ren\u00e9 Verheyen. Rimase a Bruges anche quando Verheyen e Ceulemans furono esonerati nel 2006. Alla fine nel 2007 fu esonerato anche lui insieme all'allenatore Emilio Ferrera.\nDal gennaio al giugno 2008 ha allenato il Brussels."}
{"id": "1207738", "revid": "1971044", "url": "https://it.wikipedia.org/wiki?curid=1207738", "title": "Stradario di Ancona", "text": "Questa lista raccoglie l'elenco completo delle strade di Ancona.\nAccanto al nome sono presentate due tipi di informazioni, la prima, obbligatoria, riguarda la posizione della via o della piazza, il quartiere dove si trova e le strade contigue, e se disponibile anche l'atto di istituzione. Il secondo tipo di informazione riguarda il luogo, l'evento o il personaggio a cui \u00e8 intitolata la via, in forma di collegamento alla relativa voce dell'enciclopedia, o inserendo i dati direttamente in questa pagina."}
{"id": "1207743", "revid": "62004", "url": "https://it.wikipedia.org/wiki?curid=1207743", "title": "Daniel van Buyten", "text": ""}
{"id": "1207745", "revid": "767487", "url": "https://it.wikipedia.org/wiki?curid=1207745", "title": "Eredivisie 2006-2007", "text": "L'edizione 2006-07 della Eredivisie vide la vittoria finale del .\nCapocannoniere del torneo fu Afonso Alves, dell\u2019, con 34 reti."}
{"id": "1207749", "revid": "1702319", "url": "https://it.wikipedia.org/wiki?curid=1207749", "title": "Chiesa di San Benedetto (Monterchi)", "text": "La chiesa di San Benedetto, annessa al monastero omonimo, \u00e8 un edificio sacro che si trova a Monterchi.\nStoria e descrizione.\nSecondo la tradizione, il monastero sorse nel luogo in cui prima del Mille si trovava un ospizio per viandanti e infermi donato a San Romualdo, passato poi alle suore camaldolesi e infine alle benedettine. La prima notizia documentaria \u00e8 del 1525. Ad un rinnovamento seicentesco della chiesa fece seguito la completa distruzione del complesso monastico durante la guerra barberina e la sua riedificazione tra il 1646 e 1649.\nNel 1840 la chiesa fu nuovamente ristrutturata con l'aggiunta dell'ingresso con colonne e ornati sulla facciata e della decorazione a stucchi con l'altare marmoreo all'interno.\nLa chiesa \u00e8 stata indicata tra i candidati ad ospitare, in futuro, l'affresco della \"Madonna del Parto\" di Piero della Francesca."}
{"id": "1207750", "revid": "4252", "url": "https://it.wikipedia.org/wiki?curid=1207750", "title": "T\u014dkei-ji", "text": "T\u014dkei-ji (\u6771\u6176\u5bfa) \u00e8 un tempio buddhista nella citt\u00e0 di Kamakura, prefettura di Kanagawa, Giappone. Viene solitamente ricordato come uno storico rifugio per le donne maltrattate dai mariti.\nStoria.\nIl tempio fu fondato nel 1285. In un'era in cui gli uomini potevano facilmente divorziare dalle mogli ma esse non potevano fare altrettanto, il tempio di Toke-ji permetteva alle donne che vi restavano per almeno tre anni di risultare ufficialmente divorziate.\nIl tempio fin\u00ec di essere un santuario agli inizi del periodo Meiji.\nTensh\u016b-ni, l'unica figlia sopravvissuta di Toyotomi Hideyori, entr\u00f2 a T\u014dkei-ji in seguito all'assedio di Osaka."}
{"id": "1207751", "revid": "1442080", "url": "https://it.wikipedia.org/wiki?curid=1207751", "title": "Hans Krankl", "text": "\u00c8 uno dei migliori calciatori austriaci di sempre, nonch\u00e9, con 320 gol, il secondo miglior marcatore di sempre nel campionato del suo Paese.\nCarriera.\nGiocatore.\nAttaccante molto prolifico, Krankl nell'arco dell'intera carriera ha segnato 510 reti in 715 presenze ufficiali (media di 0,71 gol a incontro).\nClub.\nFece brevemente l'esordio nella massima divisione austriaca nella stagione 1970-1971 con il , al quale torn\u00f2 definitivamente nel 1972 dopo aver trascorso un anno in seconda divisione; qui mise a segno 27 gol in 26 partite. Con i bianco-verdi della capitale vinse la \u00d6FB-Cup nel 1976 e divenne per tre volte capocannoniere, nel 1974, nel 1977 e nel 1978; le 41 segnature realizzate in quest'ultimo torneo gli valsero anche la Scarpa d'oro.\nSi trasfer\u00ec quindi al dove, nella prima stagione, fu nuovamente il miglior marcatore del torneo. Segn\u00f2 anche il gol del definitivo 4-3 sul nei tempi supplementari della finale della Coppa delle Coppe 1978-1979, che consegn\u00f2 ai \"blaugrana\" il trofeo; questo nonostante il calciatore fosse stato vittima solo pochi giorni prima di un incidente stradale dal quale la moglie usc\u00ec gravemente ferita.\nKrankl non fu per\u00f2 molto impiegato nelle due stagioni successive: dopo essere brevemente tornato in Austria nel 1980 torn\u00f2 definitivamente al Rapid dopo la conquista della Coppa del Re 1980-1981. Questo secondo periodo nella capitale austriaca fu pi\u00f9 ricco di trofei del primo: i bianco-verdi vinsero altre 3 Coppe nazionali oltre a due titoli, nel 1982 e nel 1983, quando Krankl fu nuovamente capocannoniere.\nLasci\u00f2 poi la squadra nel 1986, prima di ritirarsi definitivamente dal calcio giocato nel 1989. Nel 1999 i tifosi del Rapid lo hanno eletto miglior giocatore della storia del club (\"Rapidler des Jahrhunderts\") attraverso un sondaggio, selezionandolo nella squadra del secolo.\nNazionale.\nKrankl esord\u00ec in Nazionale il 13 giugno 1973 in un'amichevole contro il terminata 1-1, nella quale and\u00f2 anche a segno. L'Austria partecip\u00f2 al dopo un'assenza di 20 anni, e Krankl fu convocato. Nella prima fase mise a segno nella una rete nella vittoria per 2-1 contro la e l'unico gol in quella con la , mentre nella seconda l'Austria perse le gare contro e e si ritrov\u00f2 quindi a disputare da sicura eliminata l'ultima gara contro la . La partita, decisiva invece per gli avversari, prese per\u00f2 una svolta inattesa: Krankl, dopo aver segnato il provvisorio 2-1, realizz\u00f2 probabilmente la sua rete pi\u00f9 famosa, quella che fiss\u00f2 il risultato sul 3-2 e che sanc\u00ec la prima vittoria dell'Austria sulla Germania in 47 anni. Segnata all'88' minuto va ancora in onda regolarmente sulla TV austriaca, e il commento audio (\"Tor Tor Tor Tor Tor Tor, I werd' narrisch\" - \"Gol gol gol gol gol gol, sto diventando pazzo\") viene riconosciuto subito dagli appassionati di calcio austriaci. Di fatto i tedeschi furono eliminati con questa sconfitta: a beneficiare di ci\u00f2 furono gli \"Azzurri\", che giunsero quindi secondi nel girone. Krankl partecip\u00f2 anche al , segnando il suo unico gol nella vittoria per 2-0 contro la , in un incontro valevole per il primo turno. Disput\u00f2 infine l'ultima gara in Nazionale il 17 aprile 1985 contro l', che vinse 3-0, e si ferm\u00f2 cos\u00ec dopo segnato 34 gol in 69 partite.\nAllenatore.\nDopo aver chiuso la carriera al nel 1989 Krankl lavor\u00f2 come allenatore, arrivando alla panchina dell'Austria da cui fu licenziato il 28 settembre 2005 dopo che la nazionale aveva fallito la qualificazione al .\nIl suo ultimo incarico di allenatore, sulla panchina del \u00e8 durato appena 70 giorni.\nOltre il calcio.\nKrankl ha inoltre avuto un discreto successo in patria come cantante (sotto lo pseudonimo di \"Johann K\"), con diverse apparizioni nelle classifiche di vendita austriache. Il suo pi\u00f9 grande successo \u00e8 stato \"Lonely Boy\", composto nel 1985, che raggiunse il secondo posto.\nDurante la carriera da allenatore Krankl ha presenziato spesso come ospite in studio e come commentatore tecnico dei match calcistici per la ORF."}
{"id": "1207753", "revid": "62004", "url": "https://it.wikipedia.org/wiki?curid=1207753", "title": "Johann Krankl", "text": ""}
{"id": "1207754", "revid": "158286", "url": "https://it.wikipedia.org/wiki?curid=1207754", "title": "Monastero di San Benedetto (Monterchi)", "text": ""}
{"id": "1207755", "revid": "365417", "url": "https://it.wikipedia.org/wiki?curid=1207755", "title": "Jacques Santini", "text": "Carriera.\nGiocatore.\nDurante gli anni settanta gioc\u00f2 per il Saint-\u00c9tienne, raggiungendo con i \"Verts\" la finale di Coppa dei Campioni nel 1976, ma perdendola contro il per 1-0. Inoltre milit\u00f2 nel .\nAllenatore.\nSantini nella sua carriera ha allenato Tolosa, Lilla, Saint-\u00c9tienne, , Olympique Lyonnais, Nazionale francese e .\nNell'estate 2002 sostitu\u00ec Roger Lemerre sulla panchina dei \"Blues\", qualificandosi per l'Europeo 2004. I transalpini, campioni in carica, furono battuti dalla Grecia nei quarti di finale; dopo il torneo, Santini fu rimpiazzato da Raymond Domenech.\nNoto al Tottenham Hotspur per il suo stile difensivo, in Inghilterra Santini cominci\u00f2 molto bene, con una serie di vittorie per 1-0; il Tottenham stava per\u00f2 peggiorando quando lui annunci\u00f2 le dimissioni dopo 13 gare con gli \"Spurs\". Ufficialmente Santini lasci\u00f2 l'Inghilterra a causa di problemi personali, spesso fu citata una malattia della moglie, comunque si \u00e8 detto pi\u00f9 volte che una serie di dissensi con il direttore sportivo Frank Arnesen fu il motivo della partenza.\nIl suo ultimo incarico, nel 2006, vede Santini esonerato dalla panchina dell' in Ligue 1, dopo che in precedenza aveva fallito la qualificazione alle coppe europee."}
{"id": "1207758", "revid": "599013", "url": "https://it.wikipedia.org/wiki?curid=1207758", "title": "Jan Heintze", "text": "Cominci\u00f2 e termin\u00f2 la sua carriera nei Paesi Bassi, con il . Fece parte della squadra del PSV che vinse la Coppa dei Campioni nel Coppa dei Campioni 1987-1988.\nGioc\u00f2 86 gare per la nell'arco di 15 anni, prendendo parte a quattro tornei tra Europei e Mondiali, capitanando la sua nazionale negli ultimi due anni prima del ritiro, avvenuto nel 2003.\nCarriera.\nClub.\nHeintze cominci\u00f2 a giocare per il T\u00e5rnby Boldklub. Ebbe una breve esperienza al KB, a fianco del futuro campione Michael Laudrup, ma presto si trasfer\u00ec al Kastrup Boldklub (gennaio 1981), squadra di prima divisione. Dopo che la squadra retrocesse, il diciassettenne Heintze rimase al Kastrup per volere della madre.\nFu prelevato dal PSV nel 1982, come ala sinistra. Una volta in Olanda, arretr\u00f2 in difesa, e dopo una prima stagione parca di presenze, fece suo il ruolo di terzino sinistro. Vinse sei Eredivisie e una Coppa dei Campioni con il PSV (che all'epoca includeva altri tre danesi, Frank Arnesen, S\u00f8ren Lerby e Ivan Nielsen), prima dell'arrivo dell'allenatore Aad de Mos che non lo volle in squadra. Heintze and\u00f2 quindi a giocare in Bundesliga, al Bayer Uerdingen, nel 1994, e quando l'Uerdingen retrocedette, nel 1996, and\u00f2 al , guidato da Christoph Daum, allenatore con cui il Bayer giunse nei primi tre posti in classifica per tre anni di fila. Heintze ritorn\u00f2 al PSV, per chiudere la carriera, nel 1999, con il vecchio compagno di squadra Eric Gerets come allenatore. Vicino ai 40 anni, aiut\u00f2 il giovane Wilfred Bouma ad affermarsi in squadra come nuovo difensore sinistro. Vinse altri tre campionati olandesi prima del ritiro, nel 2003.\nNazionale.\nHeintze debutt\u00f2 con la il 29 aprile 1987, in una gara di qualificazione al , contro la , vinta 1-0. Gioc\u00f2 tutti i tre incontri della fase finale di Euro 88, bench\u00e9 la Danimarca li perse tutti.\nIn occasione dell'ultima gara di qualificazione al contro la , il 1\u00ba giugno 1991, l'allora suo club, il PSV, voleva che restasse in Olanda a giocare un importante match di campionato. Lui decise di partire con la sua Nazionale, bench\u00e9 fossero gi\u00e0 eliminati. Una volta in ritiro con la Danimarca, seppe che il CT Richard M\u00f8ller Nielsen non lo avrebbe fatto giocare. Dopo essersi consultato con alcuni dirigenti del PSV, che volevano ancora che rientrasse, decise di tornare in Olanda senza che M\u00f8ller Nielsen lo sapesse. Di nuovo a Eindhoven, Heintze scopr\u00ec che non era schierabile nella gara del PSV dato che era previsto che avrebbe giocato con la sua Nazionale. Heintze dovette vedere il match da bordo campo, e, come punizione per aver lasciato il ritiro danese, ricevette un anno di allontanamento dalla Nazionale da parte di M\u00f8ller Nielsen.\nIl bando termin\u00f2 poco prima di Euro 1992, e Heintze fu di nuovo convocato: un infortunio per\u00f2 lo tenne lontano dal campo. Cos\u00ec, non pot\u00e9 prendere parte ai vittoriosi europei, ai quali la Danimarca partecipava dopo che la Jugoslavia era stata esclusa a causa della guerra. Gioc\u00f2 ancora quattro gare sotto la guida di M\u00f8ller Nielsen, prima di un lungo periodo in cui non venne mai chiamato.\nQuando la DBU assunse come nuovo CT Bo Johansson, nel 1996, Heintze venne nuovamente convocato e pot\u00e9 partecipare al e al . Dopo il ritiro dalle gare internazionali di Peter Schmeichel nell'aprile 2001, Heintze capitan\u00f2 il suo paese, guidato in panchina da Morten Olsen, al . In quel torneo Heintze soffr\u00ec molto il caldo, e, dopo essere stato sostituito nel secondo match, guard\u00f2 gli altri due dalla panchina, prima dell'eliminazione.\nChiuse la carriera in Nazionale dopo quella competizione, a 38 anni. Continu\u00f2 invece a giocare nel PSV per ancora una stagione.\nIl 5 giugno 1999, nella partita di qualificazione al contro la , Heintze realizz\u00f2 un gol direttamente da calcio d'angolo."}
{"id": "1207759", "revid": "1318789", "url": "https://it.wikipedia.org/wiki?curid=1207759", "title": "Wonderland (McFly)", "text": "Wonderland \u00e8 il secondo album che ha raggiunto la prima posizione nelle classifiche della pop-rock band McFly, successore del loro album precedente pi\u00f9 venduto \"Room on the 3rd Floor\". \u00c8 stato realizzato in Gran Bretagna il 29 agosto 2005. Quest'ultimo album per\u00f2 \u00e8 velocemente finito fuori dalle classifiche e non ha neanche lontanamente eguagliato le vendite fatte al loro debutto.\nProduzione.\nA Wonderland collaborarono 60 pezzi d'Orchestra, che suonarono anche nel The Wonderland Tour 2005.\n\"\"Ultraviolet\" era precedentemente chiamato\"Summer Girls\" e fu trovata sulla demo originale dei McFly. \n\"Memory Lane\" e \"I've Got You\" si erano diffuse su internet ma erano demo versions diverse da quelle realizzate per l'album.\n\"I've Got You\" \u00e8 stata registrata in parte a New Orleans.\n\"The Ballad Of Paul K\" \u00e8 stata ispirata dalla canzone dei Supertramp \"Give A Little Bit\"\". Paul K era una persona che Dougie conosceva a scuola, anche se la canzone non parla di lui.\nLa canzone dei The Who \"Substitute\" si dice abbia influenzato la canzone di Wonderland \"Nothing\".\nSingoli.\nL'album include il singolo numero uno del Comic Relief, \"\"All About You\".\nIl secondo singolo uscito da Wonderland fu \"I'll Be OK\"\", che fu la loro quarta numero 1 posizione nelle classifiche bretoni.\nIl terzo singolo estratto dall'album fu 'I Wanna Hold You' e fu realizzato nel Regno Unito nel 17 ottobre 2005. Raggiunse la terza posizione delle classifiche.\nIl quarto singolo estratto dall'album era una doppia A-side Ultraviolet/The Ballad of Paul K, che fu realizzata il 12 dicembre, 2005. Arriv\u00f2 alla posizione numero 9 nella classifica della Gran Bretagna, la quale fu la loro posizione peggiore fino ad ora.\nDistribuzione.\nUn Digipak dell'album \u00e8 stato messo a disposizione - l'album nella confezione\" Limited Edition\"."}
{"id": "1207762", "revid": "599013", "url": "https://it.wikipedia.org/wiki?curid=1207762", "title": "Jens Jeremies", "text": "Caratteristiche tecniche.\nEra un centrocampista che poteva essere impiegato anche da libero.\nCarriera.\nClub.\nJeremies cominci\u00f2 a giocare a calcio nel 1980, nelle giovanili del locale Motor G\u00f6rlitz. Nel 1986 si trasfer\u00ec alla Dinamo Dresda. Nel 1995 Jeremies fu ceduto al Monaco 1860. Quindi, nel 1998, firm\u00f2 per i rivali cittadini del , la squadra per la quale avrebbe giocato il resto della carriera.\nTutti i suoi successi di club arrivarono col Bayern, incluse sei campionati nazionali (1998-1999, 1999-2000, 2000-2001, 2002-2003, 2004-2005 e 2005-2006), cinque Coppe di Germania (1997-1998, 1999-2000, 2002-2003, 2004-2005 e 2005-2006), la Champions League 2000-2001 e la Coppa Intercontinentale 2001.\nNazionale.\nJeremies vest\u00ec per la prima volta la maglia della nazionale tedesca il 15 novembre 1997, in un'amichevole con il Sudafrica. Quindi gioc\u00f2 i Mondiali 1998, in occasione dei quali il comico tedesco Harald Schmidt lo soprannomin\u00f2 \"Jens Jerenaldo\". Jeremies fu allontanato dalla nazionale in seguito a Euro 2000 in quanto durante la preparazione aveva definito la squadra \"patetica\"; fu in seguito riammesso e prese parte ai Mondiali 2002. Si ritir\u00f2 dal calcio internazionale dopo l'uscita della Germania a Euro 2004 per concentrarsi sul Bayern Monaco."}
{"id": "1207764", "revid": "767487", "url": "https://it.wikipedia.org/wiki?curid=1207764", "title": "J\u00fanior Baiano", "text": "Con i suoi 33 gol, \u00e8 il difensore centrale ad aver segnato di pi\u00f9 tra Campeonato Brasileiro S\u00e9rie A e Coppa del Brasile.\nCarriera.\nClub.\nNella sua carriera J\u00fanior gioc\u00f2 nel Flamengo, nel San Paolo, nel (in Bundesliga), nel Palmeiras, nel Vasco da Gama, nello Shanghai Shenhua (in Cina) e nell'Internacional. Si ritir\u00f2 alla fine del 2005, ma nel dicembre 2006 firm\u00f2 un contratto con l'Am\u00e9rica di Rio de Janeiro per giocare nel Campionato Carioca all'inizio del 2007. Nella stagione 2007-2008 ha giocato con il Brasiliense, nella seconda divisione del campionato brasiliano. Ha giocato come difensore nel Miami FC.\nNazionale.\nCon la Nazionale brasiliana J\u00fanior Baiano prese parte ai Mondiali 1998, raggiungendo la finale, dove per\u00f2 i verdeoro furono sconfitti dalla Francia padrona di casa per 3-0.\nConta 25 presenze in Nazionale, la prima delle quali nell'agosto 1997 e l'ultima di esse nel luglio 1998."}
{"id": "1207765", "revid": "287204", "url": "https://it.wikipedia.org/wiki?curid=1207765", "title": "Junior Baiano", "text": ""}
{"id": "1207766", "revid": "110157", "url": "https://it.wikipedia.org/wiki?curid=1207766", "title": "Coupe de Championnat 1895-1896", "text": "La Coupe de Championnat 1895-1896 \u00e8 stata la prima edizione della massima serie del campionato belga di calcio disputata tra il 10 novembre 1895 e il 3 maggio 1896 e conclusa con la vittoria del RFC de Li\u00e8ge, al suo primo titolo.\nCapocannoniere del torneo fu Samuel Hickson.\nFormula.\nLe squadre partecipanti alla prima edizione del campionato furono sette e disputarono un girone di andata e ritorno per un totale di 12 partite.\nLe ultime due classificate furono retrocesse a fronte di un'unica promozione per portare a sei il numero dei team nella stagione successiva.\nClassifica finale.\nLegenda:\nNote:"}
{"id": "1207767", "revid": "62004", "url": "https://it.wikipedia.org/wiki?curid=1207767", "title": "Raimundo Ferreira Ramos J\u00fanior", "text": ""}
{"id": "1207769", "revid": "122047606", "url": "https://it.wikipedia.org/wiki?curid=1207769", "title": "Kalusha Bwalya", "text": "\u00c8 stato uno dei pi\u00f9 forti attaccanti africani degli anni novanta e detiene il record di presenze e di gol segnati nella nazionale del suo paese. \u00c8 ritenuto il calciatore zambiano pi\u00f9 forte di sempre. Fu nominato Giocatore africano dell'anno nel 1988 dalla rivista France Football, e nel 1996 fu incluso nella lista dei 30 candidati al FIFA World Player arrivando quattordicesimo.\nNel 1993 ha vinto il premio BBC African Footballer of the Year, assegnato dalla BBC Radio.\nCaratteristiche tecniche.\nAttaccante elegante, molto veloce, era forte nel dribbling, aveva un buon controllo di palla e un buon tiro. Non era un centravanti, ma una seconda punta.\nCarriera.\nGiocatore.\nClub.\nDopo aver giocato per un lustro in patria, nel 1985, a 22 anni, il Cercle Bruges, club belga di prima divisione, lo acquista in cambio di 25.000 dollari.\nNazionale.\nBwalya fece il suo debutto in nazionale nel 1983 contro l'Uganda. Nel 1988 fu membro della squadra che partecip\u00f2 alle Olimpiadi di Seul, diventando famoso grazie alla tripletta siglata nella storica vittoria per 4-0 sull'Italia.\nBench\u00e9 fosse il capitano della nazionale zambiana durante le qualificazioni ai Mondiali 1994, Kalusha, impegnato in quei frangenti con il PSV Eindhoven, non si trovava sul tragico volo del 28 aprile 1993, giorno in cui l'intera squadra e il suo staff perirono quando l'aereo su cui viaggiavano precipit\u00f2 nell'Oceano Atlantico al largo del Gabon. Era previsto che lo zambiano avrebbe raggiunto i compagni con mezzi propri.\nBwalya si assunse il compito di riportare in alto la nazionale l'anno seguente, capitanando la squadra fino alla finale della Coppa d'Africa 1994 in Tunisia, dove per\u00f2 dovettero soccombere alle \"SuperAquile\" della Nigeria; questo fu il punto pi\u00f9 alto della carriera di Bwalya. Lo Zambia termin\u00f2 al terzo posto la successiva edizione della Coppa d'Africa, nel 1996, con Kalusha che vinse la Scarpa d'oro come capocannoniere del torneo.\nDurante la sua carriera ha vestito in 100 occasioni la maglia della nazionale segnando 50 gol e partecipando da giocatore a sei edizioni della Coppa d'Africa. Ha lasciato la nazionale nel 2004 per diventarne allenatore.\nGiocatore-allenatore.\nPrese il ruolo di giocatore-allenatore per le gare di qualificazione ai Mondiali 2006 (Zona africana). Il 5 settembre 2004, lo Zambia gioc\u00f2 contro la Liberia: il risultato era fermo sullo 0-0 pochi minuti prima del fischio finale. Kalusha, quarantunenne, fece il proprio ingresso in campo (100^ presenza in nazionale), segnando tra l'altro il proprio 50\u00ba gol, un calcio di punizione con il suo marchio di fabbrica che diede allo Zambia la vittoria per 1-0 e la vetta del Gruppo 1. Ma lo Zambia chiuse al terzo posto nel girone e fall\u00ec la qualificazione a Germania 2006.\nNonostante la mancata qualificazione, Bwalya guid\u00f2 lo Zambia alla Coppa d'Africa 2006. Dopo l'eliminazione al primo turno, Bwalya rassegn\u00f2 le dimissioni.\nAmbasciatore FIFA.\n\u00c8 tuttavia rimasto attivamente legato al calcio internazionale, contribuendo alla riuscita del Mondiale 2006 come membro del Gruppo di Studio Tecnico della FIFA. Inoltre \u00e8 stato uno degli ambasciatori dei Mondiali 2010 che si sono disputati in Sudafrica, non lontano dallo Zambia.\nCarriera amministrativa.\nAttualmente Bwalya lavora come membro del comitato di supporto alla FIFA e alla CAF e come vicepresidente della Federcalcio zambiana.\nNella prima met\u00e0 del 2006, Bwalya rassegn\u00f2 le sue dimissioni da allenatore dello Zambia ma rimase vicepresidente della ZFA. Fu il risultato di una serie di pressioni da parte dei membri della Federazione Zambiana e dei media. Il 24 luglio 2006, Patrick Phiri \u00e8 divenuto il CT \"ad interim\" dello Zambia, ma notizie dei media suggeriscono che la Federcalcio Zambiana sta cercando di mettere sotto contratto un allenatore espatriato per dargli un ruolo fisso."}
{"id": "1207770", "revid": "2128848", "url": "https://it.wikipedia.org/wiki?curid=1207770", "title": "Come mi vorrei", "text": "Come mi vorrei \u00e8 il ventottesimo album della cantante italiana Iva Zanicchi, pubblicato nel 1991.\nTracce.\nI brani \"Forte pi\u00f9 forte\", \"Nella notte\", \"Ciao mama\", \"Lei lei lei\" e \"La voce del blues\" sono stati usati come sigle di coda per Ok il prezzo \u00e8 giusto."}
{"id": "1207772", "revid": "729019", "url": "https://it.wikipedia.org/wiki?curid=1207772", "title": "Montoneros", "text": "Il Movimento Peronista Montonero (), pi\u00f9 semplicemente conosciuto come Montoneros, \u00e8 stata un'organizzazione guerrigliera argentina peronista di sinistra.\nOper\u00f2 negli anni 1970 del XX secolo inizialmente con lo scopo di contrastare il governo autoritario della cosiddetta \"Revoluci\u00f3n Argentina\" e favorire il ritorno al potere di Juan Domingo Per\u00f3n. A partire dal 1974 tuttavia il movimento montonero entr\u00f2 in conflitto con l'ala conservatrice peronista rappresentata dal governo di Isabelita Per\u00f3n; infine, a partire dal colpo di Stato del 24 marzo 1976, i montoneros combatterono la brutale dittatura militare instaurata in Argentina dalla giunta del generale Jorge Rafael Videla.\nPur cercando di contrastare la repressione scatenata dal potere militare e di ribattere colpo su colpo, il movimento montonero fu messo in grave difficolt\u00e0 negli anni della dittatura; migliaia di suoi aderenti furono uccisi, arrestati, torturati o divennero desaparecidos. I montoneros cessarono quasi completamente la loro attivit\u00e0 tra il 1979 ed il 1980.\nOrigini e ideologia del gruppo.\nIl movimento and\u00f2 formandosi tra gli anni sessanta e settanta per iniziativa di studenti di orientamento peronista, cattolico e nazionalista. I militanti fondatori furono Juan Garcia Elorrio e la compagna Casiana Ahumada della rivista \"Cristianismo y Revoluci\u00f3n\"; Jos\u00e9 Sabino Navarro proveniente dalla \"Juventud obrera cat\u00f3lica\"; Mario Firmenich e Carlos Gustavo Ramus della \"Juventul estudiantil cat\u00f3lica\". Altri attivisti che confluirono nel movimento fin dall'inizio furono Fernando Luis Abal Medina che proveniva originariamente dal Tacuara, un'organizzazione ispirata alla Falange Spagnola, e che fu l'ispiratore del nome \"montoneros\"; Emilio Maza che dirigeva l'organizzazione a C\u00f3rdoba e divenne il capo operativo militare del gruppo, e Fred Mario Ernst, attivo in Argentina.\nQuesti personaggi auspicavano un ritorno di Juan Domingo Per\u00f3n dall'esilio ed una nuova politica che avrebbe dovuto vertere sull'indipendenza dagli Stati Uniti, sull'equit\u00e0 sociale, il populismo e su una forma di socialismo nazionalista. Si proclamarono una \"avanguardia armata nazionalista, cattolica e peronista\". La prima effettiva cellula montonera fu il \"Comando Camilo Torres\" che sorse nel 1967 dall'aggregazione al gruppo originario di Abal Medina, Firmenich e Ramus di militanti legati a Sabino Navarro.\nDalla fine degli anni sessanta il movimento ebbe una netta evoluzione verso il cosiddetto \"peronismo rivoluzionario\", caratterizzato dall'antimperialismo e dal populismo con una commistione, piuttosto contraddittoria, tra elementi del marxismo latinoamericano di tipo guevarista e forti influenze cattoliche del cosiddetto \"Movimiento de Sacerdotes para el Tercer Mundo\". Effettivamente alcuni militanti, tra cui Abal Medina, Firmenich e Ramos, decisero il passaggio all'organizzazione armata dopo aver studiato al Colegio Nacional Buenos Aires dove il sacerdote terzomondista Carlos Mugica era il rappresentante della \"Juventul estudiantil cat\u00f3lica\".\nIl movimento peronista pot\u00e9 consolidarsi e ampliare il numero e la qualit\u00e0 dei suoi militanti anche con l'apporto di membri di altre organizzazioni formatesi in Argentina negli stessi anni. Nel 1970 sorsero i cosiddetti \"Descamisados\", originati da giovani radicali appartenenti alla Democracia Cristiana; fecero parte dei Descamisados e si aggregarono pi\u00f9 tardi ai montoneros Horacio Mendiz\u00e1bal, Dardo Cabo, famoso per aver partecipato nel 1966 all'\"operazione Condor\", l'occupazione simbolica delle isole Malvine (isole Falkland); Norberto Habegger, Fernando Saavedra Lamas. Nel 1974 confluirono nei montoneros anche le FAR (\"Fuerzas armadas revolucionarias\") originate nel 1967 da elementi disparati proventi sia dall'area marxista, sia dall'area peronista e cristiana radicale; militanti importanti delle FAR che svolsero un ruolo importante anche nei montoneros furono Roberto Quieto, Marcos Osatinsky, Julio Roqu\u00e9, Maria Antonia Berger e Antonio Camps.\nPrime azioni di lotta armata.\nIl 29 maggio 1970 il movimento montoneros raggiunse la notoriet\u00e0 internazionale quando un gruppo armato di militanti travestiti da ufficiali dell'esercito sequestrarono il generale Pedro Eugenio Aramburu, uno dei capi della dittatura militare che nel 1955 aveva rovesciato il governo peronista, e lo assassinarono il 1\u00ba giugno, dopo averlo dichiarato colpevole di tradimento in un \"processo rivoluzionario\". Il clamoroso sequestro suscit\u00f2 grande impressione in Argentina; i resti del generale furono abbandonati nella fattoria \"La Celma\" nei pressi di Timote; le forze di sicurezza organizzarono vaste ricerche per arrestare o eliminare i colpevoli, vennero diffuse le foto dei presunti autori del delitto: Abal Medina, Ramus, Norma Arostito, Carlos Capuano Martinez, Mario Firmenich.\nNel mese di giugno i montoneros ritornarono in azione con l'assalto e l'occupazione della localit\u00e0 di La Calera, nella provincia di C\u00f3rdoba; l'operazione non raggiunse grandi risultati e inoltre il contrattacco delle forze militari provoc\u00f2 vittime tra i militanti, cadde anche Emilio Maza che aveva guidato l'assalto. In realt\u00e0 l'azione repressiva delle forze dell'ordine, dopo la sorpresa iniziale, fu efficace ed entro la fine del 1970 i militanti montoneros ancora attivi erano solo poche decine. Dopo numerosi arresti successivi all'assalto a La Calera, la polizia riusc\u00ec ad individuare e uccidere dopo uno scontro a fuoco i due capi pi\u00f9 importanti dei montoneros Fernando Luis Abal Medina e Gustavo Ramos, sorpresi nella pizzeria \"La Rueda\" a William Morris, nella provincia di Buenos Aires. Il successore di Abal Medina fu Jos\u00e9 Sabino Navarro che cerc\u00f2 di rinforzare l'organizzazione prima di venire a sua volta ucciso a Cordoba alla fine del 1971. \nI montoneros rapirono persone legate alla dittatura e collaborazionisti ma anche uomini d'affari stranieri, al fine di ottenerne riscatti in danaro per finanziarsi. Dal rapimento di un manager della Exxon ricaveranno alcuni milioni di dollari.\nRapporti con Per\u00f3n.\nJuan Domingo Per\u00f3n, recatosi in esilio nella Spagna franchista, aveva abbandonato i suoi propositi populisti e neosocialisti, avvicinandosi molto di pi\u00f9 alla destra, anche se di certo in maniera slegata dagli Stati Uniti e dalle dinamiche della guerra fredda. Dalla Spagna, Per\u00f3n esaltava le gesta del movimento montonero, costituito dall'ala sinistra dei suoi sostenitori, i quali speravano ancora che dopo il suo rientro in Argentina avrebbe messo la nazione sulla strada per la costruzione di una \"Patria Socialista\".\nIl sequestro dei fratelli Born.\nJuan e Jorge Born, titolari di una grandissima azienda esportatrice di cereali, furono sequestrati dai Montoneros, i quali riuscirono ad ottenere un riscatto di 60 milioni di dollari per la loro liberazione.\nIl denaro ottenuto fu portato in parte a Cuba, ma vi sono controversie e lati oscuri sulla destinazione di tale patrimonio.\nLa svolta: il massacro di Ezeiza.\nDopo la vittoria, avvenuta l'11 marzo 1973, dal movimento peronista denominato \"Fronte Giustizialista di Liberazione\" (costituito dal Partito Giustizialista, dal Partito Conservatore Popolare e dal Partito Socialista Unificato), il nuovo presidente Hector Campora, dirigente peronista legato alle correnti di sinistra del movimento, organizz\u00f2 finalmente il ritorno di Juan Per\u00f3n in Argentina, che avvenne nel giugno 1973. Il movimento peronista in realt\u00e0 era gi\u00e0 dilaniato da dissidi e lotte interne tra la componente di sinistra, sostenuta dal gruppo armato montonero e quella di destra, ostile alle istanze di radicale riforma economico-sociale.\nCirca 3 milioni di sostenitori di Juan Domingo Per\u00f3n si radunarono presso l'aeroporto di Ezeiza per attendere l'arrivo in aereo del loro leader, dopo 18 anni di esilio in Spagna. Alcuni cecchini spararono sulla folla inerme radunata all'aeroporto e 13 persone vennero uccise.\nSi deline\u00f2 presto una marcata e definitiva cesura tra il peronismo di sinistra (i Montoneros, la chiesa cattolica militante e terzomondista e tutte quelle organizzazioni che avevano combattuto per riportare Per\u00f3n in patria) ed il peronismo di destra (nazionalisti, conservatori e le alte sfere della chiesa).\nContro Per\u00f3n.\nEsclusi da ogni forma di partecipazione politica, pur essendo tra i principali fautori del ritorno di Per\u00f3n in Argentina, i Montoneros reclamavano potere e la realizzazione delle istanze neosocialiste che da sempre avevano immaginato per il proprio paese. Per\u00f3n, ormai vicino alla destra e degli ambienti conservatori, arriv\u00f2 a scontrarsi con i Montoneros quando costoro eseguirono attentati per attirare l'attenzione e pretendere il potere che pensavano spettasse loro. Ne deriv\u00f2 una vera e propria dichiarazione di guerra tra movimento e governo.\nLa Tripla A.\nJos\u00e9 L\u00f3pez Rega, segretario di fiducia di Per\u00f3n, divenne ministro del nuovo governo, fondando una organizzazione paramilitare anticomunista illegale, la Alianza Anticomunista Argentina (detta \"Tripla A\"), per fronteggiare la dissidenza di sinistra e tutti i movimenti \"marxisti\", compresi i Montoneros - che marxisti non erano - e ad esclusione del Partito Comunista Argentino, che invece appoggi\u00f2 il governo militare di l\u00ec a poco instauratosi. Finanzi\u00f2 la Tripla A, prima che giungessero i fondi occulti dagli Stati Uniti, con i fondi destinati al suo ministero.\nIl discorso del 1\u00ba maggio 1974.\nDurante le celebrazioni della festa dei lavoratori, il presidente Per\u00f3n, a fronte di una piazza gremita per la met\u00e0 di simpatizzanti dei Montoneros, a seguito dei cori e degli slogan della piazza, rinunci\u00f2 al suo discorso sul sindacalismo e si lanci\u00f2 in una violenta invettiva contro il movimento montonero.\nI rappresentanti ed i sostenitori del movimento se ne andarono sbigottiti da Plaza de Mayo, dove aveva avuto luogo il discorso, e dopo la morte di Per\u00f3n, avvenuta esattamente due mesi dopo, l'organizzazione si diede alla clandestinit\u00e0 e annunci\u00f2 il ritorno alla lotta armata per fronteggiare il peronismo ufficiale, in un caos che port\u00f2 al golpe militare.\nRepressione e guerriglia sotto il regime militare.\nI montoneros di fronte alla dittatura.\nDal 1976, con il Processo di Riorganizzazione Nazionale, il regime militare al potere a seguito del colpo di Stato del 24 marzo 1976 impieg\u00f2 ogni mezzo per reprimere e schiacciare qualsiasi forma di opposizione. I Montoneros continuarono a operare, con sempre maggiore difficolt\u00e0 e con la crescente indifferenza della gente.\nIl regime giustificava molti assassinii e rapimenti arbitrari come necessari per porre fine al \"terrorismo\" dei Montoneros. E molto spesso, quando una madre si recava in un commissariato per chiedere dove l'esercito avesse portato il proprio figlio rapito nella notte dai militari, le veniva detto che i \"sedicenti militari\" erano in realt\u00e0 Montoneros, terroristi che rapivano cittadini inermi per scaricare la responsabilit\u00e0 sul governo.\nLa maggior parte dei guerriglieri e dei simpatizzanti dei Montoneros e del peronismo furono presto rapiti ed assassinati. Nel giro di poco tempo i quadri dirigenti del movimento furono individuati e in buona parte eliminati. Molti dei militanti dei Montoneros finirono nella lunga lista dei Desaparecidos, che in realt\u00e0 annoverava una minoranza di presunti \"pericolosi guerriglieri\" rispetto ai molti inermi e innocenti cittadini, genericamente ritenuti simpatizzanti dei movimenti di sinistra, rapiti e uccisi dalla dittatura. I superstiti gruppi montoneros erano diretti da alcuni capi in gran parte fuggiti all'estero che rientravano temporaneamente in Argentina per coordinare le varie \"offensive tattiche\" che la guerriglia cercava di sferrare contro la repressione. Durante gli anni del regime militare l'organizzazione montonera in Argentina, dai militanti denominata semplicemente \"la orga\", era diretta dalla cosiddetto CN, la \"Conduzione Nazionale\", formata da un numero ristretto di dirigenti che si riunivano per coordinare l'attivit\u00e0 di resistenza generalmente in Messico, a Madrid, a Parigi o a Cuba. Il dirigente pi\u00f9 importante era Mario Firmenich, mentre gli altri componenti della CN nel 1978 erano Roberto Perd\u00eda, Fernando Vaca Narvaja, Ra\u00fal Yager e Horacio Mendiz\u00e1bal.\nReazione e resistenza dei montoneros.\nI montoneros inizialmente sembrarono decisi ad intensificare la lotta contro il regime militare ricercando un accordo globale con il gruppo guerrigliero marxista dell'ERP per organizzare una struttura unificata guerrigliera, la cosiddetta OLA (\"Organizacion de Liberaci\u00f3n Argentina\"). Si svolsero incontri tra i capi dei due gruppi e vennero discussi particolari operativi e ambiziosi piani per espandere l'attivit\u00e0 di resistenza nelle aree rurali e per ricercare l'adesione nazionale e la simpatia internazionale. Ben presto questi progetti si rivelarono del tutto irrealistici di fronte alla violenza e alla brutalit\u00e0 della repressione attuata dal regime militare. I capi dell'ERP venne individuati e uccisi dai militari nel luglio 1976, la struttura guerrigliera venne gravemente intaccata ed entro il 1977 i dirigenti superstiti del gruppo marxista decisero di lasciare l'Argentina.\nI guerriglieri montoneros cercarono invece di contrastare militarmente la repressione e di intensificare le azioni armate in alcune occasioni riuscendo a colpire importanti membri del regime. Nel primo anno dopo il colpo di Stato, vennero portate a termine dai montoneros quattrocento azioni e vennero uccisi o feriti trecento componenti delle forze armate, della polizia e del mondo imprenditoriale. Il 18 giugno 1976 il generale Ces\u00e1reo \u00c1ngel Cardozo, capo della polizia (\"Jefe de la Polic\u00eda Federal\") e uno dei principali teorici della repressione, venne ucciso dall'esplosione di una bomba collocata nella sua abitazione da una giovane militante montonera, Ana Mar\u00eda Gonz\u00e1lez, un'amica intima e una compagna di studi della figlia del militare che quindi frequentava abitualmente la casa. Il 19 agosto 1976 fu ucciso da un gruppo di cinque guerriglieri (tre uomini e una donna) il generale Omar Actis, presidente del comitato organizzatore dei campionati mondiali di calcio previsti in Argentina nel 1978; il 5 marzo 1977 fu gravemente ferito da un gruppo di tre montoneros (due uomini e una donna), il ministro degli Esteri C\u00e9sar Augusto Guzzetti; il 1\u00ba agosto 1978 un attentato dinamitardo colp\u00ec l'abitazione dell'ammiraglio Armando Lambruschini, la giovane figlia del militare e alcuni vicini rimasero uccisi.\nI dirigenti montoneri, peraltro, inizialmente non compresero la pericolosit\u00e0 del nuovo regime militare e la brutale efficienza dei suoi metodi di repressione; al contrario alcuni capi, in particolare Mario Firmenich \"el pepe\", sembrarono ritenere favorevole in prospettiva per la crescita del movimento montonero, l'assunzione diretta del potere da parte dei militari. Firmenich nel 1977 afferm\u00f2 che nel primo anno di dittatura le perdite montonere, inferiori a 1.500 militanti, erano state minori delle previsioni e ottimisticamente previde una crescita del prestigio del movimento e un corrispondente indebolimento del regime. Il capo montonero parl\u00f2 di \"fine della campagna offensiva della dittatura\" e di possibilit\u00e0 di \"controffensiva finale\" nel 1978.\nCrisi del movimento.\nIn realt\u00e0 invece la repressione attuata con metodi terroristici dal regime militare stava indebolendo in modo decisivo i gruppi montoneri ancora attivi; inoltre la popolazione, paralizzata dall'azione dei militari, aveva definitivamente abbandonato ogni sostegno al movimento. L'attivit\u00e0 dei montoneros durante i campionati di calcio 1978, decisa da una riunione della CN all'Avana su proposta di Firmenich, fu contraddittoria ed inefficace; si decise di non boicottare il torneo e di non intralciare lo svolgimento delle gare, vennero portate avanti, con modesti risultati, alcune campagne di propaganda per enfatizzare a livello internazionale la lugubre situazione argentina; vennero sferrati alcuni attentati incruenti simbolici contro strutture del potere che tuttavia vennero ignorati dai mezzi di comunicazione asserviti al regime. I mondiali di calcio furono un grande successo propagandistico per la giunta militare. Sorsero polemiche all'interno del movimento e ci furono anche dubbi sull'azione di Firmenich; sono state sollevati sospetti su possibili accordi diretti tra l'ammiraglio Massera e lo stesso Firmenich in cui, in cambio di denaro, il capo montonero avrebbe garantito la sospensione dell'attivit\u00e0 di guerriglia durante i campionati. I dirigenti montoneri, pur affermando che ci furono durante la dittatura tentativi di mediazione tramite la chiesa cattolica, peraltro sempre rifiutati dal regime militare, hanno categoricamente escluso accordi segreti direttamente con i capi della giunta.\nDopo i campionati del mondo di calcio, la CN montonera, interpretando in modo errato l'evoluzione della situazione argentina, ritenne di potere sferrare nel 1979 una \"controffensiva\" che invece si concluse in un disastro per il movimento. L'apparato repressivo del regime era al massimo della sua efficienza e i centri di detenzione e tortura erano in piena attivit\u00e0; numerosi militanti furono individuati, catturati o uccisi dalla repressione; molti nuclei attivi furono eliminati; Horacio Mendiz\u00e1bal, inviato in Argentina per coordinare la velleitaria controffensiva, venne ucciso dai militari."}
{"id": "1207775", "revid": "1005847", "url": "https://it.wikipedia.org/wiki?curid=1207775", "title": "Tripla A", "text": ""}
{"id": "1207778", "revid": "2048388", "url": "https://it.wikipedia.org/wiki?curid=1207778", "title": "Kim Joo-sung", "text": "Carriera.\nNella sua carriera di club Kim gioc\u00f2 nel Daewoo Royals, in Corea del Sud, e pi\u00f9 tardi nella Bundesliga per il .\nCon la Nazionale di calcio della Corea del Sud prese parte a tre edizioni dei Mondiali, nel 1986 in Messico, nel 1990 in Italia e nel 1994 negli Stati Uniti.\nFu eletto miglior giocatore della Coppa d'Asia nel 1988 e Giocatore asiatico dell'anno per tre anni consecutivi (1989, 1990, 1991).\nVenne soprannominato \"Yasaengma\" (Cavallo Selvaggio) per il suo ritmo di gioco e per i suoi capelli lunghi e ricci che sfoggiava tra il 1988 (anche ai mondiali di Italia '90) e il 1991.\nDal 2000, dopo aver allenato il Busan I'Cons, ricopre vari carichi dirigenziali all'interno della Korea Football Association."}
{"id": "1207783", "revid": "1935652", "url": "https://it.wikipedia.org/wiki?curid=1207783", "title": "Giovanni Gazza", "text": "Biografia.\nMissionario saveriano fu consacrato sacerdote il 29 giugno 1949. Per anni si occup\u00f2 della stampa missionaria e in particolare di quello che poi si chiam\u00f2 Centro Educazione alla Mondialit\u00e0.\nPart\u00ec per il Brasile il 21 gennaio 1957.\nFu eletto prelato di Abaet\u00e9 do Tocantins, nel nord del Brasile, il 12 novembre 1962, consacrato ad Aparecida l'8 dicembre 1962.\nPartecip\u00f2 al Concilio Vaticano II. Rientrato in Amazzonia, vi rimase fino al settembre del 1966.\nFu superiore generale dell'Istituto saveriano dal 13 settembre 1966 all'11 agosto 1977.\nGiovanni Paolo II lo trasfer\u00ec alla sede di Aversa, in provincia di Caserta il 24 novembre 1980, incarico che ricopr\u00ec per dodici anni, fino a quando per gravi motivi di salute, present\u00f2 al Papa le sue dimissioni e rientr\u00f2 a Parma.\nNonostante la malattia, nel 1996 volle tornare in Amazzonia e per alcuni mesi alla vita missionaria. Rientrato definitivamente a Parma, si spense il 6 dicembre 1998.\nGenealogia episcopale.\nLa genealogia episcopale \u00e8:"}
{"id": "1207784", "revid": "180972", "url": "https://it.wikipedia.org/wiki?curid=1207784", "title": "San Cristoforo (Tintoretto)", "text": ""}
{"id": "1207788", "revid": "63185800", "url": "https://it.wikipedia.org/wiki?curid=1207788", "title": "Quirat", "text": ""}
{"id": "1207789", "revid": "146092", "url": "https://it.wikipedia.org/wiki?curid=1207789", "title": "Fontana del Sebeto", "text": "La fontana del Sebeto \u00e8 una delle fontane monumentali di Napoli; si erge in largo Sermoneta, al termine di via Francesco Caracciolo.\nStoria.\nFu costruita nel 1635 per volere del vicer\u00e9 Emanuele Zunica e Fonseca, su progetto di Cosimo Fanzago; l'esecuzione dei lavori fu invece affidata al figlio Carlo Fanzago.\nLa sua originaria collocazione era alla fine della \"strada Gusmana\", detta in seguito \"salita del Gigante\" (oggi via Cesario Console), addossata ad un muraglione che affacciava sul sottostante arsenale e posizionata in modo tale da essere di fronte a via Santa Lucia.\nNell'anno 1900 la fontana fu smontata e solo nel 1939 fu ricomposta nell'attuale collocazione, dopo che negli anni trenta fu realizzata la colmata del tratto finale di via Caracciolo.\nDescrizione.\nLa base della fontana \u00e8 tutta in piperno; la parte superiore \u00e8 composta da tre vasche in marmo, di cui la centrale \u00e8 quella pi\u00f9 grande ed aggettante. Su di questa si ergono due mostri marini dalle cui bocche sgorga l'acqua.\nLa scultura di rilievo \u00e8 situata al centro ed \u00e8 rappresentata da un vecchio ignudo, simboleggiante il fiume Sebeto, l'antico corso d'acqua che scorreva nel cuore della citt\u00e0.\nI due tritoni ai lati della fontana hanno sulle proprie spalle delle buccine che gettano l'acqua nelle vasche laterali.\nA completare la fontana vi \u00e8 una lapide, sormontata dai tre stemmi del vicer\u00e9, del Re di Spagna e della citt\u00e0 di Napoli."}
{"id": "1207793", "revid": "400694", "url": "https://it.wikipedia.org/wiki?curid=1207793", "title": "Guido Di Leone", "text": "Biografia.\nMusicista jazz, chitarrista, didatta, \u00e8 nato a Bari nel 1964, dove attualmente vive.\nMolto prolifico come compositore, bandleader e arrangiatore, ha inciso un centinaio di CD, di cui circa la met\u00e0 come leader, lavori pubblicati prevalentemente per le etichette \"YVPMusic\", \"Philology \", \"Abeat Records\" e Fo(u)r, di cui ne \u00e8 anche fondatore. Il suo rinomato comping e la buona conoscenza degli standards jazz, lo portano a suonare ed incidere frequentemente con noti artisti internazionali.( Mark Murphy, Jerry Bergonzi, Peter Bernstein, Paolo Fresu, Fabrizio Bosso, Jim Rotondi, Renato Chicco, Jim Snidero, Michele Hendricks, Tiziana Ghiglioni, Andy Watson, Claudio Fasoli, Gianluigi Trovesi, Franco Cerri, Gianni Basso, Ira Coleman, Gary Smulyan, Marco Tamburini, Dado Moroni, Mal Waldron, Trio Corrente, Gilson Silveira...)\nA queste collaborazioni si aggiungono quelle con i suoi conterranei, Larry Franco, \"Con Alma Trio\" ( Vito Di Modugno e Mimmo Campanale), \" Pocket Orchestra\", Paola Arnesano ed \u00e8 spesso, solista jazz dell'Orchestra Sinfonica della Citt\u00e0 Metropolitana di Bari. In Duo con Francesca Leone, ha inciso \"Tudo em Bossanova\" e \"Coracao Vagabundo\".\nNonostante l'intensa attivit\u00e0 concertistica in Italia e all'estero (Australia, Cina, USA, Cuba, Etiopia, Svezia, Spagna, Germania, Emirati Arabi, Inghilterra, Siria, Belgio, Olanda Francia, Croazia, Austria, Albania, Slovenia, Bulgaria, Romania, Polonia ...), Guido Di Leone \u00e8 spesso impegnato nell'organizzazione di rassegne Jazz, nella conduzione di spettacoli musicali e, a volte, anche di programmi musicali televisivi. Stilisticamente identificato nell'aria del Modern Mainstream ha, da sempre, mostrato un particolare interesse per le sonorit\u00e0 e composizioni del chitarrista Jim Hall, tanto da dedicargli il suo primo lavoro discografico del 1991, \"All for Hall\", ben accolto dal grande Jim.\nDopo 25 anni di storia discografica, ripropone in Trio, un omaggio alle composizioni di Jim Hall con \"A lonely flower for you\"; ed ancora nel 2019, frutto di un tour nazionale al fianco del chitarrista Peter Bernstein, di Dario Deidda al basso ed Andy Watson alla batteria, esce per l'Abeat Records il CD live, \"Tribute To Jim Hall\". Del 2018 \u00e8 \" Standards on Guitar\" vol.3 \" Two Sleepy People\", featuring Renato Chicco, in ricordo dei suoi genitori scomparsi, Bruna ed il pianista Nino Di Leone. Quest'ultimo lavoro segue a \"Standards on Guitar\" vol.1 e vol.2. Di luglio 2019 \u00e8 \" Parents\" in drumless trio, featuring il trombettista newyorckese Jim Rotondi.\n\u00c8 direttore e docente di chitarra e armonia della scuola musicale \"Il Pentagramma di Bari\", da lui stesso fondata nel 1985. Dirige anche il \"Duke Jazz Club Bari\", annesso alla sede della scuola. Dal 2004 al 2014 ha insegnato chitarra jazz nei corsi accademici di primo e secondo livello del Conservatorio Niccol\u00f2 Piccinni di Bari. Del 2002 \u00e8 il testo \"Metodo facile e completo di Teoria Jazz\" pubblicato dalla casa editrice \"Sinfonica Jazz Carish\", pi\u00f9 volte ristampato e anche tradotto nel sistema per non vedenti \"Braille\". Del 2012 \u00e8 il \"Guido Di Leone Real Book\" edito dalla \"Fo(u)r\".\nDiscografia.\nCollaborazioni di spicco non pubblicate su disco.\nMal Waldron, Dave Liebman, Michele Hendricks, Bobby Durham, Lew Tabackin, Gerry Dodgion, Harold Danko.\nL'intensa attivit\u00e0 concertistica, lo vede impegnato anche all'estero: Belgio, Germania, Svizzera, Etiopia, Grecia, Israele, Marocco, Cina, Australia, Emirati Arabi, Montenegro, Spagna, Cuba e Albania.\nHa apportato un notevole contributo artistico e culturale alla sua citt\u00e0 con l'istituzione della scuola di musica \"Il Pentagramma\", valida struttura nonch\u00e9 fucina di talenti.\nNel 2002 Guido Di Leone ha scritto il testo didattico\"Metodo facile e completo di Teoria Jazz\" edito dalla casa editrice \"Sinfonica Jazz\" del gruppo Carisch.\nDal 2004 Docente di chitarra jazz presso il Conservatorio N. Piccinni di Bari per il Corso di Diploma Accademico di Musica Jazz.\nTiene seminari di chitarra e armonia jazz in varie scuole, universit\u00e0 e conservatori e coadiuva ai corsi di improvvisazione jazz per cantanti tenuti a Spoleto da Michele Hendricks."}
{"id": "1207797", "revid": "339392", "url": "https://it.wikipedia.org/wiki?curid=1207797", "title": "Motore 3d", "text": ""}
{"id": "1207798", "revid": "174925", "url": "https://it.wikipedia.org/wiki?curid=1207798", "title": "Imnos Is Tin Eleftherian", "text": ""}
{"id": "1207804", "revid": "123384479", "url": "https://it.wikipedia.org/wiki?curid=1207804", "title": "Yo, por amarte", "text": "Yo, por amarte pubblicato nel 1982 \u00e8 il venticinquesimo album della cantante italiana Iva Zanicchi.\nIl disco.\n\u00c8 il secondo album in spagnolo per il mercato iberico e sudamericano registrato e pubblicato da Iva Zanicchi per la multinazionale Columbia Records.\nUscito nel 1982 \u00e8 immediatamente successivo a \"Nostalgias\", album la cui diffusione era stata davvero capillare, arrivando a toccare anche gli Stati Uniti d'America. Iva \u00e8 totalmente assorbita dal successo che sta riscuotendo ormai da diversi anni nei mercati latini, al punto tale da decidere quell\u2019anno di non pubblicare nessun album in italiano e dare la precedenza a questo nuovo long playing che, tuttavia, per decisione della CBS, non ha la stessa diffusione del precedente \"Nostalgias\".\nInsieme alla Epic Records (etichetta discografica lanciata dalla stessa Columbia Records e con la quale Iva aveva gi\u00e0 pubblicato l\u2019album \"D'Iva\" nella versione spagnola), la multinazionale decide di pubblicare l\u2019album con due copertine diverse soltanto in Spagna e in Argentina.\nIl disco segue la stessa formula di \"Nostalgias\": un\u2019antologia di covers che vanno dalle personali versioni in castigliano di Iva Zanicchi di alcuni classici della canzone ispanica e sudamericana, come \"Te quiero, te quiero\" dello spagnolo Raphael de Le\u00f2n, \"No me dejes no\", versione spagnola di \"Ne me quitte pas\" di Jaques Brel, \"Mentira\" scritta dal cantautore cileno Buddy Richard, \"Deuda\" del cubano Luis Marquetti e \"Puerto Pollensa\" della cantautrice argentina Marilina Ross, fino ad arrivare ad alcuni brani inediti scritti appositamente per questo nuovo album, come \"Yo por amarte\" (\"Io per amarti\"), il brano che da il titolo all\u2019album, scritto da Maurizio Piccoli e Cristiano Malgioglio, \"Olvidala\" (\"Dimentica\"), scritto dal cantautore Roberto Dib\u00ec, \"Esta noche te quiero\" (\"Questa notte ti voglio\"), scritto sempre da Cristiano Malgioglio e \"La tonta soy yo\" (\"la scema sono io\"), scritto dalla cantautrice siciliana Marivana Viscuso.\nCome era gi\u00e0 avvenuto per \"Nostalgias\", anche questo album contiene una nuova versione in castigliano di un altro grande successo di Iva Zanicchi, la canzone \"Fra noi\" ."}
{"id": "1207810", "revid": "767487", "url": "https://it.wikipedia.org/wiki?curid=1207810", "title": "Captain Rapp", "text": "Fece il suo debutto nel 1981 con il singolo \"Gigolo Rapp\" come parte del duo Disco Daddy &amp; Captain Rapp. In quel periodo la musica rap era \"dominata\" dalla East coast e quasi tutti gli artisti pi\u00f9 conosciuti (tra cui Kurtis Blow e Grandmaster Flash and The Furious Five) erano originari di New York (faceva eccezione la Sugarhill Gang, proveniente dal New Jersey), ma Captain Rapp e Disco Daddy volevano diffondere l'hip hop anche nella West coast; sebbene \"\"Gigolo Rapp\" ottenne pochissima popolarit\u00e0 sulla costa orientale, raggiunse un grande successo a Los Angeles.\nSeparatosi da Disco Daddy, Captain Rapp inizi\u00f2 ad intraprendere la carriera solista nel 1983, incidendo il classico a sfondo socio-politico \"Bad Times (I Can't Stand It)\". Al contrario della leggera e festosa \"Gigolo Rapp\", il nuovo singolo affrontava temi delicati come AIDS, abuso minorile, aborto, povert\u00e0, vagabondismo e le politiche straniere del governo statunitense applicate a El Salvador. Per quanto riguarda i testi, il pezzo di Captain Rapp avrebbe potuto reggere il confronto con le altre canzoni dai temi difficili che i Run DMC e Grandmaster Flash and the Furious Five diffusero nella East Coast nello stesso anno.\nIl Master of Ceremonies losangelino fece ritorno solo nel 1992, con un sequel del suo precedente successo, intitolato \"Bad Times, Part 2: The Continuance\"\"."}
{"id": "1207811", "revid": "287204", "url": "https://it.wikipedia.org/wiki?curid=1207811", "title": "Julia Chang", "text": " \u00e8 un personaggio immaginario della saga di videogiochi Tekken e figlia adottiva di Michelle Chang. Arriva per la prima volta in \"Tekken 3\".\nStoria.\nSin da piccola Julia fu addestrata dalla madre adottiva Michelle Chang per proteggere la loro trib\u00f9.\nUn giorno Ogre, il Dio della lotta che assorb\u00ec le anime dei pi\u00f9 esperti lottatori di arti marziali in tutto il mondo, assorb\u00ec alcune anime nel villaggio della giovane. Contemporaneamente la madre si rec\u00f2 in Giappone da Heihachi per scoprire se il tesoro della loro trib\u00f9 avesse a che fare con il Dio della lotta, ma Michelle non fece pi\u00f9 ritorno. Allora Julia partecip\u00f2 a \"Tekken 3\" per ritrovare la propria madre.\nDopo il torneo Julia si iscrisse alla facolt\u00e0 universitaria di archeologia e scopr\u00ec che il suo villaggio era soggetto ad un rapido processo di desertificazione allora volle a tutti i costi fermarlo. Julia un\u00ec un gruppo di esperti nella ricerca genetica condotto dal professor T. con l'aiuto della G. Corporation per studiare il meccanismo del rimboschimento. Julia riusc\u00ec a progettare il processo di rimboschimento per\u00f2 la Mishima Zaibatsu rase al suolo la G. Corporation perdendo tutti i dati contenuti nei computer. La ragazza cerc\u00f2 in rete tutti i dati persi ma trov\u00f2 solo l'annuncio dell'inizio di \"Tekken 4\", e decise di parteciparvi. Nel suo epilogo dopo aver vinto il torneo e aver preso possesso della Mishima Zaibatsu, Julia ha accesso alle ricerche della compagnia e anche ad alcune della G Corporation; Julia vorrebbe servirsene per salvare le foreste della Terra e riforestare il pianeta ma indagando scopre che la compagnia sta studiando un componente genetico raro chiamato Gene del Diavolo, chi lo possiede assume un potere pericolosissimo che potrebbe anche distruggere l'intera umanit\u00e0; Julia vuole quindi eliminare tali ricerche ma lo scienziato Abel tenta di impedirglielo; Julia riesce comunque nell'intento e dopo aver distrutto tutte le ricerche sul Gene del Diavolo fugge dai laboratori della Mishima Zaibatsu evitando i colpi di pistola di Abel, successivamente Julia giura di trovare comunque un modo per riforestare il pianeta.\nDopo il quarto torneo Julia non riusc\u00ec a ritrovare i dati per il rimboschimento, dopo un duro lavoro il progetto non sarebbe potuto andare avanti, ma un giorno le venne recapitata una lettera in lingua straniera con scritto \"Cara Julia\" e un invito per \"Tekken 5\", alla fine del quale ottenne i dati che cercava da uno dei partecipanti, Ganryu. Nel suo finale, dopo la vittoria al torneo Julia sfrutta le ricerche e le risorse della Mishima Zaibatsu per costruire un laboratorio in Arizona, che intende riforestare. Tuttavia il suo progetto non va in porto rivelandosi un fallimento; Julia sognava di vedere immense foreste in quelle terre ma adesso il suo sogno le sembra solo una mera illusione. Dopo aver perso quasi ogni speranza, durante una giornata lavorativa, nota che nel suo laboratorio \u00e8 iniziato a crescere un germoglio e capisce che per il suo progetto c'\u00e8 ancora qualche possibilit\u00e0.\nJulia \u00e8 presente come personaggio giocabile in \"Street Fighter X Tekken\"."}
{"id": "1207816", "revid": "2175", "url": "https://it.wikipedia.org/wiki?curid=1207816", "title": "Reazione di Kolbe", "text": ""}
{"id": "1207829", "revid": "120528", "url": "https://it.wikipedia.org/wiki?curid=1207829", "title": "Marco Livio Druso (figlio)", "text": ""}
{"id": "1207832", "revid": "110157", "url": "https://it.wikipedia.org/wiki?curid=1207832", "title": "Dominio di Dedekind", "text": "In algebra astratta, un anello di Dedekind (o dominio di Dedekind) \u00e8 una struttura algebrica che estende il concetto di fattorizzazione in numeri primi proprio dei numeri interi, e pi\u00f9 in generale degli anelli: in un anello di Dedekind \u00e8 possibile fattorizzare ciascun ideale nel prodotto di ideali primi. Il nome di questi anelli deriva da quello del matematico Richard Dedekind, che per primo utilizz\u00f2 la definizione, anche se queste propriet\u00e0 furono utilizzate gi\u00e0 da Ernst Kummer nello studio del teorema di Fermat.\nDefinizione formale.\nUn dominio d'integrit\u00e0 \"A\" \u00e8 detto di Dedekind se possiede una delle seguenti propriet\u00e0 equivalenti:\nL'ultima propriet\u00e0 \u00e8 di norma quella pi\u00f9 semplice da provare.\nEsempi.\nL'esempio pi\u00f9 noto di anello di Dedekind \u00e8 anello formula_3 dei numeri interi, che \u00e8 anche un dominio ad ideali principali (PID, \"Principal Ideal Domain\"); in generale ogni dominio ad ideali principali \u00e8 anche di Dedekind.\nDato un campo \"K\", l'anello dei polinomi formula_4 a una variabile con coefficienti nel campo \u00e8 di Dedekind; se \"K\" \u00e8 un'estensione algebrica di grado finito dei numeri razionali, anche l'anello degli interi algebrici formula_5 \u00e8 di Dedekind.\nUn'altra ampia categoria di anelli di Dedekind deriva dalla geometria algebrica: data una curva algebrica affine \"C\" non singolare, definita sul campo \"K\", l'anello delle coordinate delle funzioni regolari formula_6 \u00e8 un dominio di Dedekind.\nAlcuni degli esempi precedenti possono essere ricavati dal seguente teorema:\nApplicando il teorema con formula_7, si ottiene la tesi per gli anelli degli interi di campi numerici; con formula_8, si ottiene il risultato per le curve affini.\nPropriet\u00e0 di fattorizzazione.\nAnelli di Dedekind e domini ad ideali principali.\nLe propriet\u00e0 degli anelli di Dedekind sono strettamente legate a quelle degli anelli a ideali principali; come gi\u00e0 indicato sopra, ogni PID \u00e8 anche un anello di Dedekind, mentre non vale il viceversa: i PID coincidono costituiscono in effetti il sottoinsieme degli anelli di Dedekind che sono anche a fattorizzazione unica.\nGli anelli di Dedekind sono in genere preferiti dagli studiosi di algebra, in quanto permettono di caratterizzare meglio altre strutture algebriche; ad esempio tutti gli anelli degli interi formula_5 su un campo di numeri \"K\" sono di Dedekind, mentre non tutti sono dei PID.\nGruppo delle classi.\nIn un dominio di Dedekind, poich\u00e9 tutti gli ideali frazionari non nulli sono invertibili, il loro insieme forma un gruppo (denotato con formula_10) rispetto al prodotto di moduli formula_11; generalizzando la fattorizzazione degli ideali propri agli ideali frazionari, inoltre, \u00e8 inoltre possibile vedere che questo \u00e8 un gruppo abeliano libero generato dagli ideali primi.\nQuesto gruppo, \u00e8 tuttavia troppo grande per essere utile: si definisce quindi il gruppo delle classi (o \"gruppo delle classi di ideali\") di \"A\" come il gruppo quoziente formula_12, dove formula_13 indica il sottogruppo degli ideali principali di \"A\". Dalla definizione \u00e8 immediato osservare che il gruppo delle classi \u00e8 banale (ovvero formato solo dall'elemento neutro) se e solo se \"A\" \u00e8 ad ideali principali o, equivalentemente, a fattorizzazione unica: il gruppo delle classi pu\u00f2 essere quindi pensato come un modo di misurare quanto un dominio di Dedekind si allontana dall'essere a fattorizzazione unica. Ad esempio, se formula_14 \u00e8 la chiusura integrale di formula_3 in un'estensione finita di formula_16, allora il gruppo delle classi ha esattamente due elementi se e solo se formula_14 non \u00e8 a fattorizzazione unica, ma le fattorizzazioni in irriducibili di un dato elemento hanno tutte lo stesso numero di elementi. (Tale caratterizzazione, tuttavia, non vale nel caso di arbitrari domini di Dedekind.)\nOgni gruppo abeliano \u00e8 il gruppo delle classi di un dominio di Dedekind, come dimostrato da Luther Claborn nel 1966. Nel caso particolare di anelli di interi algebrici, il gruppo delle classi \u00e8 sempre finito.\nAnelli di Dedekind e anelli locali.\nPer un anello noetheriano, la propriet\u00e0 di essere di Dedekind viene trasmessa anche a tutte le sue localizzazioni rispetto a ideali massimali; queste localizzazioni sono a valutazione discreta e hanno quindi una struttura molto semplice. Gli anelli di Dedekind possono essere visti quindi come una globalizzazione degli anelli a valutazione discreta, cos\u00ec come i domini di Pr\u00fcfer sono una versione globale degli anelli di valutazione.\nNel caso generale (ovvero ammettendo anche anelli non noetheriani) esistono tuttavia anelli che non sono globalmente di Dedekind, ma lo sono localmente (ovvero, ogni loro localizzazione rispetto ad un ideale massimale \u00e8 a valutazione discreta). In alcuni casi questi anelli vengono detti \"quasi di Dedekind\"."}
{"id": "1207836", "revid": "123450111", "url": "https://it.wikipedia.org/wiki?curid=1207836", "title": "Nostalgias (Iva Zanicchi)", "text": "Nostalgias, pubblicato nel 1981, \u00e8 il ventiquattresimo album della cantante italiana Iva Zanicchi.\nIl disco.\n\u00c8 il primo dei due album incisi per la multinazionale CBS nonch\u00e9 il disco di maggior successo all\u2019estero di Iva Zanicchi.\nAd un anno di distanza dalla pubblicazione e dal successo di \"Aparte del hecho\", Iva, ormai una star nel mercato ispanico e latino, stipula uno dei contratti pi\u00f9 importanti di tutta la sua carriera, quello con la multinazionale Columbia Records. L\u2019accordo prevede un primo album che abbia una diffusione capillare in quasi tutti i paesi di lingua spagnola.\nNasce cos\u00ec l\u2019idea di \"Nostalgias\", un\u2019antologia di cover che vanno dalle versioni in castigliano di alcuni classici d'autore italiani, come \"Immagina\" di Massimo Ranieri, \"Io che non vivo senza te\" di Pino Donaggio, \"Con tutto l\u2019amore che posso\" di Claudio Baglioni, \"E penso a te\" di Lucio Battisti e \"Il mio mondo\" di Umberto Bindi, fino ad arrivare ad alcune grandi melodie internazionali, come \"Para vivir un gran amor\" del cantante e compositore argentino Cacho Casta\u00f1a, \"En aranjuez con tu amor\", tratta dal Concerto d'Aranjuez, l\u2019opera del compositore spagnolo Joaqu\u00edn Rodrigo e \"La noche de mi amor\", versione spagnola di \"A noite do meu bem\" della cantautrice brasiliana Dolores Dur\u00e0n.\nIl brano \"Nostalgias\", che da il nome all\u2019album ed \u00e8 scelto come singolo di lancio, \u00e8 la cover del famoso tango degli anni trenta scritto da Enrique Cad\u00edcamo.\nL\u2019album contiene anche una nuova versione in castigliano della hit \"La riva bianca, la riva nera\".\nSuccesso.\nLa copertina dell\u2019album mostra una Iva Zanicchi sensuale, che indossa un abito rosso fuoco ricco di trasparenze. L\u2019immagine colpir\u00e0 il pubblico latino, suscitando curiosit\u00e0 nei confronti del disco, come era gi\u00e0 avvenuto dieci anni prima in occasione dell\u2019uscita dell\u2019album \"Caro Theodorakis... Iva\". Ma il successo del disco \u00e8 in gran parte dovuto alla scelta di un repertorio di prim\u2019ordine che permette all\u2019artista di scalare le classifiche in pi\u00f9 paesi: uscito tra Spagna e Sudamerica, il disco entra nella top ten dei dischi pi\u00f9 venduti in Argentina. Il successo \u00e8 tale da convincere la CBS a pubblicare l\u2019album anche negli USA per le tantissime comunit\u00e0 ispaniche l\u00ec presenti. \"Nostalgias\" scala le classifiche degli Lp latini in numerosi stati, tra cui la Florida e Miami."}
{"id": "1207837", "revid": "93556", "url": "https://it.wikipedia.org/wiki?curid=1207837", "title": "Chiesa di San Michele Arcangelo a Padonchia", "text": "La chiesa di San Michele Arcangelo \u00e8 un edificio sacro che si trova in localit\u00e0 Padonchia a Monterchi, risalente al VII-VIII secolo d.C. .\nIl primo documento storico nella quale viene citata risale al 26 settembre 1230, quando il vescovo tifernate Matteo rese visita alla pieve di S. Antimo, alla presenta dei rettori delle 42 chiese del plebanato. La chiesa fu sotto il patronato dei Tarlati di Pietramala, signori del castello di Monterchi, fino al 1440 quando pass\u00f2 ai capitani di parte guelfa di Firenze. L'edificio presenta un impianto di origine trecentesca con tracce di ristrutturazioni successive.\nRestaurata negli anni 1989/90. All'interno della chiesa, oltre ad alcuni elementi architettonici molto antichi come i quattro peducci figurati che reggevano la volta del presbiterio e le due eleganti arcate gotiche del lato destro, si conservano una Madonna con Bambino della prima met\u00e0 del Quattrocento, un San Michele Arcangelo che in veste di guerriero scaccia con un piede il diavolo e lo trafigge con la lancia (prima met\u00e0 del Quattrocento), un San Sebastiano trafitto, un santo monaco benedicente, una piet\u00e0, di fine composizione dei primi del Cinquecento, un San Cristoforo che traghetta il bambino, un San Martino che divide il mantello, San Rocco e San Sebastiano e una bella tela raffigurante il patrono San Michele Arcangelo .\nLa semplice struttura a navata unica e tetto a capanna \u00e8 costituita da un paramento murario esterno a pietrame irregolare. Sulla facciata \u00e8 impostato un campanile a vela di recente costruzione."}
{"id": "1207840", "revid": "709565", "url": "https://it.wikipedia.org/wiki?curid=1207840", "title": "Martin Henderson", "text": "Biografia.\nNato e cresciuto ad Auckland, inizia a recitare giovanissimo all'et\u00e0 di tredici anni in varie produzioni televisive neozelandesi come il serial tv \"Shortland Street\". Nel 1995 si trasferisce a Sydney, dove sul set della serie tv \"Sweat\" conosce l'attore Heath Ledger, di cui diventer\u00e0 ottimo amico. Assieme a Heath, decide di tentare la fortuna a Hollywood, e i due amici si trasferiscono negli Stati Uniti, dove Martin studia e recita in teatro a New York. Il primo ruolo importante arriva nel 2002 in \"Windtalkers\" di John Woo e nello stesso anno recita nel ruolo dell'ex fidanzato di Naomi Watts in \"The Ring\" di Gore Verbinski. Nel 2004 \u00e8 protagonista di \"Torque - Circuiti di fuoco\", a cui seguono film come \"Matrimoni e pregiudizi\", \"Giovani aquile\" e \"Smokin' Aces\"."}
{"id": "1207841", "revid": "7336", "url": "https://it.wikipedia.org/wiki?curid=1207841", "title": "Politici", "text": ""}
{"id": "1207846", "revid": "110157", "url": "https://it.wikipedia.org/wiki?curid=1207846", "title": "Tsingtao", "text": "Tsingtao, grafia secondo la romanizzazione del sistema postale cinese, o Qingdao, grafia secondo il sistema di trascrizione pinyin (, in cinese: ; in tedesco: \"Tsingtau\"), \u00e8 una citt\u00e0 sub-provinciale nell'est della provincia dello Shandong, Cina. Confina con Yantai a nordest, con Weifang a est e con Rizhao a sudovest. Situata sulla penisola dello Shandong prospiciente il Mar Giallo, Tsingtao oggi \u00e8 un importante porto, base navale e centro industriale. \u00c8 anche sede del birrificio Tsingtao. Il carattere (\"q\u012bng\") in cinese significa \"verde\" o \"lussureggiante\" mentre il carattere (\"d\u01ceo\") vuol dire \"isola\".\nPer quanto concerne l'estensione superficiale, ovvero la grandezza reale di una citt\u00e0, si piazza al secondo posto a livello mondiale, dietro la sua connazionale Pechino.\nDal 1897 al 1919, col nome di \"Kiautschou\" o \"Kiao-ciao\", fu colonia dell'Impero tedesco.\nGeografia fisica.\nTerritorio.\nTsingtao \u00e8 situata sulla costa meridionale della Penisola dello Shandong. Confina con tre citt\u00e0: Yantai a nordest, Weifang a ovest e Rizhao a sudovest. La citt\u00e0 occupa una superficie di 10\u00a0654\u00a0km\u00b2. La geografia della citt\u00e0 \u00e8 relativamente pianeggiante mentre attorno spicca qualche rilievo. La pi\u00f9 elevata altitudine sull'area \u00e8 di 1 133\u00a0m sul livello del mare. La citt\u00e0 ha una costa lunga 730,64 chilometri. Cinque fiumi significativi che scorrono per pi\u00f9 di 50\u00a0km possono essere trovati nella regione.\nClima.\nTsingtao gode di estati miti e di inverni relativamente temperati, la temperatura media a luglio \u00e8 di 23,8\u00a0\u00b0C e quella media di gennaio \u00e8 di -0,7\u00a0\u00b0C. La zona \u00e8 piovosa principalmente in giugno e luglio, con 150\u00a0mm medi.\nStoria.\nL'area su cui oggi \u00e8 situata Tsingtao si chiamava Jiao'ao (\u80f6\u6fb3) quando era governata dalla dinastia Qing. Nel 1891, il governo Qing decise di fare dell'area una base difensiva contro gli attacchi navali e quindi progett\u00f2 la costruzione di una citt\u00e0. Solo una parte fu completata fino al 1897 quando la citt\u00e0 non era altro che un villaggio di pescatori e fu ceduta alla Germania. In quel tempo essa era conosciuta in occidente con il nome di Kiao-Ciao. I tedeschi presto fecero di Tsingtao un porto strategicamente importante, stabilendovi la loro squadra navale del Pacifico e permettendo alle navi di condurre operazioni in ogni parte del \"Lontano Oriente\". Il governo coloniale tedesco pianific\u00f2 e fece costruire le prime strade e istituzioni della citt\u00e0 che si possono vedere ancora oggi, inclusa la distilleria Tsingtao, famosa in tutto il mondo. L'influenza tedesca si estese in altre parti della Provincia dello Shandong, incluso lo stabilimento di distillerie rivali.\nSubito dopo lo scoppio della prima guerra mondiale, lo Squadrone pacifico tedesco, sotto l'ammiraglio Graf von Spee, lasci\u00f2 Tsingtao piuttosto che essere intrappolato nel porto dalle forze dell'intesa. Dopo un successivo attacco navale britannico minore alla colonia tedesca nel 1914, il Giappone occup\u00f2 la citt\u00e0 e la provincia circostante dopo la battaglia di Tsingtao appena seguente alla dichiarazione di guerra contro la Germania. Il fallimento delle forze alleate di restaurare il controllo cinese nello Shandong provoc\u00f2 il Movimento del 4 maggio 1919.\nLa citt\u00e0 ritorn\u00f2 sotto il governo cinese nel 1922, sotto il controllo della Repubblica di Cina. La citt\u00e0 ne divenne una municipalit\u00e0 direttamente controllata. Il Giappone la rioccup\u00f2 nel 1938 seguendo i suoi piani di occupazione della costa cinese. Dopo la Seconda guerra mondiale il Kuomintang lasci\u00f2 che Tsingtao ospitasse la \"Western Pacific Fleet\" della Marina americana. Il 2 giugno 1949 l'Armata rossa del PCC entr\u00f2 a Tsingtao che tutt'oggi \u00e8 sotto il controllo della Repubblica Popolare Cinese. Dal 1984, con l'inaugurazione della legge che permetteva l'arrivo degli investimenti stranieri in Cina, Tsingtao si \u00e8 sviluppata velocemente in un porto dinamico. Ora \u00e8 una delle sedi della flotta settentrionale della Marina cinese.\nTsingtao \u00e8 ora un centro di manifatturiera, e sede della Corporazione Haier, un'importante industria di elettrodomestici. La citt\u00e0 recentemente \u00e8 stata oggetto di una grande espansione, con un nuovo distretto di affari creato a est di quello pi\u00f9 vecchio. Fuori dal centro della citt\u00e0 c'\u00e8 un'ampia zona industriale, che include manifatturiere della gomma e industria pesante, oltre ad una crescente area tecnologica.\nMonumenti e luoghi d'interesse.\nTsingtao attrae tanti turisti a causa del mare e del buon clima. Parchi, spiagge, sculture e e alcune uniche architetture ornano la costa. \nLe maggiori attrazioni sono:\nSociet\u00e0.\nEvoluzione demografica.\nAlla fine del 2002, Le stime affermavano che Tsingtao ospitava pi\u00f9 di 7 milioni di abitanti, in cui circa 2,6 milioni risiedono nell'area urbana. Altri 2,3 milioni abitano in piccole citt\u00e0 sotto la giurisdizione di Tsingtao. Le nascite annuali sono circa 82.000, con un tasso di nascite di 11,26/1000, e quello di morte di 6,93/1000, entrambi calcolati su base annuale. Ci\u00f2 risulta con una crescita del 0,43%, senza contare la sostanziale immigrazione.\nEtnie e minoranze straniere.\nMentre Tsingtao ospita 38 minoranze etniche riconosciute dal governo cinese, esse costituiscono solo lo 0,14% della popolazione totale della citt\u00e0. La minoranza coreana comprende pi\u00f9 di 60.000 individui (2005).\nLa maggioranza dei residenti sono immigrati che sono giunti per approfittare delle opportunit\u00e0 che Tsingtao offre. \nLingue e dialetti.\nInoltre un distintivo accento locale, noto come \"Qingdao Hua\", distingue i residenti della citt\u00e0 da quelli delle campagne circostanti (che parlano \"Sciantung Hua\", entrambi dialetti del Mandarino).\nQualit\u00e0 della vita.\nIl livello di vita \u00e8 tra i pi\u00f9 alti delle citt\u00e0 cinesi.\nCultura.\nArchitettura.\nAttraverso il mescolamento dell'architettura cinese e tedesca, combinato con strutture moderne e superstrade, lungo spiagge, rocciosi promontori, e pittoreschi cipressi Tsingtao ha un'atmosfera unica nel mondo.\nCucina.\nLa cucina \"Lu Cai\", \u00e8 tipica della regione dello Shandong.\nGeografia antropica.\nSuddivisioni amministrative.\nLa citt\u00e0 sub-provinciale di Tsingtao amministra 10 divisioni, inclusi 6 distretti.\nEconomia.\nForse Tsingtao \u00e8 principalmente conosciuta per la Distilleria Tsingtao, che i coloni tedeschi fondarono nel 1903, e che produce la birra Tsingtao, attualmente la pi\u00f9 conosciuta della Cina e nota anche all'estero.\nNel 1984 il governo cinese nomin\u00f2 un distretto di Tsingtao a Zona economica speciale (SETDZ). Con questo distretto, l'intera citt\u00e0 si \u00e8 notevolmente sviluppata nei settori secondario e terziario. Come importante porto nella provincia, Tsingtao fiorisce con gli investimenti stranieri e il commercio internazionale In particolare Corea del Sud e Giappone investirono nella citt\u00e0. Almeno 30.000 sudcoreani vi risiedono. Le edificazioni continuano con un passo relativamente veloce. Vi risiede anche la famosa corporazione Haier.\nNel settore primario, Tsingtao ha 200\u00a0km\u00b2 di terra coltivabile. Tsingtao ha buone risorse ittiche, gamberi, e altri prodotti ittici. Tsingtao \u00e8 anche ricca di risorse del sottosuolo. Pi\u00f9 di trenta minerali sono estratti. L'uso e la produzione dell'Energia eolica sono tra i migliori della regione.\nIl PIL pro capite era di 29,596 \u00a5 (ca. 3,659 $) nel 2004. Il PIL \u00e8 ultimamente cresciuto annualmente del 14%.\nVi hanno sede le societ\u00e0 Hisense e Haier.\nInfrastrutture e trasporti.\nAeroporti.\nL'aeroporto internazionale di Tsingtao, a 36 chilometri dal centro cittadino, dispone di 13 linee aeree nazionali e internazionali, operando 58 rotte di cui 10 sono internazionali e regionali. Si stima che nel 2002 pi\u00f9 di 2,3 milioni di persone, inclusi 450.000 viaggiatori stranieri, siano passati per l'aeroporto.\nPorti.\nTsingtao accoglie uno dei pi\u00f9 grandi porti della Cina. Sono stabilite relazioni cooperative con 450 porti in 130 stati nel mondo. I beni esportati ammontano a pi\u00f9 di 35 milioni di tonnellate. \nLa \"Orient Ferry\" connette Tsingtao con Shimonoseki, in Giappone. Ci sono alcune compagnie minori che connettono Tsingtao con la Corea del Sud.\nFerrovie.\nLo sviluppo ferroviario di Tsingtao cominci\u00f2 negli anni 90. Oggi, le ferrovie connettono la citt\u00e0 con Lanzhou, Chengdu, Xi'an, Zhengzhou, Jinan e Jining. A Tsingtao vengono prodotti anche i vagoni speciali per la ferrovia del Qingzang, che, partendo da Xining e arrivando a Lhasa, \u00e8 la ferrovia pi\u00f9 \"alta\" al mondo.\nMetropolitana.\nLa citt\u00e0 \u00e8 servita da una linea metropolitana.\nStrade.\nC'\u00e8 un totale di 1,145\u00a0km di strade nell'area di Tsingtao, di cui quasi 500 di autostrade. Le autostrade connettono Tsingtao con Jinan.\nAmministrazione.\nGemellaggi.\nTsingtao \u00e8 gemellata con:\nSport.\nCalcio.\nTsingtao \u00e8 sempre stata perno di club professionali calcistici in Cina. I maggiori sono:\nEventi.\nTsingtao \u00e8 stata la sede delle competizioni velistiche durante le Olimpiadi del 2008. Gli eventi si sono svolti nel Golfo di Fushan, vicino al distretto centrale della citt\u00e0 nel Centro velico internazionale di Tsingtao. Per l'occasione sono stati costruiti un albergo (progetto Hydropolis) e un centro di teletrasmissione internazionale.\nHa ospitato le gare di vela che hanno avuto luogo lungo la complicata linea costiera al largo della citt\u00e0."}
{"id": "1207847", "revid": "33528", "url": "https://it.wikipedia.org/wiki?curid=1207847", "title": "IEEE 802.5", "text": ""}
{"id": "1207849", "revid": "178114", "url": "https://it.wikipedia.org/wiki?curid=1207849", "title": "Cleistocastus strausii", "text": ""}
{"id": "1207851", "revid": "1702319", "url": "https://it.wikipedia.org/wiki?curid=1207851", "title": "Chiesa della Madonna Bella", "text": "La chiesa della Madonna Bella \u00e8 un edificio sacro che si trova in localit\u00e0 Pocaia a Monterchi.\nLa chiesa fu originata da un oratorio dedicato alla Madonna, sorto probabilmente tra il 1525-1533. Nei documenti seicenteschi si ricorda che l'edificio venne eretto con le elemosine del popolo di Pocaia per rendere omaggio all'immagine miracolosa della \"Madonna col Bambino\" di una terracotta robbiana di primo Cinquecento, divenuta oggetto di devozione popolare. A seguito di un decreto del vescovo Monsignor Telesforo Cioli l'immagine sacra \u00e8 venerata come protettrice dagli incidenti stradali.\nNel 1996 il santuario \u00e8 stato resataurato."}
{"id": "1207854", "revid": "767487", "url": "https://it.wikipedia.org/wiki?curid=1207854", "title": "Enrico Macias", "text": "Biografia.\nNato nell'Algeria francese in seno a una famiglia ebraica, ha iniziato a suonare la chitarra fin da ragazzo. Suo padre Sylvain era violinista in un'orchestra di musica algerina (\"malouf\") e andalusa. Il suo iter tecnico e artistico quindi lo facilit\u00f2, tanto da poter facilmente unirsi precocemente al gruppo e, all'et\u00e0 di 15 anni, prendere il posto del leader, Cheikh Raymond, noto cantante e liutista dell'Algeria francese.\nImpara a suonare la chitarra grazie a suo cugino Jean-Pierre, ma anche grazie ad amici gitani che gli danno il soprannome di \u00abpetit Enrico\u00bb (\"piccolo Enrico\"), che sar\u00e0 poi il suo nome d'arte. Il suo cognome d'arte, invece, \u00e8 il risultato di un errore compiuto dalla segretaria della casa discografica che aveva capito male il suo cognome parlando al telefono e che lo trascrive come \u00abMacias\u00bb, mentre \"Enrico\" aveva detto \u00abNassia\u00bb.\nIn seguito ha svolto l'attivit\u00e0 di maestro di scuola. Nel 1961, a causa dei gravi problemi conseguenti alla Guerra d'Algeria, la situazione divent\u00f2 praticamente insostenibile per gli ebrei e il giovane Gaston decise di fuggire in Francia con la moglie Suzy, figlia di Cheikh Raymond, assassinato in quello stesso anno. Come luogo di residenza viene scelta Argenteuil.\nNon gli sar\u00e0 pi\u00f9 permesso di tornare in Algeria da quell'anno.\nIn Francia il suo stile musicale non ebbe molto successo e fu costretto ad adattarlo ai gusti del pubblico transalpino. A Parigi, Enrico lavora irregolarmente, barcamenandosi al meglio possibile ed esibendosi talvolta nei cabaret, fin quando ha l'opportunit\u00e0 di esibirsi in un concerto di Gilbert B\u00e9caud, finendo col mettersi in mostra nel 1962, alla televisione, nella trasmissione \"Cinq colonnes \u00e0 la une\" per illustrare un reportage sui rimpatriati d'Algeria. La sua interpretazione della canzone \"Adieu Mon pays\" (in italiano: \"Addio Paese mio\") - scritta a suo tempo sulla nave che lo portava via dalla patria - diventa il simbolo dell'esilio dei Pieds-noirs. \u00c8 in quell'occasione che adotta lo pseudonimo di Enrico Macias.\nL'anno seguente esce per Path\u00e9 Marconi il suo primo album, col titolo \"Enfants de tous pays\".\nNel 1964 effettua una tourn\u00e9e internazionale, cantando in francese, spagnolo e italiano.\nNel 1976 ha ricevuto il disco d'oro per \"Melissa\" ed \u00e8 stato nominato \"Cantante della pace\" dal Segretario Generale dell'ONU Kurt Waldheim. Nel 1997, Kofi Annan lo ha nominato \"Ambasciatore della pace e della difesa dei bambini\".\nNel 2000, dopo la cancellazione di una tourn\u00e9e in Algeria, ha scritto \"Mon Alg\u00e9rie\" una storia di amore in cui esprime i propri sentimenti per la sua terra natale.\nHa in seguito inciso l'album \"Oranges am\u00e8res\" (\"Arance amare\"), prodotto da suo figlio Jean-Claude Ghrenassia."}
{"id": "1207859", "revid": "1543377", "url": "https://it.wikipedia.org/wiki?curid=1207859", "title": "Simca Ariane", "text": "La Ariane \u00e8 un'autovettura di fascia medio-alta prodotta dal 1957 al 1963 dalla casa automobilistica francese SIMCA.\nStoria e profilo.\nNella seconda met\u00e0 degli anni cinquanta si cerc\u00f2 di variare la gamma della Simca Vedette con qualcosa di pi\u00f9 economico, ma che offrisse lo stesso spazio interno per gli occupanti. L'idea pi\u00f9 semplice ed economica da realizzare stava pertanto nel montare il motore Flash da 1.3 litri della Simca Aronde nel grosso vano motore della Simca Vedette prima serie nella pi\u00f9 economica versione \"Trianon\". Il risultato fu la Simca Ariane, presentata nell'aprile 1957.\nPur condividendo lo stesso corpo vettura della Vedette, si collocava nella fascia medio-alta del mercato a causa della piccola motorizzazione meno prestante, meno costosa e che ne fece abbassare i costi di produzione, senza contare che la vettura utilizzava solamente componenti gi\u00e0 esistenti, senza quindi dover riprogettare qualcosa di nuovo. Era equipaggiata dal motore a 4 cilindri da 1290 cm\u00b3 di cilindrata montato sulle Aronde \"90A\" prodotte tra il 1956 ed il 1958. Tale motore erogava una potenza massima di 48 CV a 4800 giri/min, e poteva spingere la Ariane a poco pi\u00f9 di 120\u00a0km/h di velocit\u00e0 massima, prestazioni scarse dovute al corpo vettura troppo pesante per quel piccolo motore.\nNel 1958 venne introdotta la \"Ariane 8\", in pratica una Simca Vedette in tutto e per tutto, compreso il motore da 2.4 litri, ma con un allestimento pi\u00f9 spartano. Tale modello and\u00f2 a sostituire la precedente \"Vedette Trianon\" e la versione meno potente divenne nota anche come \"Ariane 4\".\nL'anno seguente la Ariane 4 venne equipaggiata dal Super Rush, una versione potenziata del motore \"Rush\" che debutt\u00f2 anch'esso in quell'anno. La Ariane pot\u00e9 disporre cos\u00ec di 62 CV, ed arrivare ad una velocit\u00e0 massima di 130\u00a0km/h.\nNonostante si proponesse come qualcosa di intermedio tra la Aronde e la Vedette e quindi pi\u00f9 accessibile di quest'ultima, non riscosse un grande successo di vendite: totalizz\u00f2 poco pi\u00f9 di 165\u00a0000 esemplari, quando la Vedette, pi\u00f9 costosa, ne totalizz\u00f2 8\u00a0000 in pi\u00f9."}
{"id": "1207860", "revid": "438678", "url": "https://it.wikipedia.org/wiki?curid=1207860", "title": "Matrimoni e pregiudizi", "text": "Matrimoni e pregiudizi \u00e8 una commedia del 2004, adattamento cinematografico in stile Bollywood di \"Orgoglio e pregiudizio\" di Jane Austen. In inglese il titolo originale del film \u00e8 \"Bride and Prejudice\", mentre quello del romanzo \"Pride and prejudice\".\nLa trama.\nIndia. La signora Bakshi \u00e8 in cerca di mariti ricchi per le sue quattro figlie: Jaya, Lalita, Lakhy e Maya.\nL'arrivo in citt\u00e0 del ricco avvocato americano di origini indiane Balraj offre un'ottima occasione per sistemare la maggiore delle ragazze, Jaya. Ad accompagnare il giovane ci sono la sorella, Kiran, e l'amico William Darcy. Quest'ultimo fa fatica ad adattarsi e capire le usanze e i costumi indiani, ma rimane subito folgorato dalla bella Lalita, sorella minore di Jaya.\nMentre cresce l'attrazione tra Balraj e Jaya, Darcy e Lalita sono combattuti tra i loro sentimenti di odio e amore. La comparsa dal passato di lui del bel Johnny Wickham getta scompiglio nella coppia, Lalita ne rimane subito affascinata e il ragazzo le racconta della sua vecchia amicizia con Darcy, rotta per oscuri motivi. Ma Darcy non \u00e8 dello stesso parere, e questo rende il suo rapporto con Lalita sempre pi\u00f9 freddo.\nA complicare la situazione ci si mette anche il cugino dei Bakshi Kohli, giunto per chiedere in sposa proprio Lalita, che non ne vuole sapere. E l'eccentricit\u00e0 della signora Bakshi convince Darcy che l'amore di Jaya per Balraj non sia sincero e gli consiglia di non sposare la ragazza.\nAnche Wickham torna in Inghilterra, a Londra, cos\u00ec la famiglia Bakshi si ritrova ancora con tutte le figlie in casa e nessun pretendente alla porta. Infatti anche il cugino Kohli, dopo il rifiuto di Lalita, ha riversato le proprie attenzioni verso un'amica di famiglia Chandra Lamba.\nIn occasione del matrimonio tra i due la signora Bakshi, Jaya, Lalita e Lakhi vanno a Los Angeles. La cerimonia si svolge in uno degli hotel della famiglia Darcy, fornendo cos\u00ec un'occasione al giovane e Lalita di rivedersi e riaccendere la fiamma del loro amore. Finch\u00e9 la sorellina di lui Georgina non rivela, involontariamente, a Lalita la verit\u00e0 sulla rottura di Balraj e Jaya.\nDarcy ha il suo da fare a convincere la ragazza della sua buona fede e riconquistarla. Mentre Lalita scopre la verit\u00e0 riguardo Wickham che nel frattempo \u00e8 scappato con Lakhi.\nLalita e Darcy cercano Lakhi e dopo averla trovata danno una lezione a Wickham lasciandolo solo.\nL'incomprensione tra Jaya e Balraj viene chiarita e decidono di sposarsi in India. In quell'occasione Lalita ritrova Darcy e i due si sposano con l'approvazione di genitori di Lalita."}
{"id": "1207863", "revid": "287204", "url": "https://it.wikipedia.org/wiki?curid=1207863", "title": "Passo del Biscia", "text": "Il passo del Biscia \u00e8 un valico dell'Appennino ligure posto a 890\u00a0m s.l.m. Mette in comunicazione Ne, in provincia di Genova, con Varese Ligure, in provincia della Spezia.\nDescrizione.\nAl passo si accede percorrendo la SP 26 (GE) della val Graveglia, che parte da Graveglia di Carasco e attraversa l'intera val Graveglia, e la SP 57 (SP) da Comuneglia, frazione di Varese Ligure. Nei pressi del passo si trovano anche due strade secondarie, dirette a Statale, localit\u00e0 del comune di Ne, ed a Valletti, frazione di Varese Ligure. Idrograficamente collega la Val di Vara con la Val Graveglia. \nIl passo si trova nei piani di Oneto, un piccolo altopiano tra il monte Chiappozzo a nord ed il monte Porcile a sud-est. Il passo \u00e8 attraversato anche da un itinerario di raccordo dell'alta via dei Monti Liguri.\nStoria.\nLa Val Graveglia fu coinvolta dagli eventi della Resistenza e sul valico si trova un \"monumento al partigiano\", collocato il 4 giugno 2011 in memoria dei combattenti antifascisti e dei contadini della zona."}
{"id": "1207864", "revid": "44939", "url": "https://it.wikipedia.org/wiki?curid=1207864", "title": "Replica plating", "text": ""}
{"id": "1207865", "revid": "293377", "url": "https://it.wikipedia.org/wiki?curid=1207865", "title": "San Diego Sockers", "text": "San Diego Sockers \u00e8 il nome di tre club calcistici statunitensi che si sono succeduti a San Diego in tre periodi differenti, di cui l'ultima incarnazione \u00e8 attiva dal 2009. Il primo, attivo sotto diversi nomi nella NASL e in seguito nella MISL I e nella CISL \u00e8 stato uno dei pi\u00f9 vincenti club di calcio indoor Statunitensi con 10 titoli complessivi fra i tre campionati. Il secondo \u00e8 stato attivo per soli quattro anni nella nuova MISL, dal 2001 al 2004 senza mai vincere un titolo. Dal 2009 \u00e8 attiva una nuova societ\u00e0, sempre impegnata nel calcio indoor.\nStoria.\nDai Baltimore Comets ai Las Vegas Quicksilvers.\nLa franchigia che possedeva il marchio Sockers nacque nel 1974 a Baltimora (Maryland) con il nome di . Fecero l'esordio nel campionato NASL quello stesso anno, arrivando secondi nell'East division e perdendo ai quarti di finale. In entrambi gli anni la squadra fu allenata da Doug Millward. L'anno seguente la squadra non riusc\u00ec a qualificarsi ai play-off e si trasfer\u00ec a San Diego dove prese il nome di .\nLa breve avventura dei \"Jaws\" dur\u00f2 un solo anno, che li vide concludere il campionato all'ultimo posto nella Southern division sotto la guida tecnica di Derek Travis, per poi trasferirsi a Las Vegas dove presero il nome di Las Vegas Quicksilvers. Travis fu confermato come allenatore anche nella nuova squadra, ma non ebbe miglior fortuna dell'anno precedente, rimanendo relegato all'ultimo posto in classifica anche nella stagione 1977. A questo punto la dirigenza decise di riportare la franchigia a San Diego, facendole assumere il nome definitivo di San Diego Sockers.\nSan Diego Sockers (1978-1996).\nI \"Sockers\", guidati dall'austriaco Hubert Vogelsinger partirono subito col piede giusto, raggiungendo la semifinale di conference dove furono sconfitti dai pi\u00f9 esperti Rowdies. Anche l'anno seguente furono i Rowdies ad interrompere l'avventura nei playoff della squadra di San Diego, stavolta nella finale di conference. Nell'80 Vogelsinger fu sostituito da Ron Newman alla guida della squadra, ma anche il nuovo allenatore venne sconfitto in finale di conference. Fra i calciatori celebri che hanno vestito la maglia dei Sockers in questi anni va ricordato il nazionale messicano Hugo S\u00e1nchez e l'ungherese Juli Veee.\nLa fama dei \"Sockers\" non \u00e8 per\u00f2 legata a queste pur buone esperienze nel calcio outdoor, ma all'impressionante serie di vittorie nei campionati indoor che ebbe inizio nella stagione 81/82, con la vittoria nel campionato NASL indoor. Sotto la guida di Newman i biancazzurri di San Diego inanellarono una serie di 10 campionati vinti su 11 disputati nelle due leghe indoor (NASL e MISL), perdendo solo una semifinale nel 1986-1987 contro i Tacoma Stars. I meriti di Newman in quest'impresa furono notevoli, in particolare per quanto riguarda le sue innovazioni tattiche, fra cui la creazione di nuovi ruoli come il sesto attaccante.\nNel 1992, dopo la chiusura della MISL i \"Sockers\" furono fra i fondatori, assieme ai Dallas Sidekicks, della Continental Indoor Soccer League. Dopo un anno di pausa i Sockers ripresero quindi l'attivit\u00e0 nella nuova lega, dicendo per\u00f2 addio a Newman dopo 13 anni di successi. La squadra risent\u00ec pi\u00f9 del previsto dell'abbandono del suo allenatore, non riuscendo pi\u00f9 a conquistare un titolo ma arenandosi ogni volta nei playoff. Nel 1996, dopo numerosi cambi di propriet\u00e0, i Sockers chiusero definitivamente i battenti.\nSan Diego Sockers (2001-04).\nIl secondo club con il nome di \"San Diego\" Sockers fu fondato nel 2001, anno in cui prese parte al campionato World Indoor Soccer League, vincendo la stagione regolare per poi essere sconfitti in finale. La squadra giocava le sue partite interne nella San Diego Sports Arena ed era allenata Brian Quinn. La stagione seguente la WISL si fuse con la MISL e i \"Sockers\" presero parte a quest'ultimo campionato. Dopo due stagioni dalle prestazioni altalenanti, all'inizio della stagione 2004-05 la squadra fu acquistata da Raj Kalra, gi\u00e0 proprietario del team di Lacrosse dei Vancouver Ravens. A met\u00e0 stagione si scopr\u00ec che Kalra non possedeva i soldi necessari per mantenere la squadra, e la franchigia fu rimessa in vendita senza per\u00f2 trovare alcun acquirente. Il 30 dicembre 2004 la squadra fu ufficialmente dichiarata fallita.\nSan Diego Sockers (2009-).\nNel 2009 viene costituita una nuova societ\u00e0 denominata \"San Diego Sockers\" e venne iscritta alla Professional Arena Soccer League. I \"Sockers\" vinsero quattro edizioni consecutive oltre ad aggiudicarsi tre US Open Cup."}
{"id": "1207868", "revid": "119674041", "url": "https://it.wikipedia.org/wiki?curid=1207868", "title": "Ken Harrelson", "text": "Ha giocato a baseball ricoprendo il ruolo di prima base e d'esterno. Oggi fa il commentatore televisivo.\nIn giovent\u00f9 ha giocato a golf, baseball, football americano e pallacanestro alla Benedictine Military School a Savannah.\nHa giocato nella MLB nei Kansas City Athletics (1963-66 e 1967), Washington Senators (1966-67), Boston Red Sox (1967-69) e Cleveland Indians (1969-71). Nelle nove stagioni ha giocato 900 partite, con una media battuta di .239 con 131 home runs and 421 corse a casa base.\nLa sua carriera a Kansas termina nel 1967 quando Herrelson accusa rabbiosamente il dirigente Charlie Finley per le dimissioni dell'allenatore Alvin Dark. Dice che Finley \u00e8 una minaccia per il baseball e questo provoca il suo licenziamento. Harrelson firma allora un contratto molto sostanzioso con i Boston Red Sox, che erano in lotta per vincere il loro primo titolo dal 1946.\nPreso per rimpiazzare l'infortunato Tony Conigliaro, Harrelson aiuta la squadra per vincere il titolo, ma vedere il team perdere delle combattute World Series con i St. Louis Cardinals in sette partite. Nel 1968 ha la sua migliore stagione, giocando anche l'American League All-Star Game, totalizzando il miglior RBI dell'AL e vincendo il premio American League Comeback Player of the Year.\nIl 19 aprile 1969 passa agli Indians, un'operazione di mercato che sciocca anche lui, portandolo in breve al ritiro. Successivi colloqui con il commissioner Bowie Kuhn e un aggiustamento contrattuale portano nuovamente Harrelson in campo, concludendo la stagione con 30 home-runs. Usa anche la sua celebrit\u00e0 in un programma tv di mezzora intitolato The Hawk's Nest (\"The Hwk\" era il suo soprannome) sulla locale WJW-TV.\nL'anno successivo si rompe una gamba in amichevole con gli Oakland Athletics, infortunio che lo tiene fuori a lungo. Poco dopo si ritira, dedicandosi al golf.\nNel 1975 ricomincia a lavorare nel baseball nel settore delle telecronache, iniziando con i Red Sox. Diviene molto popolare, soprattutto dopo essere associato al veterano Ned Martin, ma, dopo aver criticato pubblicamente delle scelte del co-proprietario della squadra, Haywood Sullivan, viene licenziato a fine 1981.\nHarrelson lavora come speaker dei Chicago White Sox dal 1982 al 1985 e per poco lasci\u00f2 la carriera televisiva nel 1986 per diventare General Manager dei White Sox stessi. In quella stagione licenzia l'allenatore Tony LaRussa e cede Bobby Bonilla ai Pittsburgh Pirates.\nNella stagione 1987-1988 \u00e8 la voce per le partite dei New York Yankees su SportsChannel New York. Nel 1994 invece \u00e8 ingaggiato da una tv dalla vita molto breve: il The Baseball Network.\nAttualmente fa nuovamente il commento tecnico delle partite dei Chicago White Sox, in coppia con Darrin Jackson.\nCollegamenti esterni.\n MLB.com Historical Player Stats La scheda giocatore sul sito ufficiale della Lega."}
{"id": "1207869", "revid": "5456", "url": "https://it.wikipedia.org/wiki?curid=1207869", "title": "Kenneth Smith Harrelson", "text": ""}
{"id": "1207872", "revid": "31886", "url": "https://it.wikipedia.org/wiki?curid=1207872", "title": "Mega Man Battle Network", "text": "Mega Man Battle Network \u00e8 un videogioco per Game Boy Advance tratto dal manga \"Rockman.EXE\". Dal gioco e dal manga \u00e8 stato tratto un anime, \"MegaMan NT Warrior\".\nTrama.\nNell'anno 200X la tecnologia informatica ha raggiunto livelli spaventosi tanto da creare una rete informatica navigabile da un proprio \"Net Navi\" che si trova in un PET (\"PErsonal Terminal\"). I Net Navi possono Net-Combattere in rete utilizzando delle armi chiamate \"Battle Chip\" che possono difendere, colpire, recuperare vita, ecc.\nI personaggi del gioco sono Lan e Mega Man, i quali combattono per salvare la rete dal crimine informatico.\nPersonaggi principali.\nUmani.\nLan Hikari: Figlio del famoso dottore Yuchiro Hikari \u00e8 il protagonista del gioco. Ha dovuto scontrarsi con varie organizzazioni criminali: tre volte la WWW, una volta la GOSPEL (una subordinata della WWW) e due volte contro la NEBULA. Il suo Net Navi \u00e8 Megaman.EXE.\n\u00c8 innamorato di Mayl.\nMayl: Amica e vicina di Lan. \u00c8 segretamente innamorata di Lan e lo si capisce in molti dei capitoli del gioco. Il suo Net Navi \u00e8 Roll.EXE.\nDex: Amico di Lan. Grosso e semicalvo \u00e8 sempre pronto a duellare con Lan, anche se perde ogni volta. Sempre pronto ad attaccar briga, col passare del tempo nella storia ha una posizione poco rilevante. Il suo Net Navi \u00e8 GutsMan.EXE.\nYai Ayano: Amica di Lan. Di famiglia molto ricca. Ha 4 anni di meno dei suoi compagni, ma \u00e8 molto pi\u00f9 intelligente di loro. Ha un carattere sbarazzino e snob. Il suo Net Navi \u00e8 Glyde.EXE.\nChaud Blaze: Amico e rivale di sempre di Lan. Il suo atteggiamento arrogante lo ha portato pi\u00f9 volte alla sconfitta. Net Operatore Ufficiale ha pi\u00f9 volte incontrato Lan nelle vicende sulla rete. Il suo Net Navi \u00e8 Protoman.EXE.\nMr.Wily: L'antagonista principale: malvagio e spietato, cerca in ogni modo di distruggere il mondo e la rete informatica. Ogni volta che si pensa sia morto ricompare magicamente con un nuovo piano per la conquista del mondo. Fa tutto questo perch\u00e9 quando lavorava col nonno di Lan chiese fondi per un progetto sulla robotica, ma non venne accettato e quei fondi vennero dati al Dottor Tadashi Hikari (il nonno di Lan) che li us\u00f2 per aumentare la tecnologia informatica.\nNet Navi.\nMegaman.EXE: \u00e8 il Net Navi di Lan. Venne creato da un progetto di Yuichiro per poter ridare a Lan il fratello morto che si chiamava Hub. La sua Charge Weapon \u00e8 il Mega Buster. \u00c8 segretamente innamorato di Roll.\nGutsman.EXE: \u00e8 il Net Navi di Dex. Grosso come il suo operatore, parla in modo poco comprensibile mettendo tra una parola e l'altra un GA-GA. Doner\u00e0 a Megaman il Guts Soul durante il torneo disputato al Den Dome. La sua Charge Weapon \u00e8 la Guts Machine Gun.\nRoll.EXE: \u00e8 il Net Navi di Mayl. Piccola e carina, Roll quando combatte non risparmia un colpo. Cerca sempre di mettere Lan e Mayl insieme. Doner\u00e0 a Megaman il Roll Soul durante l'Eagle Tournement. La sua Charge Weapon \u00e8 il Roll Flash. \u00c8 innamorata segretamente di Megaman.\nGlyde.EXE: \u00e8 il Net Navi di Yai. Sempre cortese e gentile, Glyde usa armi sconosciute perch\u00e9 non lo si vede combattere mai.\nProtoman.EXE: \u00e8 il Net Navi di Chaud. Sempre fiero e pronto a combattere, \u00e8 un combattente implacabile. Col passare del tempo diventa sempre pi\u00f9 forte e potente. Doner\u00e0 a Megaman il Proto Soul prima durante il torneo indetto a Netopia e poi durante una missione di liberazione con il Team Protoman. La sua Charge Weapon \u00e8 la Wide Sword.\nBass.EXE: misterioso Net Navi senza operatore che vaga nell'Undernet. Molte volte ha dovuto scontrarsi con Megaman e ogni volta che veniva battuto tornava alla rimonta. Dopo essere stato inghiottito da Alpha ha perso la maggior parte dei suoi poteri, ma li ha recuperati prima grazie alla Gospel e dopo grazie all'oscurit\u00e0 di Nebula Grey. Inizialmente la sua Charge Weapon era il Buss Buster, ma poi si \u00e8 tramutato nel 4 Hell's Ring. Con l'e-card raffigurante Bass Cross Megaman si pu\u00f2 ottenere questa speciale Soul.\nPersonaggi secondari.\nUmani.\nMr.Match: si finge un riparatore di sistemi informatici per appiccare un incendio in casa Hikari. Fireman \u00e8 il suo Net Navi. Sconfitto, sparisce dalla scena. Riappare con un nuovo Net Navi, Heatman in Megaman Battle Network 2 come personaggio secondario. Nel terzo capitolo riapparir\u00e0 di nuovo, con un nuovo Net Navi, FlameMan, e di nuovo al fianco della WWW. Far\u00e0 la sua apparizione in Megaman Battle Network 4 al Den Dome come partecipante al torneo locale. La saga di Megaman finisce con Megaman Battle Network 6 dove Mr. Match sar\u00e0 uno dei professori di Lan a Central Town e in questo caso ci sar\u00e0 Heatman con lui.\nHigsby: prende il posto della maestra di Lan, Ms.Mari e intrappola tutti gli alunni nelle loro proprie classi. Verr\u00e0 battuto da Lan e pentendosi di quello che ha fatto decide di aprire un negozio di Battle Chip ad ACDC Town. Insieme al suo Navi, Numberman partecipa al torneo che si tiene al Den Dome. Far\u00e0 parte poi del Team Colonel.\nDottor Froid: \u00e8 il capo della WaterWorks Inc., ovvero dell'acquedotto situato al Government Center. Verr\u00e0 costretto a congelare le riserve idriche dalla WWW perch\u00e9 essi avevano rapito suo figlio. Il suo Net Navi Iceman dovr\u00e0 vedersela con Protoman e poi con Megaman. Far\u00e0 una breve apparizione al Grand Prix Challenge.\nMaddy: uno dei membri della WWW. Con il suo Net Navi Colorman costringe Iceman ha congelare l'acquedotto, poi saboter\u00e0 i semafori dove Megaman arriver\u00e0 per salvare Roll, rimasta al suo malgrado intrappolata in questo pasticcio.\nConte Zap: l'elettrico membro della WWW pensa bene di intrappolare nel ristorante che si trova nei piani sottostanti del Government Center molti scienziati dello SciLab. Megaman sconfigger\u00e0 Elecman, il suo Net Navi, grazie all'intervento di Lan che blocca lo scorrere dell'energia elettrica. Nel sesto gioco Elecman passer\u00e0 di propriet\u00e0 alla madre, la Contessa Zap, la quale offrir\u00e0 a Megaman la ElecSoulCross\nMahajarama: Braccio destro di Wily, Mahajarama con l'aiuto di Magicman per poco non eliminava Megaman. Appare al Grand Prix Challenge con un Magicman pi\u00f9 forte che mai.\nSal: vende al Government Complex degli squisiti pasti fatti con frutta e verdure. Con il suo Net Navi Woodman parteciper\u00e0 al torneo previsto al Den Dome. Parteciper\u00e0 anche al Grand Prix Challenge.\nMs.Mari e Ms.Yuri: sono due gemelle e due maestre di Lan all'ACDC School e alla Den School. Nella serie animata Ms.Mari e Ms Yuri si riconoscono dai capelli, mentre nel gioco si riconosce il colore della maglia e del trucco.\nMiyu: \u00e8 una veggente che combatte guardando la sua sfera di cristallo. Il suo Net Navi Skullman metter\u00e0 alla prova Megaman al negozio di antiquariato a Den Town.\nMasa: rivale di vendite di pranzi al sacco di Sal; a differenza di quest'ultima lui vende genuini pasti di pesce ricchi di calcio. Il suo Net Navi \u00e8 il veloce Sharkman.\nYuichiro Hikari e Haruno Hikari: sono il padre e la madre di Lan. Pi\u00f9 volte chiederanno aiuto al figlio.\nArashi: lavorava per la Den Gas finch\u00e9 non venne radiato quando tent\u00f2 di uccidere con dei gas velenosi Yai. Pochi giorni dopo fin\u00ec in ospedale per un attentato verso di lui nella stazione della metropolitana di ACDC Town.\nDave Speedy: ex-ranger e bombarolo dell'Okuden Valley. Piazz\u00f2 in essa 4 bombe controllate a distanza dal suo Net Navi, Quickman. Riapparir\u00e0 al Grand Prix Challenge.\nDark Myabi: chiamato anche Dust (polvere) \u00e8 un mercenario che fa molti lavori in cambio di denaro. Kid Gospel gli assegno il compito di eliminare il re di Yumland e distruggere il Computer Madre di Electopia che gestiva tutte le informazioni cibernetiche del continente omonimo. Si unir\u00e0 al Team Colonel.\nPrincipessa Pride: venne usata dalla Gospel per eliminare Lan e Chaud a un convegno dei Net Operatori Ufficiali sulla Gospel. Due anni dopo si unir\u00e0 al Team Colonel.\nMagnus Gauss: capo della Gauss Inc. rub\u00f2 con l'aiuto di Magnetman il Super Program da un aereo di ritorno da Netopia. Fratello del Conte Zap (il quale vero nome \u00e8 Jack Electricity). Gauss venne fermato da Megaman poco dopo l'atterraggio al quale gli ufficiali lo arrestarono. Nel quinto gioco Tesla Magnets, la figlia, user\u00e0 MagnetMan e si unir\u00e0 al Team Protoman.\nKid Gospel o Shaun: Shaun \u00e8 un bambino rimasto orfano per la morte dei suoi genitori in un incidente aereo, vagando solo con il suo Net Navi nella rete incontr\u00f2 Wily, il quale lo convinse a creare una Net Mafia, il Gospel. Dopo che Lan lo convinse a cambiare piani divenne suo amico. Partecip\u00f2 al Grand Prix Challenge.\nRibitta: giornalista della DNN TV appare sempre vicina ad un cameraman, pronta sempre ad ogni scoop a volte si caccia in guai veri e propri. Per un incidente causato proprio da lei e per salvare Colonel si unisce al Team Colonel.\nMr.Famous: famoso Net Operatore dell'Official Center \u00e8 un grande realizzatore di Net Navi. Pi\u00f9 volte Lan lo sfider\u00e0. I suoi Net Navi sono: Gateman, Punk, Kendoman e Gridman. A volte lo si incontra a vender Battle Chip ai Comet Chip Shop di Central Town.\nRaul: capo di un clan di Netopia sfida Lan per vedere se pu\u00f2 avere il permesso di andare in rete attraverso la sua radio. Far\u00e0 una breve apparizione al Grand Prix tenuto alle Hades Island. Parteciper\u00e0 come rappresentante di Netopia al Red Sun Tournement con Thunderman.\nMs. Milion: ricchissima donna d'affari compra da un gruppo di contrabbandieri tutti i Battle Chip contenuti nel Pack di Lan durante un incidente a Netopia. Venne sconfitta clamorosamente da quest'ultimo.\nNet Navi.\nFireman: \u00e8 il Net Navi di Mr.Match. Venne inviato nell'Oven Comp di casa Hikari per rubare il Fire Program. Doner\u00e0 a Megaman al torneo del Den Dome il Fire Soul. La sua Charge Weapon \u00e8 la Fire Arm. Nel doppiaggio italiano della serie animata, \u00e8 chiamato Torch Man. Questo, tra l'altro, divent\u00f2 il nome di uno degli otto Robot Masters di Mega Man 11.\nNumberman: \u00e8 il Net Navi di Higsby. Viene mandato nel School Comp per ipnotizzare gli alunni di ACDC Town e farli credere dei subordinati della WWW. Doner\u00e0 a Megaman il Number Soul prima al Den Dome durante il torneo e dopo durante una missione di liberazione con il Team Colonel. Tuttora viaggia in rete alla ricerca di chip rari per Higsby. La sua Charge Weapon \u00e8 il Number Dice.\nStoneman: lavora per la WWW e parla con versi (Urg-Urghh). Megaman lo eliminer\u00e0 per liberare la metropolitana cibernetica da un enorme masso. La sua Charge Weapon \u00e8 lo Stone Slide.\nIceman: \u00e8 il Net Navi del Dr. Froid. Molto combattivo riesce a tenere testa al potente Protoman. La sua Charge Weapon \u00e8 l'Ice Tower.\nWackoman: \u00e8 il Net Navi di Maddy. Viene mandato nel Waterworks Comp per prendere l'Acqua Program. Combatte utilizzando due pupazzi che lanciano torri di fuoco e d'acqua. La sua Charge Weapon \u00e8 la Wacko Ball.\nElecman: \u00e8 il Net Navi del Conte Zap. Viene inviato nell'Engine Comp per rubare l'Elec Program. Grazie all'elettricit\u00e0 continua che passava da un punto all'altro Elecman per poco tempo \u00e8 invulnerabile. Riappare a Sky Town insieme alla sua nuova Operatrice,\novvero la Contessa Zap. Dopo un lungo allenamento Megaman ricever\u00e0 da Elecman l'Elec Soul. La sua Charge Weapon \u00e8 l'Elec Lightning.\nBombman: capo guardia del WWW Comp e dell'Undernet. Anche se Megaman riesce a sconfiggerlo esso si autodistrugge eliminando il collegamento che portava l'Undernet al WWW Comp. La sua Charge Weapon \u00e8 la Black Cross Bomb.\nMagicman: \u00e8 il Net Navi di Mahajarama. Protegge fino all'ultimo l'entrata al Rocket Comp.; dopo essere stato sconfitto Wily prende una parte del Life Virus e lo inserisce nel programma di Magicman, il quale per poco non elimina Megaman. Appare al Grand Prix Challenge come partecipante di Yumland il suo paese natale.\nWoodman: \u00e8 il Net Navi di Sal. Durante il torneo al Den Dome doner\u00e0 a Megaman il Wood Soul. La sua charge Weapon \u00e8 la Wood Tower.\nSkullman: \u00e8 il Net Navi di Miyu. La sua Charge Weapon \u00e8 il Skull Bone.\nSharkman: \u00e8 il Net Navi di Masa. Parteciper\u00e0 al Grand Prix tenuto alle Hades Island. La sua Charge Weapon \u00e8 la Shark Fin.\nLife Virus: creato da Wily \u00e8 il programma che controlla il Rocket Comp. Usa come armi vari attacchi elementali. Verr\u00e0 poi estratto dal Life Virus e dai suoi Virus, gli Scuttlest, la Life Aura. La sua Charge Weapon \u00e8 la Life Sword. \nIl Life Virus non \u00e8 un Net Navi!\nAirman: \u00e8 il Net Navi di Arashi. Si introduce nel Gas Comp di casa Ayano per eliminare come negli ordini della Gospel Yai; viene fermato da Megaman. La sua Charge Weapon \u00e8 l'Air Tornado.\nQuickman: \u00e8 il Net Navi di Dave Speedy. Si tratta del pi\u00f9 veloce tra i Net Navi. Dopo che Megaman lo ha eliminato si scopre che \u00e8 Quickman il detonatore per le 4 bombe, ma l'attentato viene fermato da Protoman che disconnette Quickman in tempo. La sua Charge Weapon \u00e8 il Quick Boomernag.\nCutman: uno dei Net Navi della Gospel. Si nomina Vice Comandante delle forze di occupazione di Nuova Yumland. Appare al Yumland Square poco dopo che il re era stato assassinato da Shadowman. La sua Charge Weapon \u00e8 il Big Cut.\nShadowman: \u00e8 il Net Navi di Dark Myabi (Dust). Dopo aver eliminato il re di Yumland tenta di distruggere il Computer Madre, ma viene fermato in tempo da Megaman. Cercher\u00e0 la rivincita al Grand Prix Challenge. Dopo aver messo alla prova Megaman regaler\u00e0 a Megaman lo Shadow Soul. La sua Charge Weapon \u00e8 lo Shadow Shuriken.\nKnightman: \u00e8 il Net Navi della principessa Pride. Tenter\u00e0 di evitare una battaglia con Megaman, ma verr\u00e0 costretto dalla sua Net Operatrice. Dopo essere stato salvato dall'effetto ipnotizzante dal MagnoMetal dar\u00e0 a Megaman il KnightSoul. La sua Charge Weapon \u00e8 la Knight Royal Wrecking Ball.\nMagnetman: inizialmente fu il Net Navi di Gauss, ma poi venne regalato a sua nipote Tesla. Dopo essere stato battuto da Megaman, attira quest'ultimo in una vecchia miniera nell'Orange Island per sfidarlo, dopo essere stato battuto dar\u00e0 a Megaman il Magnet Soul. La sua Charge Weapon \u00e8 il Magnet Missle.\nFreezeman: \u00e8 il Net Navi di Sean. Dopo aver completamente avvolto la rete dal ghiaccio viene trovato il suo nascondiglio e l\u00ec Megaman lo elimina. Dopo che Sean torna normale decide di partecipare al Grand Prix Challenge per farsi una nuova vita. La sua Charge Weapon \u00e8 il Freeze Needle.\nCopia di Bass: viene creato da Sean utilizzando i dati trovati e inviati a Sean da Wily. Durer\u00e0 poco la sua vita perch\u00e9 verr\u00e0 subito tramutato in un organismo multinformatico. La sua Charge Weapon \u00e8 il Plasma Buster.\nToadman: \u00e8 il Net Navi di Ribitta. Dopo esserestato salvato da Megaman nell'Undernet regala a quest'ultimo il Toad Soul. La sua Charge Weapon \u00e8 la Toad Slap.\nGateman: \u00e8 uno dei Net Navi di Mr. Famous. La sua Charge Weapon \u00e8 il Gate Army.\nThunderman: \u00e8 il Net Navi di Raul. Dopo essere stato battuto al Red Sun Tournement da a Megaman il Thunder Soul. La sua Charge Weapon \u00e8 il Thunderous Thunder.\nSnakeman: \u00e8 il Net Navi di Ms. Milion. La sua Charge Weapon \u00e8 il Search Snake.\nHeatman: \u00e8 uno dei Net Navi di Mr. Match. Aiuta Megaman nel suo allenamento e gli regala l'Heat Soul. La sua Charge Weapon \u00e8 l'Heat Tower.\nPharaohman: \u00e8 uno dei primi membri della WWW. Era il guardiano all'entrata della Secret WWW Area 2. La sua Charge Weapon \u00e8 la Pharaoh Trap.\nNapalman: ex-membro della WWW, \u00e8 il Net Navi di un costruttore di fuochi d'artificio. Era il guardiano all'entrata della Secret WWW Area 3. Dona il Napalm Soul a Megaman dopo una missione di liberazione con il Team Protoman. Il suo Charge Weapon \u00e8 la Napalm Bomb.\nPlanetman: capo della riunificazione della WWW e ricercatore dell'Eletto (l'Eletto doveva essere un Net Navi che avrebbe dovuto poter eliminare sia Napalman che Pharaohman, ma anche i Protecto disseminati nelle 3 aree. Per sbaglio scambia Megaman per l'Eletto. L'Eletto \u00e8 Bass). La sua Charge Weapon \u00e8 il 2x Planet.\nGospel Mega Virus: \u00e8 un Multi Organismo Informatico. Nato dalla copia di Bass creata da Kid Gospel cerca subito di eliminare Megaman. Anche se viene sconfitto da Megaman, Wily lo usa come nutrimento per Alpha. Gospel per salvare Bass decide di utilizzare i propri dati per curare le sue ferite dandogli nuova forza e nuovo potere. La sua Charge Weapon \u00e8 il Gospel Breath. Il Gospel Mega Virus non \u00e8 un Net Navi."}
{"id": "1207873", "revid": "7336", "url": "https://it.wikipedia.org/wiki?curid=1207873", "title": "Quintetto jazz", "text": ""}
{"id": "1207875", "revid": "36426", "url": "https://it.wikipedia.org/wiki?curid=1207875", "title": "Chiesa della Trinit\u00e0 di Saccarigia", "text": ""}
{"id": "1207887", "revid": "339392", "url": "https://it.wikipedia.org/wiki?curid=1207887", "title": "Coppa del Re (calcio)", "text": ""}
{"id": "1207888", "revid": "1842072", "url": "https://it.wikipedia.org/wiki?curid=1207888", "title": "Svincolo", "text": "Lo svincolo \u00e8 quel complesso di strade che consente ai veicoli l'immissione o l'uscita da un'autostrada o comunque da una strada a doppia carreggiata. \nDescrizione.\nLa rete di strade che costituiscono lo svincolo sono pertanto considerate parte integrante dell'autostrada stessa. Per la segnaletica verticale, vengono impiegati i cartelli verdi o blu (a seconda dei colori che ciascun paese adotta per distinguere le autostrade dalle strade statali). Ciascuno svincolo prende nome dal comune, dal quartiere, dall'area di servizio o dall'infrastruttura (turistica o di trasporto) che serve.\nUn veicolo che si serve dello svincolo per accedere a un'autostrada ha a disposizione, all'interno di quest'ultima, una breve corsia di accelerazione che consente alla vettura di aumentare la velocit\u00e0 per uniformarsi a quella correntemente tenuta in autostrada, che \u00e8 maggiore rispetto a quella consentita nelle strade dello svincolo. Chi invece vuole uscire dall'autostrada per accedere allo svincolo, dispone di una corsia di decelerazione.\nLo svincolo rappresenta, in generale, l'unico tratto autostradale che gode di illuminazione pubblica: infatti tutte le strade che lo compongono (di accesso, di uscita), nonch\u00e9 le relative corsie di accelerazione o decelerazione, devono per legge, ad esempio in Italia, essere dotate di un idoneo impianto di illuminazione.\nFunzioni.\nLa funzione primaria dello svincolo \u00e8 dunque quella di collegare l'autostrada ad una strada di grado inferiore; quest'ultima, generalmente, conduce in pochi chilometri a una citt\u00e0 o a un'attrazione turistica che lo svincolo stesso serve.\nPer l'accesso alle metropoli o alle grandi citt\u00e0, di solito, vi sono pi\u00f9 svincoli (ad esempio, con \"xy\" indicante la citt\u00e0 di riferimento, \"xy Nord\", \"xy Centro\" e \"xy Sud\"), e taluni conducono alle tangenziali, che a loro volta sono dotate di svincoli (detti anche \"uscite\") specifici per i vari quartieri della citt\u00e0. I comuni di minori dimensioni dispongono invece di una sola uscita."}
{"id": "1207889", "revid": "785863", "url": "https://it.wikipedia.org/wiki?curid=1207889", "title": "Marc Webb", "text": "Biografia.\nDopo alcuni cortometraggi dirige molti video musicali di star internazionali. Nel 2009 debutta al cinema con il suo primo lungometraggio, la commedia romantica \"(500) giorni insieme\". Nel 2010 viene scelto dalla Sony Pictures per dirigere il reboot della serie di film sull'Uomo Ragno.\nVideografia.\n1997\n1999\n2000\n2001\n2002\n2003\n2004\n2005\n2006\n2007\n2008\n2009\n2010\n2011\n2017"}
{"id": "1207895", "revid": "125467761", "url": "https://it.wikipedia.org/wiki?curid=1207895", "title": "The Incredible String Band", "text": "L'Incredible String Band (spesso abbreviata in ISB) \u00e8 una band acustica scozzese che, nel tempo, ha raccolto intorno a s\u00e9 un vasto stuolo di appassionati nel contesto della controcultura britannica. La band ha proposto, nell'arco della carriera, una rivisitazione estremamente libera delle tradizioni folk britanniche, mescolandole a tradizioni nord africane e dell'Estremo Oriente. Soprattutto il virtuosismo e il polistrumentismo, accoppiati a una certa indolenza nelle esecuzioni, hanno contribuito a definire una caratterizzazione assolutamente singolare, anche se non mancano proposte pi\u00f9 filologiche. La partecipazione al Festival di Woodstock, anche con il concorso della pioggia, non \u00e8 stata di grande aiuto alla diffusione della fama del gruppo. L'adesione a Scientology di alcuni suoi membri ha poi significato una presa di distanza di una parte del suo seguito, per via di un'eccessiva rarefazione compositiva e di uno spiritualismo che ormai cozzava con l'incombente avvento di un'era apparentemente pi\u00f9 votata alla materialit\u00e0 dell'esistenza. Il gruppo ha, in ogni caso, espresso un'originalissima fusione di folk e psichedelia che li fa dei pionieri musicali di indiscutibile qualit\u00e0. Dopo un lungo periodo di silenzio, in cui soprattutto Williamson si \u00e8 concentrato in una densa attivit\u00e0 solistica, la band si \u00e8 riunita intorno al 1999 e ha continuato ad esibirsi almeno fino al 2006.\nStoria.\nFormazione del gruppo come trio (1965-1966).\nLa band si forma nel 1965. Clive Palmer, nativo di Londra, \u00e8 attratto dal movimento folk di Edimburgo e vi incontra Robin Williamson il quale, fin dal 1961, ha frequentato assiduamente i bar della citt\u00e0, condividendo esperienze con diverse importanti figure della scena locale (Archie Fischer, Jill Doyle, Owen Hand, Hamisch Imlach, Bert Jansch). Centro di questo movimento \u00e8 \"The howff\", locale aperto nei primissimi anni '60 da Roy Guest. In breve, Williamson e Palmer mettono su un duo che esegue bluegrass e folk scozzese. Mike Heron, lungo tutti i primi anni sessanta, ha invece suonato in diversi gruppi rock britannici, come ad esempio i Saracens (imitazione degli Hollies, secondo lo stesso Heron) e gli Abstracts (band di R&amp;B che si ispirava ai Rolling Stones). Invitato ad unirsi al duo, a Heron \u00e8 affidato il compito di suonare la chitarra ritmica, mentre gli altri due avrebbero dovuto dedicarsi all'esecuzione di mirabolanti standard folk tanto americani quanto britannici. In realt\u00e0 l'apporto di Heron si riveler\u00e0 subito assai pi\u00f9 significativo, con il risultato che, nel primo disco, di una sola canzone, peraltro bellissima, la composizione \u00e8 affidata a Palmer (\"Empty Pocket Blues\"). \u00c8 Joe Boyd che d\u00e0 loro, per la prima volta, la possibilit\u00e0 di incidere. La Elektra Records, etichetta sensibile al \"folk revival\" che in quegli anni sta esplodendo in Gran Bretagna, soprattutto per merito dell'opera instancabile di Ewan MacColl, ha aperto un'\"ala\" inglese con a capo Boyd, che li nota durante un'esibizione al \"Clive's Incredible Folk Club\", locale aperto dalla band a Glasgow (il cui nome \u00e8 stato forse motivo di ispirazione per quello della band). Il locale di Palmer dura sei mesi prima di essere chiuso dalla polizia. Il gruppo ha modo di consegnare a Boyd una demo contenente diversi standard e un numero sparuto di composizioni originali che impressionano il produttore ben pi\u00f9 degli stessi \"traditional\".\nNel 1966, esce \"The Incredible String Band\". Pubblicato in Gran Bretagna e negli Stati Uniti d'America con copertine diverse (come accadde anche ad altri album del gruppo), consiste di esecuzioni in trio, in duo e a solo, con una vasta strumentazione tradizionale: violino \"fiddle\", mandolino, piffero, kazoo e banjo. Nel 1968, in un'intervista al periodico \"Sing Out!\", Bob Dylan dichiara che \"October Song\" (di Williamson) \u00e8 una delle sue canzoni preferite del periodo. Tutto il disco risulta estremamente interessante, soprattutto perch\u00e9 a qualche composizione tradizionale si accompagna una mole non indifferente di musica originale dotata in modo incredibilmente vivace della levigatezza dei classici. Il sodalizio si spezza, per\u00f2, subito. Palmer va in Afghanistan e Williamson in Marocco, a studiare musica. Da qui Williamson riporter\u00e0 un gimbri (strumento marocchino in qualche modo simile a una chitarra ma con il piano armonico rettangolare) che verr\u00e0, per\u00f2, divorato dai topi.\nInnovazioni e successo come duo (1966-1968).\nNel 1967 Heron e Williamson tornano insieme come duo (sar\u00e0 questa coppia a risultare il nocciolo duro del gruppo). Nello stesso anno esce il loro secondo album \"The 5000 Spirits or the Layers of the Onion\", che dimostra un sensibile cambio di rotta verso il formato classico della produzione ISB. Accompagnati da Danny Thompson dei Pentangle, il duo mostra una straordinaria competenza chitarristica, condensata in ballate stravaganti e intense. Nell'album spiccano \"Chinese White\", \"Painting Box\" e \"You Know What You Could Be\" di Heron e tre composizioni assolutamente superlative di Williamson: \"No Sleep Blues\", \"The Mad Hatter's Song\" (che con la sua miscela di stili apre la via a quella sensibilit\u00e0 psichedelica che caratterizzer\u00e0 in futuro l'arte dell'ISB) e, soprattutto, l'indimenticabile \"First Girl I Loved\" (pi\u00f9 in l\u00e0 ripresa da Judy Collins, Jackson Browne e Don Partridge). Il disco porta impetuosamente alla ribalta il duo: recensioni entusiastiche dei critici specializzati, apparizioni all'UFO Club di Londra e al Saville Theatre e la possibilit\u00e0 di suonare per lo show radiofonico \"John Peel's Perfumed Garden\" per la radio pirata Wonderful Radio London. \"The 5000 Spirits or the Layers of the Onion\" giunge al primo posto nelle classifiche britanniche di folk e viene indicato da Paul McCartney come uno dei suoi dischi preferiti dell'anno.\nMa \u00e8 il 1968 l'\"annus mirabilis\" della band, che pubblica due dei suoi pi\u00f9 celebrati dischi: \"The Hangman's Beautiful Daughter\" e il doppio-LP \"Wee Tam and the Big Huge\", pubblicato negli Usa in due album, \"Wee Tam\" e \"The Big Huge\". Il primo raggiunge la \"top 5\" delle classifiche britanniche e ottiene una \"nomination\" per il Grammy americano. Robert Plant ha affermato che i Led Zeppelin hanno trovato la loro via ascoltando \"The Hangman's Beautiful Daughter\" e \"seguendo le istruzioni\". L'album rappresenta un'ulteriore evoluzione sul piano della produzione, anche attraverso un uso immaginativo delle tecniche di registrazione in \"multi-track\". Significative risultano le composizioni sognanti di Williamson, come nel caso di \"Nightfall\", \"The Water Song\" o di \"The Minotaur's Song\", surreale parodia del \"music hall\" cantata dal punto di vista della mitica bestia. Perno dell'album \u00e8, per\u00f2, \"A Very Cellular Song\" di Heron, riflessione di pi\u00f9 di 12 minuti sulla vita, l'amore e le amebe: la sua complessa struttura include uno \"spiritual\" delle Bahamas (\"I Bid You Goodnight\") ed un adattamento dell'inno Sikh \"Possa la purezza brillare dentro te\". Significativa \u00e8 la presenza di Dolly Collins (sorella di Shirley). \u00c8, inoltre, a partire da \"The Hangman's Beautiful Daughter\" che Williamson e Heron ricorrono all'aiuto delle fidanzate Rose Simpson e Christina McKechnie (detta Licorice), che contribuiscono con il canto, l'organo, la chitarra e svariate percussioni. A dispetto della loro inizialmente rudimentale competenza musicale, la Simpson diviene rapidamente una discreta bassista, mentre alcune canzoni della McKechnie vengono incise dalla band.\n\"Wee Tam\" e \"The Big Huge\" erano stati concepiti inizialmente come due capitoli di un unico doppio album. La Elektra decide invece di pubblicare i due dischi anche separatamente (il primo nel 1968 e il secondo nel 1969). Il fatto che questo \"doppio\" sia stato pubblicato simultaneamente in capitoli separati sembra abbia attenuato l'impatto nelle classifiche. Pure, questo rimane invariabilmente il materiale favorito dei fan pi\u00f9 accaniti interrogati nei sondaggi. In \"Wee Tam\", spiccano \"Puppies\" e \"Log Cabin Home in the Sky\" di Heron, mentre di Williamson sono \"The Half-Remarkable Question\" e la lunga e delicatissima \"suite\" di \"Ducks on a Pond\", che chiude l'album. A \"Wee Tam\" segue \"Changing Horses\", da molti ritenuto uno dei momenti pi\u00f9 bui della produzione del gruppo, ma che pure tiene vivo l'interesse per il gruppo, soprattutto a motivo di una caratteristica distintiva che sempre pi\u00f9 si impone a connotarlo: a dispetto dell'impressionante competenza tecnica dei due chitarristi, sembra che l'ingresso nella \"band\" della Simpson e della McKechnie ispiri al quartetto una condotta pi\u00f9 distratta, una cura decisamente pi\u00f9 sorniona per la produzione e, in genere, un fare musicale apparentemente superficiale. \u00c8, poi, di questo periodo l'avvicinamento dei quattro, anche se non tutti allo stesso modo, alla Chiesa di Scientology, che tanta parte avr\u00e0 nella storia del gruppo. Tanto \"Changing Horses\" che \"The Big Huge\" hanno una tale omogeneit\u00e0 che nessuna canzone spicca sulle altre in modo particolare (forse, in \"The Big Huge\", le sole \"Cousin Caterpillar\" e \"The Iron Stone\").\nSe, da un lato, il doppio album \"Wee Tam/The Big Huge\" risulta meno sperimentale e ispirato della precedente produzione del gruppo, d'altro canto \u00e8 concettualmente pi\u00f9 \"avant-garde\", affrontando di petto temi quali la mitologia, la religione, l'autocoscienza e l'identit\u00e0. Cos\u00ec come in passato le visionarie e ultraterrene canzoni e visioni di Williamson dominano l'album, per quanto i pezzi pi\u00f9 \"terreni\" di Heron producano un'interessante dialettica tra i due: da un lato una sensuale esperienza della vita e, dall'altro, un'ansia insaziabile per una risposta metafisica.\nGli anni settanta.\nSuccessivamente, la band si lascia alle spalle le proprie origini da \"folk club\", esibendosi di fronte ad un pubblico pi\u00f9 vasto, in \"concert hall\" come la Royal Albert Hall, in prestigiosi locali del rock (come gli auditorium Fillmore di San Francisco), molti locali di New York e in festival all'aperto.\nNel 1969, il gruppo si esibisce a Woodstock (pi\u00f9 tardi di quanto previsto, essendosi rifiutato di affrontare la pioggia della serata d'apertura). \u00c8 per questa ragione che essi non vengono immortalati nel documentario. Anche l'approccio con il pubblico non \u00e8 dei pi\u00f9 facili, sentendosi la folla pi\u00f9 a suo agio con il pi\u00f9 robusto rock blues di band come i Canned Heat, che precede l'Incredible sul palco.\nLe esibizioni dell'Incredible String Band avevano un carattere assai scenografico. Senza tenere conto della variet\u00e0 di strumenti esotici presenti sul palco e dei coloratissimi costumi di scena, i loro concerti prevedevano talvolta \"reading\" di poesia, \"sketch\" surreali, ballerini. \u00c8 nel 1970 che Williamson prova a fondere tutti questi elementi in uno spettacolo multimediale e chisciottesco alla Roundhouse di Londra. Lo spettacolo \u00e8 intitolato \"U\" e viene concepito dall'autore come una \"surreale parabola con musica e danza\". Per molta critica il musical fu un fallimento commerciale, ed infatti non venne rappresentato a lungo, ma l'omonimo doppio album ebbe un certo successo e rimase, per molti fan, un disco di culto. Allo spettacolo partecip\u00f2 la compagnia teatrale di Stone Monkey, la futura prima moglie di Williamson, Janet Shankman, e il ballerino e mimo Malcolm LeMaistre, proveniente dagli Exploding Galaxy, che successivamente entr\u00f2 nella band, iniziando a suonare e a scrivere diversi pezzi interessanti.\nIl disco successivo, \"Be Glad for the Song Has No Ending\", fu a sua volta colonna sonora di un omonimo breve film nel quale, accanto ad alcune brevi interviste, compare una pantomima intitolata \"The Pirate and the Crystal Ball\".\nRose Simpson abbandona il gruppo nel 1971 e l'anno dopo vi entra stabilmente Malcolm LeMaistre, che inizia cantando e suonando il basso, seguito nel 1973 da Gerard Dott, tastiere e fiati.\nLa produzione della band continua producendo diverse cose interessanti, anche se il pubblico, sempre numeroso, in parte rimpiange la prima produzione.\n\"Earthspan\", del 1973, contiene diverse cose pregevoli mentre il successivo \"No Ruinous Feud\", troppo eclettico nei vari generi toccati, viene considerato il peggiore del gruppo, pur contenendo alcuni passaggi gradevoli ed anche interessanti.\nCon il 1974 si chiude la prima fase della band, con \"Hard Rope &amp; Silken Twine\", disco non da sottovalutare, anche per la presenza, nella seconda facciata, della lunga suite di Heron \"Itkhos\", che alterna momenti rock a ballate acustiche.\nL'Incredible String Band risorger\u00e0, con Clive Palmer ma senza LeMaistre (che per\u00f2 collaborer\u00e0 alla redazione di un'antologia), per un breve periodo tra la fine degli anni novanta e l'inizio del terzo millennio della datazione convenzionale, con diversi concerti, CD di rarit\u00e0, un CD in edizione limitata per il concerto di Londra del 2000 e l'ultimo del 2004, dal vivo, intitolato \"Nebulous Nearnesses\". Robin Williamson e la moglie Bina, nel 2003, avevano lasciato \"temporaneamente\" il gruppo per i propri impegni solistici. Ma la storia \"incredibile\" del gruppo termin\u00f2 nel 2006, lasciando i suoi componenti liberi di trovarsi insieme in diversi successivi concerti, fino ad oggi.\nCollocazione culturale.\nVi \u00e8, a riprova di una curiosa interconnessione tra la cultura hippie e la tradizionale spiritualit\u00e0 di una Britannia antica e sobria, un episodio della storia ecclesiastica inglese che ha a che fare da vicino con l'ISB. Nell'autunno del 2003, l'arcivescovo di Canterbury Rowan Williams scrisse una prefazione al libro \"Be Glad: An Incredible String Band Compendium\", dedicato interamente alla band. L'arcivescovo descrive la band come \"sacra\" (egli aveva gi\u00e0 scelto la canzone \"The Hedgehog's Song\" come unico pezzo di musica popolare nella sua apparizione al programma radiofonico della BBC Desert Island Discs). Alcuni hanno visto in ci\u00f2 la prova di una tarda dichiarazione del critico musicale Ian MacDonald, secondo il quale \u00abmolto di ci\u00f2 che appariva profano nella cultura giovanile degli anni sessanta era anzi l'opposto\u00bb."}
{"id": "1207897", "revid": "122818739", "url": "https://it.wikipedia.org/wiki?curid=1207897", "title": "Crisi tonico-clonica", "text": "La crisi di tipo tonico-clonico \nrappresenta il tipo pi\u00f9 grave di crisi epilettica. Questa crisi dura circa 5-10 minuti ed \u00e8 caratterizza da una fase di contrazione intensa che riguarda tutto il corpo, una fase caratterizzata da convulsioni e una fase di risoluzione caratterizzata da respirazione rumorosa e spesso perdita di urine. Il paziente non conserva alcun ricordo della crisi.\nFisiopatologia.\nLa maggioranza delle crisi tonico cloniche sono idiopatiche (ossia non risultano provocate da una causa specifica). In ogni caso alcune delle crisi generalizzate iniziano come piccoli attacchi (crisi parziali semplici) oppure come complesse che si propagano ad entrambi gli emisferi del cervello. Questa fase \u00e8 chiamata generalizzazione secondaria.\nNel caso dell'epilessia idiopatica non sono note le cause delle crisi. Si ritiene tuttavia che le cause possano includere lo squilibrio chimico, a livello dei neurotrasmettitori e fattori genetici. La soglia della crisi pu\u00f2 essere alterata dalla fatica, dalla malnutrizione, da insonnia, ipertensione, stress, diabete, dalla presenza di luci flash o al neon, movimenti rapidi, squilibrio degli zuccheri nel sangue, ansia e altri fattori.\nNel caso dell'epilessia sintomatica, l'imaging a risonanza magnetica o altre tecniche basate sulle neuroimmagini, permettono di rilevare se c'\u00e8 un certo livello di danni ad un numero significativo di neuroni. Le lesioni (\"scar tissue\") causate dalla perdita di questi neuroni possono dare origine ad una crisi.\nFasi.\nLe crisi sono divise in due fasi, \"fase tonica\" e \"fase clonica\"; la crisi tonico clonica spesso \u00e8 preceduta da un'aura.\nPrimi provvedimenti.\nSpesso le prime persone ad assistere una persona che ha una crisi epilettica sono profane in materia. Mantenere la calma di se stessi e delle altre persone presenti \u00e8 senza dubbio di fondamentale importanza. Le prime cose da fare sono allarmare i soccorsi e registrare l'inizio della crisi, in maniera da poter comunicare ai soccorritori/medici la durata di essa. Vanno poi assicurate la localizzazione del paziente (spostare da eventuali zone pericolose) e la sua respirazione (ad esempio slacciando una cravatta o togliendo una sciarpa). In seguito si attende la fine della crisi, senza pi\u00f9 intervenire attivamente. Una volta terminate le convulsioni, ovvero quando comincia la fase del sonno, dove il paziente non risponde a eventuali domande, si sposta il paziente in una posizione laterale."}
{"id": "1207899", "revid": "320578", "url": "https://it.wikipedia.org/wiki?curid=1207899", "title": "Strade statali", "text": ""}
{"id": "1207903", "revid": "1632387", "url": "https://it.wikipedia.org/wiki?curid=1207903", "title": "Ron Keel", "text": "Biografia.\nInizi\u00f2 la sua carriera musicale con una band del Tennessee chiamata \"Lust\" con cui pubblicher\u00e0 l'album \"The Homegrown Album\" nel 1980. Questa band poi si fonde con gli \"Sniper\": questa fusione dar\u00e0 vita agli Steeler nello stesso anno a Nashville, Tennessee. Nella band esordir\u00e0 anche un giovanissimo Yngwie Malmsteen. La band pubblicher\u00e0 prima il singolo \"Cold Day in Hell\" nel 1982, e poi il full-length omonimo \"Steeler\" nel 1983. Gli Steeler si scioglieranno nel 1984. Successivamente fond\u00f2 i Keel, ma venne poco dopo raccomandato dal produttore Spencer Proffer per entrare nei Black Sabbath, poi scartato. Conseguentemente riformer\u00e0 i Keel, band con cui Ronnie comincer\u00e0 a conquistare il successo. Bench\u00e9 la band non fosse troppo popolare, sforn\u00f2 un buon numero di dischi, per un totale di cinque album, collaborando con grandi nomi della scena, e arruolando Gene Simmons alla produzione di un paio di album; sar\u00e0 proprio il leggendario bassista dei Kiss che lancer\u00e0 la band sulle strade del successo gi\u00e0 dal secondo album \"The Right to Rock\" (1985). La band per\u00f2 finir\u00e0 per sciogliersi nel 1989 dopo quasi una decade di alti e bassi.\nDopo lo scioglimento dei Keel nel 1989, egli partecip\u00f2 ad un progetto composto interamente da ragazze chiamato \"Fair Game\", ma il gruppo si sciolse nel 1992. Nel 1990 inoltre scrisse per le Vixen il brano \"Rev It Up\" inserito nel omonimo \"Rev It Up\".\nDopo questo, Ron Keel si lasci\u00f2 l'heavy metal alle spalle per un periodo, spostandosi a Nashville ed incidendo un paio di album in stile country come \"Ronnie Lee Keel\", intitolati \"Western Country\" e \"New Country\", entrambi editi nel 1995. Dopo questo, milit\u00f2 un periodo nel 1997 nella band giapponese dei Saber Tiger. Mentre nel 2000 verr\u00e0 incido un album che raccoglieva i brani della band \"Fair Game\" intitolato \"Beauty and The Beast\". Un anno pi\u00f9 tardi riformer\u00e0 i Keel con i vecchi membri pubblicando l'ultimo album \"\", ma dopo questo breve ritorno, la band non avr\u00e0 seguito. Nel 2001 parteciper\u00e0 all'album tributo agli Aerosmith intitolato \"Welcome to the Aerosmithsonian\" per la Perris Records. Dopo quasi una decade si dedicher\u00e0 nuovamente al suo progetto country solista pubblicando \"The Country Years\" (2003). Nel 2004 incider\u00e0 un album con gli Iron Horse intitolato \"Bring It On\". Nel 2006 debutta con il suo progetto solista come \"Ron Keel\", incidendo l'album \"Alone at Last\", mentre nel 2007 pubblica la raccolta \"Ron Keel\", contenente suoi diversi successi con le sue varie band: Steeler, IronHorse, Saber Tiger, Fair Game, Ronnie Lee Keel, Lust, The Rat'lers, Ron Keel. Nel 2008 il cantante annuncia le riunione dei Keel con cui \u00e8 attualmente attivo."}
{"id": "1207904", "revid": "177130", "url": "https://it.wikipedia.org/wiki?curid=1207904", "title": "Grande male", "text": ""}
{"id": "1207906", "revid": "287204", "url": "https://it.wikipedia.org/wiki?curid=1207906", "title": "Aderenza", "text": "Laderenza \u00e8 la forza che si oppone allo scorrimento relativo di due superfici a contatto e la cui estensione determina tale forza, per tale motivo si distingue dagli attriti i quali invece dipendono dalla forza normale.\nMolti elementi hanno capacit\u00e0 aderenti, le colle garantiscono un'elevata aderenza, gli organi di tenuta come i paraoli sono aderenti all'oggetto che ruota o scorre su o dentro di loro.\nMolto spesso si parla di aderenza riguardo ai veicoli dotati di ruote; in tal caso si dice di trovarsi in condizioni di aderenza se le forze tangenziali e longitudinali (di frenata o di trazione) permettono il rotolamento e non conducono al pattinamento della ruota.\nCoefficiente di aderenza.\nSi dice aderenza impegnata formula_1 il rapporto tra la forza formula_2 tangenziale alla superficie di contatto e il peso formula_3 del corpo scaricata su tale superficie:\nSi deduce che \u00e8 una grandezza adimensionale ed \u00e8 nulla quando non sono applicate forze esterne al veicolo. Aumentando il valore della forza tangenziale si giunge al suddetto fenomeno del pattinamento.\nIl coefficiente di aderenza formula_5 \u00e8 il valore dell'aderenza impegnata quando la forza tangenziale \u00e8 massima (formula_6) pur rimanendo in condizioni di aderenza: \nSpesso per brevit\u00e0 il coefficiente di aderenza viene semplicemente detto \"aderenza\".\nTale coefficiente dipende dai seguenti fattori:\nRiferimento al trasporto.\nIn particolare nel contatto tra ruota e suolo di un veicolo o veicoli ferroviari si hanno normalmente coefficienti di aderenza longitudinale (i valori sono molto eterogenei a seconda delle fonti):\nEsiste anche una correlazione tra il coefficiente di aderenza e la velocit\u00e0 formula_8 del veicolo, in particolare a velocit\u00e0 nulla l'aderenza \u00e8 massima (formula_9). Con l'aumentare della velocit\u00e0 formula_5 diventa sempre pi\u00f9 piccolo con la seguente legge empirica:\nL'aderenza venne inizialmente studiata longitudinalmente in quanto i primi studi vennero eseguiti in ambito ferroviario, successivamente si approfond\u00ec con l'aderenza trasversale o laterale, che coinvolge i veicoli su ruote durante le svolte e curve, evidenziando come alcuni manti stradali pur offrendo buona aderenza longitudinale non garantivano prestazioni altrettanto buone in senso trasversale.\nPer quanto riguarda la presenza di materiale sulla superficie di contatto, tutto dipende dal tipo di materiale: la presenza di foglie, umidit\u00e0, ghiaccio, neve od olio provocher\u00e0 una diminuzione, in alcuni casi consistente, del coefficiente di aderenza, mentre, ad esempio, sabbia finissima pu\u00f2 migliorare l'aderenza sui veicoli ferroviari. \u00c8 per questo che i treni sono equipaggiati con sabbiere per spruzzare un getto di sabbia immediatamente davanti alle ruote quando il sistema di antipattinamento lo ritiene necessario.\nIl cemento che viene utilizzato come manto stradale per migliorare l'aderenza in condizione di bagnato viene arricchito dalla zigrinatura superficiale, ma risente anche pi\u00f9 rapidamente dell'usura data con il contatto durante il transito dei mezzi stradali."}
{"id": "1207909", "revid": "74801", "url": "https://it.wikipedia.org/wiki?curid=1207909", "title": "Wakefield", "text": "Wakefield \u00e8 il centro storico, con residenti, dell'omonima citt\u00e0 del West Yorkshire in Inghilterra.\nGeografia.\nWakefield \u00e8 situata alle pendici orientali dei monti Pennini, lungo la sponda sinistra del fiume Calder. La citt\u00e0 \u00e8 situata a a sud-est di Leeds e a a sud-ovest di York.\nStoria.\nLa prima menzione di Wakefield risale al 1086, nel Domesday Book, con il nome di \"Wachefeld\".\nNel 1460, durante la guerra delle due rose, il Duca di York venne qui sconfitto, nell'omonima battaglia.\nNel 1848 venne incorporata come \"distretto municipale\" (\"municipal borough\"), nell'ambito del \"Municipal Corporations Act\" (1835).\nGeografia fisica.\nL'area metropolitana, sita a sud della grande conurbazione di Leeds (e Bradford), conta circa abitanti. La citt\u00e0 \u00e8 sita a sud-ovest della sua contea, grossomodo a met\u00e0 strada fra le citt\u00e0 di Manchester ed Kingston upon Hull.\nTrasporti.\nSul territorio cittadino sono insite la Stazione di Wakefield Westgate e quella di Kirkgate."}
{"id": "1207911", "revid": "62004", "url": "https://it.wikipedia.org/wiki?curid=1207911", "title": "Luiz Carlos Bombonato Goulart", "text": ""}
{"id": "1207912", "revid": "124205906", "url": "https://it.wikipedia.org/wiki?curid=1207912", "title": "Preghiera di Azaria e Cantico dei tre giovani nella fornace", "text": "La Preghiera di Azaria e il Cantico dei tre giovani nella fornace sono due cantici in greco composti verso la met\u00e0 del II secolo a.C. da un autore ebreo anonimo, forse su un prototesto ebraico perduto.\nRappresentano una aggiunta del testo del Libro di Daniele della Settanta rispetto alla versione ebraica del testo masoretico, conservata poi nella Vulgata e nella tradizione cristiana (cattolica o ortodossa). Nelle attuali bibbie cattoliche sono inseriti dopo il versetto 3,23, introdotti e raccordati da alcuni versetti di collegamento:\nSono considerati canonici dalla Chiesa cattolica e Ortodossa, mentre per le chiese protestanti rappresentano un'aggiunta apocrifa.\nPremessa e contenuto.\nPremessa.\nCome racconta il capitolo 3 del Libro di Daniele, Nabucodonosor II aveva fatto costruire una gigantesca statua presso Dura, e alla cerimonia di inaugurazione alla quale presenziarono tutti i dignitari del regno, l'ordine fu di prostrarsi in adorazione della statua non appena avessero suonato gli strumenti (corno, zampogna, cetra, salterio ...). Chiunque non si fosse prostrato, sarebbe stato gettato nelle fiamme di una fornace ardente, per punizione. (Dan 3,1-7)\nAlcuni Caldei si fecero avanti presso Nabucodonosor per accusare tre giudei che erano funzionari della provincia di Babilonia: Azaria, Anania e Misaele, chiamati con il loro nome caldeo di Sadrach, Mesach e Abdenego, scelto per loro da Asfenaz, funzionario di corte del re Nabucodonosor. Il re, accertatosi che i tre, da bravi ebrei, non si sarebbero mai prostrati ad adorare gli idoli, e sarebbero rimasti ad adorare il Dio d'Israele, ordin\u00f2 di bruciarli. E, siccome essi ostentavano di potersi liberare per mezzo del Signore, ordin\u00f2 di alimentare la fornace sette volte pi\u00f9 del solito. Tuttavia, gli stessi azionatori della fornace rimasero bruciati. (Dan 3,8-22)\nContenuto.\nDaniele racconta che i tre \"passeggiavano in mezzo alle fiamme, lodavano e benedicevano il Dio d'Israele\" (Dan 3,22). Il primo a parlare fu Azaria, che innalz\u00f2 una lunga preghiera di lode e ringraziamento a Dio. Terminata la preghiera del giovane, Nabucodonosor ordin\u00f2 di alimentare ulteriormente la fiamma (oltre 49 cubiti) che di risposta brucia i Caldei che si trovavano vicino alla fornace. Quindi \"l'angelo del Signore, che era sceso con Azaria e con i suoi compagni nella fornace, allontan\u00f2 da loro la fiamma del fuoco e rese l'interno della fornace come un luogo dove soffiasse un vento pieno di rugiada. Cos\u00ec il fuoco non li tocc\u00f2 affatto, non fece loro alcun male, non diede loro alcuna molestia\". (Dan 3,49-50). Per questo grande prodigio, i tre giovani lodano e benedicono il Signore Dio d'Israele con una lunga e ripetitiva formula, che costituisce il cantico.\nConseguenze.\nVisti i miracoli compiuti dal Signore e i quattro giovani (Nabucodonosor vede anche l'angelo) che non bruciavano in mezzo alla fornace ardente, si convince della potenza del Dio d'Israele, lo riconosce e ordina addirittura di uccidere chiunque non professi la fede ebraica, manifestando una plenaria conversione. Come ricompensa, i tre giovani sono promossi nelle loro cariche pubbliche in Babilonia.\nTesto italiano.\n\u00c8 qui di seguito riportato solo il testo della preghiera e del cantico.\nPreghiera di Azaria.\n\u00abBenedetto sei tu, Signore Dio dei nostri padri;\ndegno di lode e glorioso \u00e8 il tuo nome per sempre.\nTu sei giusto in tutto ci\u00f2 che hai fatto;\ntutte le tue opere sono vere,\nrette le tue vie e giusti tutti i tuoi giudizi.\nGiusto \u00e8 stato il tuo giudizio\nper quanto hai fatto ricadere su di noi\ne sulla citt\u00e0 santa dei nostri padri, Gerusalemme.\nCon verit\u00e0 e giustizia tu ci hai inflitto tutto\nquesto\na causa dei nostri peccati,\npoich\u00e9 noi abbiamo peccato, abbiamo agito da\niniqui,\nallontanandoci da te, abbiamo mancato in ogni modo.\nNon abbiamo obbedito ai tuoi comandamenti,\nnon li abbiamo osservati, non abbiamo fatto\nquanto ci avevi ordinato per il nostro bene.\nOra quanto hai fatto ricadere su di noi,\ntutto ci\u00f2 che ci hai fatto, l'hai fatto con retto\ngiudizio:\nci hai dato in potere dei nostri nemici,\ningiusti, i peggiori fra gli empi,\ne di un re iniquo, il pi\u00f9 malvagio su tutta la terra.\nOra non osiamo aprire la bocca:\ndisonore e disprezzo sono toccati ai tuoi servi,\nai tuoi adoratori.\nNon ci abbandonare fino in fondo,\nper amore del tuo nome, non rompere la tua alleanza;\nnon ritirare da noi la tua misericordia,\nper amore di Abramo tuo amico,\ndi Isacco tuo servo, d'Israele tuo santo,\nai quali hai parlato, promettendo di moltiplicare\nla loro stirpe come le stelle del cielo,\ncome la sabbia sulla spiaggia del mare.\nOra invece, Signore,\nnoi siamo diventati pi\u00f9 piccoli\ndi qualunque altra nazione,\nora siamo umiliati per tutta la terra\na causa dei nostri peccati.\nOra non abbiamo pi\u00f9 n\u00e9 principe,\nn\u00e9 capo, n\u00e9 profeta, n\u00e9 olocausto,\nn\u00e9 sacrificio, n\u00e9 oblazione, n\u00e9 incenso,\nn\u00e9 luogo per presentarti le primizie\ne trovar misericordia.\nPotessimo esser accolti con il cuore contrito\ne con lo spirito umiliato,\ncome olocausti di montoni e di tori,\ncome migliaia di grassi agnelli.\nTale sia oggi il nostro sacrificio davanti a te\ne ti sia gradito,\nperch\u00e9 non c'\u00e8 confusione per coloro che confidano\nin te.\nOra ti seguiamo con tutto il cuore,\nti temiamo e cerchiamo il tuo volto.\nFa' con noi secondo la tua clemenza,\ntrattaci secondo la tua benevolenza,\nsecondo la grandezza della tua misericordia.\nSalvaci con i tuoi prodigi,\nda' gloria, Signore, al tuo nome.\nSiano invece confusi quanti fanno il male ai tuoi\nservi,\nsiano coperti di vergogna con tutta la loro potenza;\ne sia infranta la loro forza!\nSappiano che tu sei il Signore,\nil Dio unico e glorioso su tutta la terra\u00bb.\nCantico dei tre giovani.\n\u00abBenedetto sei tu, Signore, Dio dei padri nostri,\ndegno di lode e di gloria nei secoli.\nBenedetto il tuo nome glorioso e santo,\ndegno di lode e di gloria nei secoli.\nBenedetto sei tu nel tuo tempio santo glorioso,\ndegno di lode e di gloria nei secoli.\nBenedetto sei tu nel trono del tuo regno,\ndegno di lode e di gloria nei secoli.\nBenedetto sei tu che penetri con lo sguardo gli\nabissi\ne siedi sui cherubini,\ndegno di lode e di gloria nei secoli.\nBenedetto sei tu nel firmamento del cielo,\ndegno di lode e di gloria nei secoli.\nBenedite, opere tutte del Signore, il Signore,\nlodatelo ed esaltatelo nei secoli.\nBenedite, angeli del Signore, il Signore,\nlodatelo ed esaltatelo nei secoli.\nBenedite, cieli, il Signore,\nlodatelo ed esaltatelo nei secoli.\nBenedite, acque tutte, che siete sopra i cieli, il\nSignore,\nlodatelo ed esaltatelo nei secoli.\nBenedite, potenze tutte del Signore, il Signore,\nlodatelo ed esaltatelo nei secoli.\nBenedite, sole e luna, il Signore,\nlodatelo ed esaltatelo nei secoli.\nBenedite, stelle del cielo, il Signore,\nlodatelo ed esaltatelo nei secoli.\nBenedite, piogge e rugiade, il Signore,\nlodatelo ed esaltatelo nei secoli.\nBenedite, o venti tutti, il Signore,\nlodatelo ed esaltatelo nei secoli.\nBenedite, fuoco e calore, il Signore,\nlodatelo ed esaltatelo nei secoli.\nBenedite, freddo e caldo, il Signore,\nlodatelo ed esaltatelo nei secoli.\nBenedite, rugiada e brina, il Signore,\nlodatelo ed esaltatelo nei secoli.\nBenedite, gelo e freddo, il Signore,\nlodatelo ed esaltatelo nei secoli.\nBenedite, ghiacci e nevi, il Signore,\nlodatelo ed esaltatelo nei secoli.\nBenedite, notti e giorni, il Signore,\nlodatelo ed esaltatelo nei secoli.\nBenedite, luce e tenebre, il Signore,\nlodatelo ed esaltatelo nei secoli.\nBenedite, folgori e nubi, il Signore,\nlodatelo ed esaltatelo nei secoli.\nBenedica la terra il Signore,\nlo lodi e lo esalti nei secoli.\nBenedite, monti e colline, il Signore,\nlodatelo ed esaltatelo nei secoli.\nBenedite, creature tutte\nche germinate sulla terra, il Signore,\nlodatelo ed esaltatelo nei secoli.\nBenedite, sorgenti, il Signore,\nlodatelo ed esaltatelo nei secoli.\nBenedite, mari e fiumi, il Signore,\nlodatelo ed esaltatelo nei secoli.\nBenedite, mostri marini\ne quanto si muove nell'acqua, il Signore,\nlodatelo ed esaltatelo nei secoli.\nBenedite, uccelli tutti dell'aria, il Signore,\nlodatelo ed esaltatelo nei secoli.\nBenedite, animali tutti, selvaggi e domestici, il\nSignore,\nlodatelo ed esaltatelo nei secoli.\nBenedite, figli dell'uomo, il Signore,\nlodatelo ed esaltatelo nei secoli.\nBenedica Israele il Signore,\nlo lodi e lo esalti nei secoli.\nBenedite, sacerdoti del Signore, il Signore,\nlodatelo ed esaltatelo nei secoli.\nBenedite, o servi del Signore, il Signore,\nlodatelo ed esaltatelo nei secoli.\nBenedite, spiriti e anime dei giusti, il Signore,\nlodatelo ed esaltatelo nei secoli.\nBenedite, pii e umili di cuore, il Signore,\nlodatelo ed esaltatelo nei secoli.\nBenedite, Anania, Azaria e Misaele, il Signore,\nlodatelo ed esaltatelo nei secoli,\nperch\u00e9 ci ha liberati dagl'inferi,\ne salvati dalla mano della morte,\nci ha scampati di mezzo alla fiamma ardente,\nci ha liberati dal fuoco.\nLodate il Signore, perch\u00e9 egli \u00e8 buono,\nperch\u00e9 la sua grazia dura sempre.\nBenedite, fedeli tutti, il Dio degli d\u00e8i,\nlodatelo e celebratelo, perch\u00e9 la sua grazia dura\nsempre\u00bb.\nDaniele 3 nella liturgia cattolica.\nIl solo cantico dei tre giovani \u00e8 impiegato:"}
{"id": "1207913", "revid": "599013", "url": "https://it.wikipedia.org/wiki?curid=1207913", "title": "Luiz\u00e3o", "text": "Carriera.\nLuiz\u00e3o cominci\u00f2 al Guarani con altri due giocatori divenuti poi famosi, che sono inoltre suoi amici, Djalminha e Amoroso. Lui e Djalminha si trasferirono al forte Palmeiras, dove vinsero molti titoli, incluso un Campeonato Paulista (senza sconfitte) sotto la guida di Vanderlei Luxemburgo.\nLuiz\u00e3o \u00e8 uno dei pochi giocatori, insieme a Zago, M\u00fcller e C\u00e9sar Sampaio, ad aver giocato in tutte e quattro le grandi squadre dello stato di San Paolo: il Santos, il Palmeiras, il Corinthians e proprio il San Paolo. Con ciascuna di queste squadre \u00e8 riuscito almeno una volta a guadagnare il titolo di capocannoniere del Campionato Paulista, tranne che con il Santos, dove ebbe un'esperienza abbastanza negativa, senza giocare molti match.\nQuindi segu\u00ec Djalminha al Deportivo de La Coru\u00f1a, ma, diversamente dal talentuoso regista, Luiz\u00e3o non riusc\u00ec ad ambientarsi. Ritorn\u00f2 in Brasile, al Vasco da Gama. Dal 2002 al 2004 \u00e8 da citare una sua breve e abbastanza incolore avventura al (4 gol)."}
{"id": "1207926", "revid": "1305772", "url": "https://it.wikipedia.org/wiki?curid=1207926", "title": "San Finnian", "text": "Si conoscono due santi irlandesi di nome Finnian"}
{"id": "1207927", "revid": "599013", "url": "https://it.wikipedia.org/wiki?curid=1207927", "title": "Mariano Pern\u00eda", "text": "Biografia.\nAnche suo padre Vicente \u00e8 stato un calciatore.\nCarriera.\nClub.\nHa cominciato la sua carriera in patria nelle file del San Lorenzo. Passato all'Independiente, milita nel club dei \"Royos\" per tre anni, per poi passare in Europa. Viene messo sotto contratto dal Recreativo Huelva nel gennaio 2003: con la squadra spagnola gioca 2 stagioni, la 1\u00aa in Primera Divisi\u00f3n, la 2\u00aa in Segunda Divisi\u00f3n. Debutta nella Primera Divisi\u00f3n nella partita Maiorca-Recreativo Huelva, il 19 gennaio 2003. Nella sua prima stagione realizza 2 gol. \nDopo un anno nel purgatorio della Segunda Divisi\u00f3n, torna in Primera Divisi\u00f3n con il Getafe, dove in 72 presenze segna 13 gol. \nNel 2006 \u00e8 acquistato dall'Atletico Madrid. \nNell'estate 2010 passa al Nacional di Montevideo. L'8 gennaio 2011 firma col Tigre. \nPer la stagione 2011-2012 gioca con la squadra riserve. Al termine della stagione decide di ritirarsi dall'attivit\u00e0 agonistica.\nNazionale.\nNel 2006 ottiene la cittadinanza spagnola e viene chiamato dalla Nazionale spagnola per partecipare alla Coppa del Mondo FIFA 2006 in Germania.\nDebutta in nazionale il 7 giugno 2006 nell'amichevole vinta per 2-1 contro la in cui gioca tutti i 90 minuti segnando anche il suo primo (e unico) goal con la selezione iberica. Ha partecipato ai Mondiali di calcio Germania 2006, a causa dell'infortunio di Asier Del Horno, titolare designato inizialmente. Ha collezionato in totale 11 presenze con la \"Roja\" (di cui 3 ai Mondiali 2006), in cui ha segnato un gol."}
{"id": "1207928", "revid": "75435", "url": "https://it.wikipedia.org/wiki?curid=1207928", "title": "Cantico dei tre giovani nella fornace", "text": ""}
{"id": "1207929", "revid": "453768", "url": "https://it.wikipedia.org/wiki?curid=1207929", "title": "Torre di San Pancrazio (Cagliari)", "text": "La torre di San Pancrazio (in lingua sarda: \"sa turri de Santu Francau\"), costruita durante la dominazione pisana (1258-1326), \u00e8 la torre pi\u00f9 alta di Cagliari. L'edificio, uno dei simboli della citt\u00e0 (tanto che le torrette nel palazzo civico di via Roma sono state ispirate proprio dalle due torri pisane), si trova nel punto pi\u00f9 alto di Castello, a fianco del palazzo delle Seziate, ed \u00e8 raggiungibile dalla via Indipendenza, dal viale Buoncammino tramite la Porta Cristina, e da via Ubaldo Badas tramite la porta di San Pancrazio. La visita al monumento consente di ammirare vasti panorami della citt\u00e0 e del circondario.\nStoria.\nLa torre venne costruita nel 1305, sotto richiesta da parte dei Pisani, dall'architetto sardo Giovanni Capula, che progett\u00f2 anche la torre dell'Elefante, edificata due anni dopo. Capula progett\u00f2 anche una terza torre, la torre del Leone, da poco rinominata torre dell'Aquila, ed incorporata nel palazzo Boyl poich\u00e9 venne in parte distrutta nel 1708 dai bombardamenti inglesi, nel 1717 dalle cannonate spagnole e infine nel 1793 dall'attacco da parte dei francesi durante il quale perse la sua parte superiore.\nSuccessivamente venne chiuso il lato della torre che da verso Castello per abitazioni di funzionari e magazzini. In epoca aragonese l'edificio venne utilizzato anche come carcere. Nel 1906, ad opera dell'ingegnere Dionigi Scano, vi fu un restauro mirato a riportare la torre all'aspetto originario, soprattutto attraverso la liberazione del lato murato nel periodo aragonese.\nLa torre serviva come baluardo difensivo per i numerosi attacchi genovesi e moreschi. Oltre a servire come difesa era ed \u00e8 ancora, insieme alla torre dell'Elefante, la porta principale per entrare a Castello. Nel 2013 il complesso di San Pancrazio \u00e8 stato al centro di un progetto di riallestimento volto alla razionalizzazione dei suoi spazi museali. Alcuni di questi interventi sono stati realizzati anche grazie ai fondi del Gioco del Lotto, in base a quanto stabilito dalla legge 662/96.\nAspetto.\nCome la gemella torre dell'Elefante, \u00e8 fatta in Pietra Forte, un calcare bianco estratto dal colle di Bonaria. Nei tre lati chiusi, che son spessi ben 3 metri, presenta varie feritoie molto sottili. Il quarto lato, come la maggior parte delle torri pisane, si rivolge verso l'interno del Castello, e mostra i ballatoi situati sui quattro piani della torre.\nBibliografia.\nAA. VV., \"Cagliari - Monumenti aperti\", Tipografia Doglio - CA edizione ottobre 1999."}
{"id": "1207930", "revid": "1431409", "url": "https://it.wikipedia.org/wiki?curid=1207930", "title": "Jeremy Piven", "text": "Biografia.\nFiglio degli attori Joyce Hiller e Bryne Piven, nasce a New York ma cresce vicino a Chicago, studia presso la \"Evanston Township High School\". Giovanissimo studia recitazione al \"Piven Theatre Workshop\", fondato dai genitori che sono attori e insegnanti di recitazione, e successivamente si iscrive alla \"Drake University\". Debutta nel 1986 nel film \"Lucas\" con Winona Ryder.\nIn seguito recita in molti film assieme all'amico John Cusack, conosciuto ai tempi degli studi, in film come \"Non per soldi... ma per amore\" e \"Rischiose abitudini\". Nel corso degli anni prende parte a numerose produzioni come \"I protagonisti\", \"Heat - La sfida\", \"Il collezionista\". Dal 1995 al 1998 partecipa alla sitcom \"Ellen\", dove interpreta Spence Kovak, il cugino della protagonista (interpretata da Ellen DeGeneres). Torna al cinema dove recita nel film di Peter Berg \"Cose molto cattive\", in seguito recita nei film \"Quando l'amore \u00e8 magia - Serendipity\", \"Black Hawk Down - Black Hawk abbattuto\" e \"Old School\".\nDal 2004 al 2011 interpreta l'agente di Hollywood Ari Gold nella serie tv \"Entourage\", per il quale viene nominato agli Emmy Award nel 2005 per poi vincerlo nel 2006, 2007 e 2008. Inoltre per la sua interpretazione nella serie ha vinto un Golden Globe nel 2008. Nel 2006 presta la sua voce al personaggio di Harv, nel film d'animazione della Pixar \"Cars - Motori ruggenti\". Nel 2007 recita in \"The Kingdom\" con Jennifer Garner e Jamie Foxx. Dal 2013 \u00e8 protagonista della serie televisiva britannica \"Mr Selfridge\".\nDoppiatori italiani.\nCome doppiatore \u00e8 sostituito da:"}
{"id": "1207931", "revid": "125838101", "url": "https://it.wikipedia.org/wiki?curid=1207931", "title": "Marc Wilmots", "text": "Biografia.\nSuo figlio Reno Wilmots \u00e8 anch'egli calciatore.\nCarriera.\nCalcio.\nGiocatore.\nClub.\nNella sua carriera, iniziata nel 1987, Wilmots gioc\u00f2 per Sint-Truidense, Malines, Standard Liegi, Schalke 04 e Bordeaux. Si ritir\u00f2 nel 2003, dopo aver militato nuovamente nelle file dello Schalke. Da giocatore era soprannominato \"il maiale da combattimento\" per la sua stazza e la grinta che dimostrava in campo.\nNazionale.\nPer il Belgio segn\u00f2 28 gol in 70 presenze, la prima delle quali nel 1990. Prese parte a quattro Mondiali, senza segnare nel 1994, ma realizzando due gol nei Mondiali 1998 e aggiungendone tre nei Mondiali 2002. Grazie a queste 5 marcature \u00e8 il giocatore ad aver segnato pi\u00f9 gol ai Mondiali con la maglia del Belgio. Va inoltre ricordato il famoso episodio della rete regolare annullatagli negli ottavi di finale col Brasile, rete che avrebbe permesso ai belgi di passare in vantaggio, oltre che per un goal segnato in rovesciata nella stessa competizione durante la fase a gironi contro il Giappone padrone di casa portando momentaneamente in vantaggio i fiamminghi sull'1-0 (gara poi terminata in pareggio per 2-2). Wilmots inoltre gioc\u00f2 a Euro 2000, quando il Belgio ospit\u00f2 l'evento insieme all'Olanda.\nAllenatore.\nClub.\nNel 2003, subito dopo il suo ritiro, divenne allenatore dello Schalke 04, ma, lo stesso anno si dimise per entrare in politica. Nell'estate 2004 divenne l'allenatore del Sint-Truiden, venendo esonerato nel febbraio 2005. L'11 novembre 2021 diviene l'allenatore del , tornando cos\u00ec ad allenare un club a distanza di 16 anni. Il 21 febbraio 2022, dopo soli 3 mesi di permanenza sulla panchina del club marocchino, il tecnico belga viene sollevato dall'incarico dopo la sconfitta ai rigori nella finale di Supercoppa africana contro gli egiziani dell'.\nNazionale.\nIl 28 settembre 2009 diviene l'allenatore in seconda della Nazionale belga, alle spalle di Dick Advocaat. Il 15 maggio 2012 viene promosso a primo allenatore ad interim; il 6 giugno 2012 firma un contratto di due anni. Porta la squadra alla qualificazione al Mondiale 2014, dove viene eliminato ai quarti di finale dall'Argentina (0-1). Il 15 luglio 2016, al termine dell'Europeo 2016 (dove la squadra si era presentata come una delle favorite), in cui il Belgio viene estromesso ai quarti di finale dal Galles (1-3), lascia la panchina della Nazionale.\nIl 21 marzo 2017 viene scelto come nuovo commissario tecnico della Nazionale ivoriana, con cui firma fino al 2018. Dopo la mancata qualificazione a Russia 2018 a seguito della sconfitta interna per 2-0 contro il Marocco (che non andava ai Mondiali dal 1998), il 15 novembre lascia l'incarico.\nNel maggio 2019 diventa allenatore dell\u2019Iran, nazionale che lascia nel dicembre 2019, dopo sole sei partite.\nCarriera politica.\nDopo essersi dimesso da allenatore dello Schalke, Wilmots entr\u00f2 in politica e divenne membro del Senato belga per il partito liberale dei francofoni, il \"Mouvement R\u00e9formateur\" (Movimento Riformista o MR). Nel 2005 annunci\u00f2 che si sarebbe dimesso da senatore, cosa abbastanza inusuale, e critic\u00f2 il movimento costituzionale. La sua carriera politica viene generalmente ritenuta una parentesi negativa."}
{"id": "1207938", "revid": "16379929", "url": "https://it.wikipedia.org/wiki?curid=1207938", "title": "Torre di San Pancrazio", "text": "Esistono varie torri chiamate San Pancrazio:"}
{"id": "1207949", "revid": "580197", "url": "https://it.wikipedia.org/wiki?curid=1207949", "title": "Mario Basler", "text": "Carriera.\nGiocatore.\nClub.\nIn Bundesliga Basler gioc\u00f2 con Kaiserslautern, Werder Brema e Bayern Monaco, dopo aver giocato per Hertha Berlino e Rot-Weiss Essen in Zweite Bundesliga. Dal 2003 al 2004 visse una breve esperienza in Qatar, all'Al-Rayyan.\nCon il Bayern vinse il campionato tedesco nel 1997 e nel 1999, e fu il miglior realizzatore della Bundesliga nel 1995.\nBasler realizz\u00f2 il gol del Bayern Monaco nella finale della Champions League 1999 contro il Manchester United al Camp Nou di Barcellona, una punizione ben piazzata al 6' di gioco. Il Bayern perse quella partita 2-1 dopo che lo United fece una straordinaria rimonta nel recupero (90' e 93').\nNazionale.\nFece parte della Nazionale tedesca vincitrice al (la maglia di Basler era la numero 13), ma a causa di un infortunio non pot\u00e9 scendere in campo nella fase finale in Inghilterra; questo scatur\u00ec degli attriti tra lui e l'allora ct dei tedeschi Berti Vogts in quanto lui si era operato per giocare la rassegna continentale e non era contento di stare in panchina.\nMise a segno 2 reti in 30 presenze con la Germania."}
{"id": "1207950", "revid": "311148", "url": "https://it.wikipedia.org/wiki?curid=1207950", "title": "Matthew Wood", "text": "\u00c8 famoso per il suo ruolo del generale Grievous in ' e in '. Dal 2003 lavora anche come \"sound designer\" alla Skywalker Sound.\nHa ricevuto cinque nomination al Premio Oscar per \"Il petroliere\", \"WALL\u2022E\", ', ' e \"\" per il miglior montaggio sonoro.\nCarriera.\nInizi\u00f2 la sua carriera lavorando alla Lucasfilm come \"game tester\" alla LucasArts, per poi spostarsi alla Skywalker Sound - la divisione del suono - e lavor\u00f2 in tutti e tre i film della trilogia prequel di \"Guerre stellari\" come supervisore del suono, doppiatore e attore: ne ' interpret\u00f2 - senza venir accreditato - Bib Fortuna nella scena della corsa dei podracer (il suo primo ruolo da attore) e prest\u00f2 la propria voce a Ody Mandrell; ne ', doppi\u00f2 Seboca e Magaloof; infine, ne ', oltre a doppiare nella sua breve apparazione Orn Free Taa, Wood presta la voce al suo personaggio pi\u00f9 importante, il Generale Grievous, ruolo originariamente interpretato dai doppiatori John DiMaggio e Richard McGonagle nella precedente serie animata ' (2003) - nel film, Matthew Wood doppi\u00f2 lo stuntman Kyle Rowling, che aveva interpretato il Generale Grievous utilizzando la motion capture.\nTorn\u00f2 ben presto al lavoro nell'universo espanso di \"Star Wars\". Ricopr\u00ec infatti di nuovo il suo ruolo di doppiatore del temibile Generale Grievous nello \"General Grievous Halloween audiocast\" cos\u00ec come in tutti i videogiochi in cui il malvagio generale cyborg \u00e8 apparso ad eccezione di ' in cui Grievous venne doppiato da David W. Collins. Ha ripreso poi il suo ruolo di doppiatore del Generale Grievous nonch\u00e9 dei droidi da battaglia separatisti nel film ' e nell'associata serie televisiva '. In tale serie, oltre a Grievous, doppia anche l'emiro della Tecno Unione Wat Tambor, HELIOS-3D, le guardie del senato, i droidi da battaglia, il Re dei Geonosiani Poggle il Minore, Tagoo, Taggart e Derrown. Ha doppiato inoltre RO-GR/Roger, un droide da battaglia riprogrammato, in '. \u00c8 tornato, inoltre, ad interpretare Bib Fortuna (lo scagnozzo di Jabba the Hutt), gi\u00e0 impersonato ne \"La minaccia fantasma\", nell'ultimo episodio della seconda stagione di \"The Mandalorian\" (2020).\nHa ricevuto ben cinque nomination agli Oscar per il montaggio sonoro: per \"Il petroliere\" di Paul Thomas Anderson (2008), per il film Pixar \"WALL-E\" (2009), e per tutti e tre i film della trilogia sequel di \"Guerre stellari\", ovvero ' (2016), ' (2018) e \"\" (2020).\nMatthew Wood fece inoltre un'apparizione nel 2008 nella serie di Adult Swim \"Robot Chicken\".\nRiconoscimenti.\nL'anno si riferisce all'anno della cerimonia di premiazione.\nDoppiatori italiani.\nDa doppiatore \u00e8 sostituito da:"}
{"id": "1207951", "revid": "767487", "url": "https://it.wikipedia.org/wiki?curid=1207951", "title": "Aaron Escolopio", "text": "\u00c8 attualmente il membro batterista del gruppo rock Wakefield, ed \u00e8 il fratello di Ryan Escolopio, il cantante della band.\nFin da bambino era amico di Paul Thomas, Benji e Joel Madden dei Good Charlotte; i quattro frequentarono \"La Plata High School\", e nel 1994 formarono la band dei Good Charlotte a cui si aggiunse Billy Martin.\nPer oltre 5 anni fu il batterista dei Good Charlotte, che lasci\u00f2 poco prima che uscisse il loro secondo disco, The Young and the Hopeless.\nAaron divenne dunque batterista dei Wakefield."}
{"id": "1207953", "revid": "109111554", "url": "https://it.wikipedia.org/wiki?curid=1207953", "title": "Juliette (romanzo)", "text": "Juliette, ovvero le prosperit\u00e0 del vizio \u00e8 un romanzo erotico di Donatien Alphonse Fran\u00e7ois de Sade, seguito di \"Justine o le disavventure della virt\u00f9\" e de La nuova Justine. Il romanzo contiene tutta una serie di scene prese dall'immaginario del sadomasochismo pi\u00f9 estremo.\nAll'interno della narrazione vi sono molte riflessioni filosofiche, le quali attaccano in maniera furibonda l'ipotesi dell'esistenza d'un qualche Dio, lanciando strali contro pre-concetti quali morale, amore puro, coscienza, rimorsi, ecc. La conclusione generale \u00e8 che unico scopo degno di perseguire nell'esistenza \u00e8 quello d'abbandonarsi a tutti i piaceri e godimenti possibili ed immaginabili che l'esistenza terrena pu\u00f2 offrire.\nTrama.\nJuliette e Justine sono due sorelle, rispettivamente di 14 e 12 anni, rimaste orfane e prive d'alcun sostegno, appena uscite dal convento in cui hanno studiato da convittrici fino ad allora, decidono di prendere strade differenti. La maggiore, gi\u00e0 una gran bella ragazza, sceglie d'iniziare a lavorare in un bordello.\nMentre si trovava nel convento era gi\u00e0 stata iniziata alle pi\u00f9 varie e strane pratiche sessuali dalle suore ninfomani e lesbiche. All'et\u00e0 di 13 anni viene sedotta da una donna che le spiega che moralit\u00e0, religione ed altri concetti simili non hanno alcun significato n\u00e9 tanto meno valore: la ragazza prende questi insegnamenti alla lettera, al punto di progettare la morte di alcuni familiari ed amici per raggiungere i suoi obiettivi.\nIl romanzo segue la storia della sempre pi\u00f9 crudele e depravata Juliette, bisessuale e prostituta, dall'et\u00e0 di 13 anni fino ai 30 circa, narrando di tutte le sue depravazioni e dei contatti con altri \"libertini\", come la feroce Clairwil (la cui passione principale \u00e8 uccidere giovani uomini) e il ministro Saint Fond (un cinquantenne milionario che commette incesto con la figlia) che le assicura ricchezza e inattaccabilit\u00e0, finch\u00e9 Juliette non perde questi privilegi a causa di un comportamento virtuoso ed \u00e8 costretta a riparare in Italia per sfuggire alla morte.\nQui intraprende relazioni dissolute con uomini nobili e appartenenti al clero, tra i quali lo stesso papa Pio VI, compiendo varie azioni efferate, come l'uccisione di suo padre e le torture a cui sottoponeva altre giovani ragazze fino ad ucciderle, godendo inoltre nel sapere che la carestia stava decimando la popolazione francese.\nJuliette \u00e8 la sorella di Justine, tristemente famosa per la sua virt\u00f9. Essa \u00e8 il suo contraltare diabolico che decide di darsi alla prostituzione per sopravvivere: ed \u00e8 cos\u00ec che Juliette diviene una ricchissima cortigiana, richiesta dalle maggiori corti europee e specialista del piacere e del crimine.\nTemi trattati.\nCi sono numerose tematiche filosofiche affrontate in questo libro: principalmente vengono attaccate l'idea di Dio, la morale, la religione e la fede in generale, oltre che la concezione dell'amore, raggiungendo la conclusione che l'unico scopo nella vita \u00e8 \"godere egoisticamente a scapito di chiunque\".\nNon si risparmiano i riferimenti, veri o presunti, alle efferatezze operate dai potenti del tempo: Borboni, Caterina di Russia, i Borghese di Roma.\nCinema.\nNel 1975 Jes\u00fas Franco ha girato un film pornografico ispirato al romanzo del Marchese de Sade, intitolato \"De Sade's Juliette\" e distribuito solo in Francia."}
{"id": "1207961", "revid": "1442080", "url": "https://it.wikipedia.org/wiki?curid=1207961", "title": "Mbo Mpenza", "text": "Carriera.\nClub.\nHa giocato per il , il , lo , lo , il e l'. Mbo \u00e8 il fratello maggiore di \u00c9mile Mpenza, con il quale ha giocato fino al 2000, anno in cui ha deciso di lasciare lo per lo Sporting. Nell'ultima stagione ha ricevuto il soprannome di \"Monsieur un but par patch\" per le sue realizzazioni regolari con la maglia dell'Anderlecht. Nel luglio del 2008 passa al ; la sua avventura greca dura per\u00f2 molto poco: il giocatore decide infatti di porre fine alla sua carriera il 9 dicembre dello stesso anno, a causa dei troppi nonch\u00e9 continui problemi fisici.\nNazionale.\nMbo mise a segno il suo primo gol per il Belgio in un'amichevole contro la Grecia nell'agosto 2005. Oltre che a due Mondiali, Francia 1998 e Corea-Giappone 2002, Mbo ha preso parte (insieme al fratello) a Euro 2000, rassegna tenutasi nel suo paese e nei Paesi Bassi.\nDopo il ritiro.\nAl termine della carriera da calciatore \u00e8 rimasto nel mondo del calcio come dirigente.\nIl 14 giugno 2021 viene assunto dal ."}
{"id": "1207962", "revid": "59975", "url": "https://it.wikipedia.org/wiki?curid=1207962", "title": "Ronnie Keel", "text": ""}
{"id": "1207963", "revid": "287204", "url": "https://it.wikipedia.org/wiki?curid=1207963", "title": "Club Atletico Faenza 1951-1952", "text": "Il Club Atletico Faenza 1951-1952 si \u00e8 classificato al sesto posto in Serie A.\nL'esordio in Serie A per la pallacanestro faentina giunge con il presidente della societ\u00e0 Bruno Argnani, il quale era coadiuvato alla guida dai quattro consiglieri Bruno Zucchini, Alberto Samorini, Mario Bolognesi ed Ezio Scudellari.\nLa determinante guida dell'allenatore Ernesto Miccoli, che gi\u00e0 nei tre anni precedenti aveva guidato la formazione faentina fino a farla giungere in Serie A, unita al prestigio delle azzurre Anna Maria Franchini e Lucia Linari, alle quali era affidata la guida della squadra, hanno permesso alla compagine faentina di condurre una prima stagione in Serie A serena: la formazione difatti raggiunge con un piccolo anticipo la salvezza.\nRosa.\nQuesta \u00e8 la formazione del Club Atletico Faenza che ha disputato il campionato di Serie A classificandosi al 6\u00ba posto e raggiungendo quindi la salvezza con 9 punti."}
{"id": "1207966", "revid": "1543377", "url": "https://it.wikipedia.org/wiki?curid=1207966", "title": "Morten Olsen", "text": "Caratteristiche tecniche.\nGiocatore.\nCalciatore corretto e dotato di elegante tocco di palla, \u00e8 stato impiegato in svariati ruoli. Impostato all'ala destra nelle giovanili, ha giocato gran parte della carriera da centrocampista e verso fine carriera si \u00e8 affermato come libero. Nelle giovanili si mise in luce per la sua accelerazione, l'agilit\u00e0 e l'intelligenza di gioco. Gi\u00e0 nei primi anni da \"seniores\" al B 1901 aveva ricoperto diversi ruoli in campo, acquisendo esperienza e diventando un calciatore versatile. Si specializz\u00f2 a centrocampo dapprima nel ruolo di regista e poi in quello di incontrista, grazie a una grande determinazione e alle capacit\u00e0 di organizzare gioco da dietro.\nMatur\u00f2 progressivamente una forte personalit\u00e0 calcistica; dedizione e forza di volont\u00e0 lo fecero diventare il \"leader\" della squadra. Fu spostato al ruolo di libero quando aveva 32 anni su suggerimento del suo tecnico all'Anderlecht Tomislav Ivi\u0107, dopo essersi ripreso da un'operazione alla tibia che ne aveva messo a rischio la carriera. La nuova posizione lo consacr\u00f2 tra i migliori calciatori a livello internazionale. Aveva nel suo bagaglio tecnico colpi raffinati come il colpo di tacco, il doppio passo e repentini cambi di direzione, a quel tempo molto rari per un difensore. Impostava l'azione da regista arretrato, spesso con precisi lanci lunghi, ma era anche in grado di supportare l'attacco. Era un rigorista, ma la caratteristica migliore erano le profonde discese palla al piede grazie a un imprevedibile cambio di passo e a un ottimo controllo di palla, che gli permettevano di aprire la difesa avversaria e creare superiorit\u00e0 numerica.\nCarriera.\nGiocatore.\nClub.\nDa giocatore, il club pi\u00f9 importante per cui milit\u00f2 fu l'Anderlecht, con il quale vinse la Coppa UEFA 1982-1983.\nNazionale.\nDisput\u00f2 102 gare e mise a segno 4 gol per la Danimarca dal 1970 al 1989, prendendo parte a Euro 1984, ai mondiali 1986 e a euro 1988. Fu il primo danese a raggiungere le 100 presenze in Nazionale e, giocando solitamente come difensore centrale, fu spesso il capitano dei danesi negli anni ottanta.\nAllenatore.\nOlsen inizi\u00f2 ad allenare nel gennaio 1990 sulla panchina del Br\u00f8ndby IF e guid\u00f2 subito la squadra a vincere il massimo campionato danese, ripetendosi nel 1991. Port\u00f2 inoltre il Br\u00f8ndby alla semifinale della coppa UEFA 1990-1991. In seguito la maggior parte degli acquisti da lui voluti non furono all'altezza e iniziarono le polemiche; quando il club si trov\u00f2 in difficolt\u00e0 finanziarie e i risultati vennero a mancare, fu esonerato nel maggio del 1992.\nNell'aprile del 1993, Olsen fu chiamato alla guida del Colonia, squadra in cui aveva chiuso la carriera agonistica nel 1989, riuscendo a raggiungere la salvezza nella Bundesliga 1992-1993. Quello stesso anno ottenne il patentino di allenatore in Germania. Nelle due annate successive il Colonia si salv\u00f2 senza affanni, ma all'inizio della stagione 1995\u20131996 fu eliminato in coppa di Germania da un club di dilettanti di Beckum, e Olsen fu esonerato nell'agosto 1995.\nDopo quasi due anni di inattivit\u00e0 fu chiamato sulla panchina dell' nel luglio 1997, e scelse come vice Michael Laudrup. Il primo anno la squadra vinse sia la Eredivisie che la coppa dei Paesi Bassi, arrivando fino ai quarti di finale in coppa UEFA. L'anno dopo vi furono diversi problemi, tra cui il trasferimento dei nazionali Ronald de Boer e Frank de Boer al Barcellona. Con il declino in campionato, Olsen fu esonerato nel dicembre 1998.\nNell'autunno del 1999 firm\u00f2 un contratto biennale con la federazione danese per allenare la nazionale, che venne formalizzato dopo gli europei del 2000 Prese il posto dello svedese Bo Johansson come commissario tecnico della Danimarca nel luglio 2000, con Michael Laudrup assistente. La squadra si qualific\u00f2 per la fase finale dei mondiali del 2002, dove fu sconfitta 3-0 ed eliminata dall'Inghilterra negli ottavi, dopo essersi classificata prima nel proprio gruppo nella prima fase. Prima dei mondiali aveva firmato un nuovo contratto quadriennale con la federazione fino al giugno 2006.\nIl quel periodo Laudrup divenne il tecnico del Br\u00f8ndby IF e Olsen scelse come nuovo assistente Keld Bordinggaard. Anche agli europei del 2004 la Danimarca usc\u00ec al primo turno degli scontri diretti, sconfitta 3-0 nei quarti dalla Repubblica Ceca. Malgrado la squadra non si fosse qualificata per i mondiali di Germania, Olsen prolung\u00f2 il contratto fino al 2010, impegnandosi a seguire anche le giovanili e assumendosi in tal modo una larga responsabilit\u00e0 sul futuro del calcio danese.\nLa nazionale fall\u00ec anche le qualificazioni per gli europei del 2008 e il 10 ottobre 2009 Olsen festeggi\u00f2 la sua 100\u00aa panchina in nazionale con la vittoria per 1-0 sulla Svezia e la conseguente qualificazione al mondiale del 2010. Nel gennaio successivo prolung\u00f2 ulteriormente il contratto fino alla conclusione degli europei del 2012. La Danimarca si qualific\u00f2 per la fase finale, dove giunse terza nel suo gruppo e fu eliminata. Il 13 dicembre 2013 vi fu il nuovo prolungamento del contratto di Olsen fino al giugno 2016.\nDopo due qualificazioni consecutive per le fasi finali degli ultimi due campionati del mondo, la Danimarca non si qualific\u00f2 per i mondiali del 2014 in Brasile e nemmeno per gli europei del 2016, eliminata il 17 novembre 2015 dalla Svezia dopo i due incontri di spareggio. Nei giorni successivi Olsen si accord\u00f2 con la federazione per la risoluzione del contratto dopo 15 anni sulla panchina della nazionale, che lo hanno fatto diventare il commissario tecnico durato pi\u00f9 a lungo nella storia della nazionale danese. I migliori piazzamenti della sua gestione furono gli ottavi di finale ai Mondiali 2002 e i quarti di finale a Euro 2004.\nDopo non avere avuto pi\u00f9 alcun incarico, l'8 febbraio 2018 Olsen annunci\u00f2 la fine della sua carriera di allenatore."}
{"id": "1207975", "revid": "1833487", "url": "https://it.wikipedia.org/wiki?curid=1207975", "title": "Nikos Machlas", "text": "Carriera.\nClub.\nNikos cominci\u00f2 la sua carriera nell'OFI Creta, squadra con la quale esord\u00ec nel 1991 contro il Panionios. Rimase all'OFI per sei stagioni prima di andare agli olandesi del Vitesse Arnhem nel 1996.\nAlla prima stagione in Eredivisie Machlas segn\u00f2 solo 8 gol in 29 partite, ma al secondo anno ne realizz\u00f2 ben 34 in sole 32 partite. Questo bottino gli valse l'assegnazione della Scarpa d'oro nella stagione 1997-1998. Fu acquistato dall', una delle tre grandi, nel giugno 1999, dopo aver messo a segno 60 gol in 92 gare per il Vitesse.\nLa spesa di 7,6 milioni di $ da parte dell'Ajax per averlo divenne all'epoca la cifra pi\u00f9 alta mai spesa dai \"Lancieri\" per un giocatore. Nonostante i 38 gol in 74 partite di Eredivisie in tre stagioni, il suo numero di realizzazioni non fu ritenuto sufficiente dagli esigenti tifosi dell'Ajax e dallo staff tecnico. D'altronde la squadra era entrata in un periodo di transizione povero di vittorie e Machlas ebbe tre diversi allenatori in altrettanti anni.\nIl suo posto fisso come attaccante venne messo in discussione dall'allenatore Ronald Koeman, che gli preferiva le giovani punte Zlatan Ibrahimovi\u0107 e Mido. Ci\u00f2 nonostante, i suoi 12 gol nella stagione 2001-2002 furono importanti nella rincorsa al primo titolo nazionale in quattro anni. L'Ajax in quella stagione vinse anche la KNVB beker, realizzando il \"double\". All'inizio della stagione 2002-2003, Koeman fece capire a Machlas che non ci sarebbe stato pi\u00f9 posto per lui nell'attacco dell'Ajax e cos\u00ec il greco venne \"retrocesso\" a giocare match di allenamento e gare con la primavera.\nDopo un breve periodo nelle giovanili dell'Ajax, scelse di trasferirsi in prestito al Siviglia per il resto della stagione. La sua permanenza in Spagna si rivel\u00f2 ugualmente infelice. Mise a segno solo 2 gol in 14 presenze e fu arrestato per comportamento aggressivo verso un poliziotto dopo essere stato multato per eccesso di velocit\u00e0. Prima del rientro all'Ajax, il suo contratto era scaduto, nel luglio 2003. Quindi firm\u00f2 per la squadra greca dell'Iraklis di Salonicco, segnando 10 reti in 26 gare, prima di tornare al suo primo club, l'. Prima della scadenza del suo contratto e dopo dei conflitti con il presidente dell'OFI, si trasfer\u00ec all'Apoel Nicosia, a Cipro, con un contratto di un anno.\nRitiro.\nIl 17 maggio 2008 ha annunciato il suo ritiro.\nNazionale.\nMachlas accumul\u00f2 60 presenze per la Grecia e segn\u00f2 18 reti. Inoltre mise a segno, all'et\u00e0 di soli 21 anni e alla sua terza presenza in nazionale, l'importantissimo e decisivo gol contro la Russia che permise alla Grecia di qualificarsi al mondiale del 1994 negli USA. In quel torneo, comunque, la Grecia perse tutti e tre match della fase a gironi con Argentina, Nigeria e Bulgaria e non riusc\u00ec a segnare nemmeno un gol. Gioc\u00f2 la sua ultima gara per la Grecia contro la Svezia nel febbraio 2002."}
{"id": "1207976", "revid": "883940", "url": "https://it.wikipedia.org/wiki?curid=1207976", "title": "Aggiunte a Daniele", "text": "Il libro di Daniele contiene nella sua versione in greco, contenuta nella Settanta, alcune aggiunte non presenti nel testo ebraico, contenuto nel testo masoretico:"}
{"id": "1207978", "revid": "75435", "url": "https://it.wikipedia.org/wiki?curid=1207978", "title": "Preghiera di Azaria", "text": ""}
{"id": "1207981", "revid": "62004", "url": "https://it.wikipedia.org/wiki?curid=1207981", "title": "Nikolaos Machlas", "text": ""}
{"id": "1207984", "revid": "1442080", "url": "https://it.wikipedia.org/wiki?curid=1207984", "title": "Oscar Ruggeri", "text": "Giocava nel ruolo di stopper.\nCarriera.\nGiocatore.\nClub.\nNato in Argentina ma di origini italiane (il nonno paterno era originario di Sirolo in provincia di Ancona), Ruggeri cominci\u00f2 la sua carriera al Boca Juniors, giocando insieme a Diego Armando Maradona e vincendo un titolo nazionale nel 1981. Nel 1985 si trasfer\u00ec ai rivali del River Plate, squadra con cui vinse la Coppa Libertadores, la Coppa Intercontinentale e un altro campionato argentino (1986).\nNel 1988 lasci\u00f2 il continente per trasferirsi in Europa, precisamente in Spagna, prima nel Logro\u00f1es e poi nel . Con le \"Merengues\" conquist\u00f2 un titolo di Primera Divisi\u00f3n.\nIn seguito gioc\u00f2 per il V\u00e9lez S\u00e1rsfield, per l' (in Serie A), per l'Am\u00e9rica di Citt\u00e0 del Messico, per il San Lorenzo e per il Lan\u00fas, terminando la sua carriera proprio al Lan\u00fas.\nNazionale.\nRuggeri rappresent\u00f2 il proprio paese in tre Mondiali, capitanando l' nelle ultime due gare del (dopo che Maradona era stato allontanato a causa della positivit\u00e0 all'efedrina). Ruggeri fu inoltre un punto chiave della Nazionale argentina che vinse la coppa nel 1986 e di quella che perse la finale contro la nel 1990.\nDopo la sconfitta con la ai Mondiali 1994, Ruggeri si ritir\u00f2 dal calcio internazionale. Mise a referto 97 gare con la nazionale, record argentino fino a quando non fu sorpassato da Diego Simeone. Prese parte tra l'altro a 21 partite di Copa Am\u00e9rica, un record nazionale condiviso con Jos\u00e9 Salom\u00f3n e che venne superato da Javier Zanetti nel 2011.\nAllenatore.\nIl 21 dicembre 1998 viene nominato tecnico del San Lorenzo. Chiude il torneo di Clausura al terzo posto ad un punto dalla seconda. L\u2019anno seguente arriva quarto posto al torneo di Apertura e al torneo di Clausura arriva secondo posto a pari merito con Independiente e Col\u00f3n. Il terzo anno alla guida dei \"Cicl\u00f3n\" arriva al quinto posto al torneo di Apertura. Il 4 febbraio 2001 decide di rassegnare le dimissioni dopo i dissapori con il presidente Fernando Miele e la cattiva prestazione della squadra al Toreno del Verano.\nIl 5 marzo viene nominato tecnico del Chivas, prendendo la squadra all\u2019ultimo posto nel proprio girone con 8 punti. Chiude il torneo Verano all\u2019undicesimo posto, al torneo Invierno arriva al settimo posto e riesce a qualificarsi ai quarti di finale della Liguilla, dove viene eliminato dal Toluca.\nIl 12 febbraio 2003 viene nominato tecnico del Tecos, prendendo la squadra all\u2019ultimo posto nel proprio girone con 2 punti. Il 17 marzo dopo 5 sconfitte consecutive viene esonerato.\nIl 28 maggio viene nominato tecnico dell\u2019Independiente in sostituzione del dimissionario Am\u00e9rico Gallego, facendo cos\u00ec ritorno in patria."}
{"id": "1207985", "revid": "57342", "url": "https://it.wikipedia.org/wiki?curid=1207985", "title": "Massimo Ghirotto", "text": "Professionista dal 1983 al 1995, conta tre vittorie di tappa al Giro d'Italia, due al Tour de France e una alla Vuelta a Espa\u00f1a.\nCarriera.\nCresciuto nel \"Mantovani velo club\" di Rovigo, pass\u00f2 professionista nel 1983, ottenendo subito un terzo posto al Giro di Toscana; gregario di lusso, ciclista combattivo ed infaticabile, fu per anni punto fermo della nazionale italiana e pedina fondamentale per capitani quali Roberto Visentini e Guido Bontempi.\nPartecip\u00f2 dodici volte al Giro d'Italia, sette volte al Tour de France ed una alla Vuelta a Espa\u00f1a, riuscendo a vincere tappe in tutte e tre le prove. Riusc\u00ec ad imporsi, ottenendo vittorie e piazzamenti rilevanti, anche in diverse classiche italiane, come la Tre Valli Varesine ed il Trofeo Matteotti.\nSingolare fu la vittoria della Wincanton Classic nel 1992, quando batt\u00e9 in uno sprint a due il ben pi\u00f9 quotato campione francese Laurent Jalabert.\nNel 1994 ad Agrigento, durante il campionato mondiale, fece una delle sue gare pi\u00f9 belle: rimasto in fuga con Luc Leblanc, che avrebbe poi vinto l'iride, a cinquecento metri dal traguardo, sotto la spinta di ritorno degli inseguitori, non riusc\u00ec a reggere l'ultimo scatto del francese, piantandosi ed arrivando quarto, dietro anche Claudio Chiappucci e Richard Virenque.\nIn occasione del Giro d'Italia 2010 si \u00e8 unito alla squadra RadioRai, come commentatore tecnico di tappa, in sella ad una delle moto Rai, al seguito della carovana rosa.\nNel 2011 ha organizzato il Giro di Padania con il senatore della Lega Nord Michelino Davico e l'ex ciclista Matteo Cravero."}
{"id": "1207988", "revid": "599013", "url": "https://it.wikipedia.org/wiki?curid=1207988", "title": "Ra\u00ed (calciatore)", "text": "Anche suo fratello maggiore S\u00f3crates \u00e8 stato calciatore.\nCarriera.\nClub.\nNella sua carriera Ra\u00ed gioc\u00f2 per il San Paolo e per il Paris Saint-Germain. \u00c8 probabilmente il miglior giocatore nella storia del San Paolo, avendo vinto di tutto con i paulisti: realizz\u00f2 128 reti per i \"Tricolores\" e fu il capitano e il leader della squadra. Ra\u00ed (e l'allenatore Tel\u00ea Santana) giocarono un ruolo fondamentale nel rendere il San Paolo la squadra brasiliana con pi\u00f9 successi internazionali, superando i rivali del Santos. Nel 1992 ricevette il premio come miglior giocatore della Coppa Intercontinentale, dopo aver siglato la doppietta decisiva per regalare alla sua squadra il primo titolo continentale della sua storia. Il suo ruolo in campo era quello di attaccante arretrato o di centrocampista offensivo.\nNella stagione 1997-1998 realizza la sua prima rete nella vittoriosa rimonta per 3-2 sull'Auxerre, alla seconda giornata di campionato. Va in gol anche in Champions League contro il G\u00f6teborg (3-0) su rigore. In seguito realizza reti decisive contro Guingamp (4-2) e contro Cannes (0-1).\nNel 1998, dopo aver giocato (e vinto la Coppa delle Coppe) con il Paris Saint-Germain, torn\u00f2 a San Paolo annunciando che era quella la citt\u00e0 dove avrebbe voluto chiudere la carriera. La rosa era completamente rinnovata, con nuove stelle come Den\u00edlson e Fran\u00e7a. L'unico giocatore rimasto della vittoriosa squadra del 1993 era il portiere Rog\u00e9rio Ceni (che qualche anno dopo avrebbe contribuito alla vittoria del San Paolo al Mondiale per club). Ancora una volta Ra\u00ed condusse i \"Tricolores\" ad un'altra vittoria nel Campeonato Paulista, anche se gioc\u00f2 solo nelle finali, dato che ritorn\u00f2 a campionato in corso. La cosa si ripet\u00e9 nel 2000, con l'ultimo trofeo, sempre il Campeonato Paulista.\nNazionale.\nNella prima gara della fase a gironi del vittorioso , contro la , trasform\u00f2 il calcio di rigore assegnato per l'atterramento di Rom\u00e1rio in area."}
{"id": "1207991", "revid": "1305772", "url": "https://it.wikipedia.org/wiki?curid=1207991", "title": "Furlan", "text": ""}
{"id": "1207992", "revid": "20090", "url": "https://it.wikipedia.org/wiki?curid=1207992", "title": "Repubblica di Reggio", "text": ""}
{"id": "1207995", "revid": "1305772", "url": "https://it.wikipedia.org/wiki?curid=1207995", "title": "Fray", "text": "Fray \u00e8 una miniserie a fumetti incentrata sull'omonimo personaggio di Melaka Fray, pubblicata negli USA dalla Dark Horse Comics in una serie a fumetti di otto episodi, mentre in Italia sono stati raccolti in tre volumi.\nTrama.\nMelaka Fray \u00e8 una ladra che vive in una Manhattan del XXVI secolo, popolata da mutanti e criminali. Sulla sua strada incontra un demone, \"Urkonn\", che ha il compito di addestrarla per sconfiggere i vampiri, \"ratti\" come vengono chiamati in quell'epoca. Nel futuro decadente e post-apocalittico nel quale \u00e8 immersa la nostra protagonista, si \u00e8 persa la linea, la traccia storica che racconta delle altre cacciatrici. Sembra che Fray sia la prima cacciatrice dopo secoli ad essere allenata, dacch\u00e9 il male \u00e8 stato ricacciato nell'oscurit\u00e0 da una cacciatrice del XXI secolo. Dato che i demoni e la magia sono scomparsi dal mondo, tranne i vampiri, gli osservatori sono diventati pazzi visionari, che invano, per secoli hanno atteso un nuovo scopo. Se ne vedranno un paio nella storia. Melaka Fray ha un fratello gemello, caso unico tra le cacciatrici. Si chiama Harth, deceduto prima dell'inizio della storia. Per qualche motivo il potere legato alla \"Catena delle cacciatrici\", quindi la loro capacit\u00e0 di avere visioni, sogni premonitori e conoscenza della propria stirpe, \u00e8 risvegliato in suo fratello, mentre Melaka Fray ha il potere della forza, delle abilit\u00e0 di cacciatrice e della capacit\u00e0 di facile guarigione. Dal sesto episodio le viene consegnata la \"falce\" delle cacciatrici, unico oggetto rimasto della sua stirpe, dalla quale non si separer\u00e0 pi\u00f9 fino all'ultimo episodio. La ragazza dovr\u00e0 accettare, suo malgrado, di essere la cacciatrice e di riportare l'ordine e la magia (che sta gi\u00e0 ricominciando lentamente a tornare) nel mondo e combattere una nuova ondata di demoni pronti da secoli a invadere nuovamente la nostra dimensione."}
{"id": "1208000", "revid": "1784492", "url": "https://it.wikipedia.org/wiki?curid=1208000", "title": "Robert Jarni", "text": "Carriera.\nCalcio.\nGiocatore.\nClub.\nA livello di club Jarni gioc\u00f2 in numerosi campionati europei. Cominci\u00f2 nel , squadra della sua citt\u00e0, ma presto fu preso dall'importante . Nel 1991 il lo prelev\u00f2 e lo port\u00f2 a giocare in Italia. Due stagioni dopo fu comprato dal e quindi ceduto ai rivali della (che gi\u00e0 lo aveva nel mirino ai tempi della sua militanza pugliese) nel 1994 per la cifra di 900 milioni di lire. Sulla sponda bianconera non riusc\u00ec tuttavia a mantenere le aspettative della vigilia, e chiuse dopo sole 12 presenze in campionato, spesso relegato in panchina dall'allenatore Lippi.\nDal 1995 al 1998 gioc\u00f2 in Spagna, al . Nell'estate 1998 si trasfer\u00ec al , per essere subito venduto ai freschi campioni d'Europa del . Nella capitale spagnola rimase una stagione, senza brillare e giocando da sostituto, prima di andare al , squadra spagnola che port\u00f2 nella Primera Divisi\u00f3n. La stagione 2001-2002 al fu l'ultima prima di annunciare il ritiro, nel giugno 2002.\nNazionale.\nJarni fu un regolare membro della tra gli anni novanta e i primi del 2000. Questo gli permise di diventare il giocatore con pi\u00f9 presenze nella storia della nazionale croata, con 80 gare giocate, bench\u00e9 il record che lui detenne per quattro anni dopo il ritiro \u00e8 stato poi sorpassato da Dario \u0160imi\u0107 (oltre che da altri calciatori negli anni successivi), che ha giocato la sua 82^ partita nel giugno 2006.\nCon la maglia della prima, e della Croazia poi, Jarni prese parte a tre rassegne iridate, Italia 1990, Francia 1998 e Corea-Giappone 2002, e a un Europeo, nel 1996 in Inghilterra.\nIl punto pi\u00f9 alto della sua carriera fu la campagna dei Mondiali 1998 in Francia, torneo in cui gioc\u00f2 un ruolo fondamentale per portare la Croazia alla medaglia di bronzo. La nazionale balcanica divenne cos\u00ec la seconda squadra debuttante ad un Mondiale, dal dopoguerra in poi, capace di raggiungere le semifinali: l'ultima squadra che vi era riuscita era stato il nel 1966. Jarni tra l'altro realizz\u00f2 il primo dei gol della Croazia nella vittoria per 3-0 sulla favorita nei quarti di finale della rassegna francese.\nAllenatore.\nNell'agosto 2007 torna all'Hajduk nelle inedite vesti di vice di Sergije Kre\u0161i\u0107, il quale si dimetter\u00e0 due mesi dopo, lasciando la squadra in mano a Jarni per il resto della stagione. La formazione spalatina terminer\u00e0 al 5\u00ba posto in classifica, con 30 punti di distacco dalla .\nIl 4 agosto 2010 viene nominato nuovo allenatore dell' al posto dell'esonerato Ante Mi\u0161e. Dopo due pareggi e quattro sconfitte, Jarni rassegna le dimissioni.\nIl 17 dicembre 2012 viene nominato tecnico dell'Under-19 dell'. Il 3 dicembre 2013 \u00e8 stato assunto come tecnico dell'. Il 9 aprile 2014 dopo gli ultimi risultati deludenti e con la squadra al quarto posto in campionato a quattro punti dalla vetta viene esonerato. Il 25 novembre viene nominato tecnico del , prende la squadra all'ultimo posto in classifica. Viene eliminato nella Coppa di Ungheria ai quarti di finale dal per 5 a 1 e in campionato si piazza all'undicesimo posto ottenendo una meritata salvezza. Il 1 giugno 2015 con la squadra in problemi finanziari e senza licenza per partecipare in prima divisione ungherese, lascia il club. L'8 giugno viene nominato nuovo tecnico del . Il 16 aprile 2016 dopo la sconfitta interna contro il B\u00e9k\u00e9scsaba per 1 a 0 viene esonerato.\nIl 16 giugno 2017 viene nominato dalla federazione croata selezionatore dell'Under-19.\nCalcio a 5.\nDopo il ritiro dal calcio, Jarni cominci\u00f2 la carriera nel calcio a 5 allo , dove gioc\u00f2 fino all'ottobre 2006. Gioc\u00f2 in due partite e segn\u00f2 un gol con la maglia della Croazia nelle qualificazioni ai Mondiali."}
{"id": "1208001", "revid": "834", "url": "https://it.wikipedia.org/wiki?curid=1208001", "title": "Marilenghe", "text": ""}
{"id": "1208002", "revid": "1543377", "url": "https://it.wikipedia.org/wiki?curid=1208002", "title": "Blue Gene", "text": "Blue Gene \u00e8 un'architettura progettata per realizzare la nuova generazione di supercomputer a parallelismo elevato sviluppati per lavorare con potenze di calcolo che vanno dalle decine di teraFLOPS per arrivare fino al petaFLOPS. Il computer BlueGene pi\u00f9 potente attualmente sviluppa 478 teraFLOPS. Il progetto \u00e8 una cooperazione dello United States Department of Energy (che finanzia parzialmente il progetto), industrie (IBM in particolare) e universit\u00e0. Vi sono cinque progetti Blue Gene, tra i quali il Blue Gene/L, il Blue Gene/C e il Blue Gene/P.\nStoria.\nIl 29 settembre 2004 IBM annunci\u00f2 che il prototipo Blue Gene/L nei suoi laboratori a Rochester nel Minnesota aveva superato le prestazioni del precedente supercomputer pi\u00f9 veloce del pianeta l'Earth Simulator. Il Blue Gene/L sviluppava 36,01 teraFLOPS rispetto ai 35,86 teraFLOPS dell'Earth Simulator. Il sistema era formato da 8 torri con 1024 nodi per ogni torre. Quando la configurazione venne raddoppiata il sistema raggiunse i 70,72 teraFLOPS.\nIl 24 marzo 2005 il dipartimento statunitense per l'energia annunci\u00f2 che il Blue Gene/L installato al LLNL aveva superato i precedenti record di velocit\u00e0 raggiungendo i 135,5 teraFLOPS con 32 torri.\nSecondo la lista Top500 di giugno 2005, i sistemi basati su Blue Gene/L hanno conquistato 5 delle prime dieci posizioni e 16 delle prime 64 posizioni.\nIl 27 ottobre 2005 LLNL e IBM annunciarono che Blue Gene/L aveva nuovamente superato il suo precedente record raggiungendo i 280,6 teraFLOPS con una configurazione formata da 65.536 nodi di calcolo distribuiti in 32 torri e con 1024 addizionali nodi dedicati alle comunicazioni tra le unit\u00e0.\nBlue Gene/L \u00e8 stato il primo supercomputer a funzionare a pi\u00f9 di 100 teraFLOPS con un'applicazione reale. Nella fattispecie l'applicazione che si chiamava \"three-dimensional molecular dynamics code\" (ddcMD) nato per simulare la solidificazione (processi di crescita e fissazione) dei metalli fusi ad alte pressioni ed alte temperature. Il progetto ha vinto il Gordon Bell Prize del 2005\nNel 2007 il sistema \u00e8 stato espanso portando i processori a 212992 e la potenza di calcolo a 478 teraFLOPS.\nArchitettura.\nOgni nodo di calcolo o di comunicazione \u00e8 un singolo ASIC con associata una memoria DRAM. L'ASIC integra al suo interno due PowerPC 440 a 700 MHz costruito con una tecnologia a 130 nanometri. Ogni processore \u00e8 dotato di due unit\u00e0 di calcolo in virgola mobile a doppia precisione e un sottoinsieme che la cache e la memoria DRAM oltre a gestire la comunicazione interprocesso. Le due unit\u00e0 FPU forniscono a ogni nodo Blue Gene una potenza teorica di 5,6 gigaFLOPS. I singoli nodi non implementano una gestione coerente della cache.\nIntegrando tutti i sottosistemi in un unico chip si consente di abbattere la potenza dissipata. Infatti ogni chip consuma solo 17 watt, tenendo conto anche della DRAM. Questo consente di assemblare moltissimi chip in uno spazio ridotto e quindi di inserire in una singola torre 1024 nodi di calcolo con gli allegati elementi di comunicazione mantenendo ragionevoli i consumi e le potenze da dissipare.\nSe si analizza il sistema confrontando i FLOPS per watt o in FLOPS per watt per metro2 si nota che il sistema Blue Gene \u00e8 un progetto estremamente efficiente.\nOgni nodo Blue Gene \u00e8 collegato a tre reti di comunicazioni parallele che generano una rete con topologia di un toroide tridimensionale per realizzare una veloce rete peer-to-peer tra i vari nodi e una rete collettiva per comunicazioni collettive. I nodi di comunicazione (I/O) utilizzano Linux come sistema operativo e comunicano con il mondo esterno tramite una rete ethernet. Infine una rete ethernet separata e privata provvede alle operazioni di configurazioni dei singoli nodi di diagnostica e di avvio del sistema.\nI nodi Blue Gene utilizzano una versione minimalista di sistema operativo che supporta un singolo programma. Per poter utilizzare il Blue Gene/L con pi\u00f9 programmi contemporaneamente il sistema pu\u00f2 essere suddiviso in pi\u00f9 sottosistemi isolati elettricamente dai vari nodi. Il numero di nodi che possono formare una partizione deve essere una potenza di 2. Per esempio 25 corrisponde a 32 nodi che possono formare una partizione. La massima partizione ovviamente comprende tutti i nodi di calcolo. Prima di eseguire un programma bisogna riservare una partizione, dopo di che si avvia il programma: i nodi coinvolti rimarranno inaccessibili agli altri nodi del sistema e alla fine del programma i nodi saranno liberati per poter essere nuovamente utilizzati.\nData la presenza di un tale numero di elementi qualche nodo potrebbe guastarsi e quindi ogni nodo pu\u00f2 essere disconnesso elettricamente dal sistema per non compromettere l'affidabilit\u00e0 del sistema.\nBlue Gene/L.\nIl primo sistema Blue Gene, il Blue Gene/L, \u00e8 stato sviluppato in collaborazione con il Lawrence Livermore National Laboratory (LLNL). Il sistema sviluppa una potenza di picco teorica di 596 teraFLOPS e secondo il test LINPACK genera 478 teraFLOPS il che lo rendeva (a novembre 2007) il pi\u00f9 potente computer del pianeta. Il primato di questo calcolatore \u00e8 stato superato nel giugno 2008 da IBM Roadrunner, sempre prodotto da IBM, che ha una potenza di picco doppia.\nBlue Gene/C.\nLo scopo del Blue Gene/C (conosciuto anche come Cyclops64 architettura (C64)) \u00e8 lo sviluppo di un'architettura cellulare per supercomputer. Ogni cellula \u00e8 composta da 80 processori custom a 64 bit. Ogni processore \u00e8 dotato di due unit\u00e0 indipendenti dotate a loro volta di due unit\u00e0 per i numeri interi e un'unit\u00e0 per i numeri in virgola mobile. L'architettura ha vinto il Cray award, il premio \u00e8 stato ritirato da Monty Denneau il progettista capo del progetto. La verifica del progetto e i test si sono svolti presso l'University of Delaware.\nBlue Gene/P.\nIl sistema Blue Gene/P \u00e8 basato sul processore PowerPC 450. Il PowerPC 450 \u00e8 un'evoluzione del precedente PowerPC 440 utilizzato nel Blue Gene/L. Ogni processore integra quattro core (a differenza dei due del modello L), la frequenza di funzionamento \u00e8 di 850\u00a0MHz (700\u00a0MHz nel modello L). Ogni scheda pu\u00f2 accogliere fino a 32 processori in grado di sviluppare fino a 435 gigaFlops in condizioni teoriche. Ogni rack pu\u00f2 accogliere 32 schede e un sistema con 72 rack contenente 295\u00a0000 core ha prodotto una potenza di calcolo superiore al petaFLOPS. Il sistema utilizza una rete di interconnessione migliore del modello precedente ed \u00e8 scalabile fino a 884\u00a0000 core con una potenza teorica di 3 petaFLOPS. Nel 2007 presso il J\u00fclich Research Centre in Germania \u00e8 stato installato JUGENE, un modello Blue Gene/P con 65536 processori. Questo sistema ha sviluppato 167 teraFLOPS diventando il pi\u00f9 veloce computer in Europa e il secondo pi\u00f9 veloce computer del mondo nel 2007.\nBlue Gene/Q.\nL'ultimo progetto conosciuto della serie Blue Gene, \u00e8 il Blue Gene/Q, in grado di sviluppare fino a 20 petaFLOPS. Il sistema \u00e8 stato prodotto nel 2012 ed \u00e8 concettualmente simile al Blue Gene/L e P, pur avendo pi\u00f9 core per nodo di calcolo i quali utilizzano una frequenza di funzionamento maggiore. Il primo esemplare di questa architettura \u00e8 l'IBM Sequoia."}
{"id": "1208005", "revid": "125325324", "url": "https://it.wikipedia.org/wiki?curid=1208005", "title": "Zvonimir Soldo", "text": "Biografia.\nNato nella capitale croata \u00e8 padre del calciatore Nikola Soldo.\nCarriera.\nI primi anni.\nDopo aver studiato legge per tre anni all'Universit\u00e0 di Zagabria, i suoi genitori lo convinsero a intraprendere la carriera calcistica.\nLa carriera professionistica di Soldo inizi\u00f2 alla , che dopo due anni lasci\u00f2 per andare allo Zadar. Dal 1991 al 1994 gioc\u00f2 nell'Inter Zapre\u0161i\u0107 prima di tornare al suo ex club \u2013 nel frattempo rinominato Croazia Zagabria.\nSecondo sia in campionato che in coppa nella sua prima stagione a Zagabria dopo il ritorno, la stagione successiva vide Soldo realizzare un double con la sua squadra nella stagione 1995/96. Dopo aver vinto tutto il possibile in patria, Soldo si trasfer\u00ec allo .\nGli anni di Stoccarda.\nSoldo fece il proprio debutto in Bundesliga il 17 agosto 1996 contro lo . Questo fu l'inizio della sua lunga permanenza a Stoccarda, che sarebbe durata dieci anni, nei quali il croato avrebbe condotto lo Stoccarda come capitano per quasi 200 gare.\nDurante questo periodo, Zvonimir Soldo gioc\u00f2 altre 300 volte in Bundesliga e 47 volte nelle Coppe europee, vinse la Coppa di Germania nel 1997, raggiunse la finale di Coppa delle Coppe nel 1998, e chiuse al secondo posto il campionato 2002/03.\nDopo essersi mostrato uno sportivo esemplare ed essere stato modello di diversi giovani giocatori di quagli anni, Soldo gioc\u00f2 l'ultima gara di Bundesliga per lo Stoccarda il 6 maggio 2006.\nCome riconoscimento ai suoi meriti, Soldo ricevette la \"Medaglia Staufer\", un premio assegnato dallo stato del Baden-W\u00fcrttemberg.\nLa carriera internazionale.\nSoldo fu a lungo membro della nazionale croata, con importanti apparizioni a Euro 1996, ai Mondiali 1998 e a quelli del 2002. Con la Croazia gioc\u00f2 un totale di 61 partite, segnando tre gol, e fu una pedina importante della squadra che raggiunse il terzo posto a Francia 1998.\nDopo i Mondiali 2002 lasci\u00f2 definitivamente la sua nazionale.\nAllenatore.\nLa sua carriera da allenatore inizia il 15 gennaio 2008, quando viene chiamato sulla panchina della a sostituire Branko Ivankovi\u0107: prima di questo incarico, Soldo era l'allenatore delle giovanili della stessa Dinamo. Conclude la stagione vincendo uno scudetto e una Coppa di Croazia, ma il 14 maggio decide di lasciare comunque la panchina facendo spazio al ritorno di Ivankovi\u0107.\nIl 1\u00ba luglio 2009 diventa ufficialmente il nuovo allenatore del , squadra della Bundesliga. Lascia il 24 ottobre 2010 per far posto a Frank Schaefer."}
{"id": "1208006", "revid": "6789", "url": "https://it.wikipedia.org/wiki?curid=1208006", "title": "Euro (mitologia)", "text": ""}
{"id": "1208008", "revid": "112913490", "url": "https://it.wikipedia.org/wiki?curid=1208008", "title": "Colonia 12 Stelle", "text": "La colonia 12 stelle \u00e8 una struttura destinata ai soggiorni marini per bambini ed adolescenti della provincia autonoma di Bolzano, che sorge nel comune di Cesenatico. Costruita su progetto dello studio tecnico del geom. Elvio Laitempergher di Bolzano in collaborazione con lo studio dell'ing. Guido Tomasi di Rovereto, apr\u00ec nel 1953 e venne edificata su iniziativa della Diocesi di Trento (di cui la citt\u00e0 di Bolzano, allora, faceva parte; la Diocesi di Bolzano-Bressanone venne istituita solamente nel 1964). La sua costruzione venne finanziata per met\u00e0 dalla Regione Trentino-Alto Adige. Fu data in gestione ad un ente caritativo diocesano, l'ODAR (Opera Diocesana di Assistenza Religiosa), che ne divenne anche il proprietario.\nLa colonia estiva: scopi e peculiarit\u00e0.\nLa colonia 12 stelle fu una delle prime strutture del genere ad essere costruita nella storia italiana. Un'iniziativa del genere aveva motivazioni sociali e sanitarie. Era destinata anzitutto a bambini e adolescenti delle classi pi\u00f9 povere, tra i quali, all'epoca, erano ancora molto diffuse patologie da malnutrizione, rachitismo, linfatismo. Si trattava quindi di bambini che avrebbero potuto trarre un grande giovamento da un periodo di soggiorno marittimo, durante il quale avrebbero ricevuto un'alimentazione adeguata (la qual cosa, all'epoca, non era affatto garantita, soprattutto nelle famiglie povere).\nInoltre, fino alla fine degli anni '60, le colonie estive erano, per le classi meno abbienti, l'unica possibilit\u00e0 di vacanza estiva per i bambini.\nLa decisione di maggior interesse fu quella di destinare la colonia a bambini e ragazzi di tutti i gruppi linguistici (anche se i bambini ospitati erano in larga prevalenza di lingua italiana).\nIn quegli anni, e per molto tempo a venire, la prassi normale, in Alto Adige, prevedeva una rigida \"separazione etnica\" tra persone di madrelingua tedesca da quelle di madrelingua italiana.\nBisogna ricordare che i rapporti tra gruppi etnici, in Alto Adige, furono segnati da forti tensioni sino alla fine degli anni '80, e che la separazione tra gruppi etnici (che qualcuno arriv\u00f2 a definire una sorta di Apartheid) fin\u00ec per divenire uno dei principi della politica provinciale.\nRegolamento, strutture, attivit\u00e0 della colonia.\nIl regolamento della colonia era molto rigido e preciso. Infatti i bambini e gli adolescenti, venivano suddivisi per et\u00e0 e sesso. Le tre distinzioni erano: femmine adolescenti, femmine grandi e femmine piccole (stessa cosa per i maschi).\nLa colonia 12 stelle, da ormai oltre 50 anni ha visto passare nelle sue camerate, nelle sue stanze, sulla sua superficie, migliaia di persone (ogni turno era formato da circa 1000 persone).\nLa colonia \u00e8 dotata di piscina, campi da calcio, spiaggia privata, parchi e anfiteatro.\nDa ormai molti anni \u00e8 attiva la \"settimana azzurra\", che si prefigge l'obbiettivo di abbattere i pregiudizi verso i bambini di altra lingua, infatti i bambini ospitati sono sia tedeschi che italiani, uniti negli stessi gruppi.\nEssa \u00e8 attiva dalla primavera fino alla fine dell'estate anche se non sono mancate per\u00f2 alcune edizioni invernali."}
{"id": "1208010", "revid": "125075023", "url": "https://it.wikipedia.org/wiki?curid=1208010", "title": "Simca Coup\u00e9", "text": "La 1000 Coup\u00e9 e la 1200 S erano due autovetture sportiveggianti di fascia medio-bassa prodotte dal 1962 al 1971 dalla Casa automobilistica francese Simca.\nStoria e profilo.\nQuando nel 1961 fu presentata la berlina Simca 1000, vettura che avrebbe riscosso un gran successo di vendite, i vertici della Simca, resisi conto dell'effettivo potenziale commerciale di tale vettura, provarono ad allargarne la gamma e commissionarono al carrozziere italiano Bertone di disegnare una filante coup\u00e9 sulla base della 1000 berlina.\nLa vettura fu pronta all'inizio dell'anno seguente, giusto in tempo per il Salone di Ginevra: era nata la Simca 1000 Coup\u00e9, una piacevole sportiva molto affusolata, bassa e filante, con padiglione molto spiovente e coda terminante con due piccoli fari tondi. Le sue linee precorrevano pertanto quelle di una sua futura concorrente, la Fiat 850 Sport, e ponevano la 1000 Coup\u00e9 in chiara concorrenza con altre francesi di quel periodo, come la Renault Caravelle e le prime Alpine A110, anch'esse dotate inizialmente di motore da 1 litro.\nLa 1000 Coup\u00e9 condivideva pianale e meccanica con la 1000 berlina, ma ne migliorava sensibilmente le prestazioni grazie alle elevate doti di aerodinamica.\nIl motore era pertanto lo stesso 4 cilindri da 944 cm\u00b3 di cilindrata, con potenza massima di 40 CV. Grazie alla sua linea molto profilata, la 1000 Coup\u00e9 raggiungeva i 140\u00a0km/h di velocit\u00e0 massima. Ma le differenze tecniche rispetto alla berlina non mancavano, sebben fossero quasi tutte concentrate nell'impianto frenante, nel quale, al posto dei tamburi sulle quattro ruote, furono installati i dischi sia anteriormente che posteriormente.\nLa vettura riscosse un discreto successo in Francia, specie presso il pubblico pi\u00f9 giovane. Meno bene nei mercati esteri.\nIn ogni caso, dopo cinque anni fu presentata la naturale evoluzione della 1000 Coup\u00e9, denominata \"1200 S\", con la quale condivideva la carrozzeria firmata Bertone, sebbene rivista in alcuni piccoli dettagli, ma montava il nuovo motore \"354\" da 1204\u00a0cm\u00b3, non solo di cilindrata pi\u00f9 alta, ma anche pi\u00f9 spremuto. Arrivava infatti ad erogare ben 80\u00a0CV e riusciva a spingere la vettura a una velocit\u00e0 massima di 175\u00a0km/h, un dato da primato, all'epoca, per una vettura del genere.\nEsteticamente, la 1200 S si distingueva dalla 1000 Coup\u00e9 per il frontale caratterizzato dalla calandra appuntita, che formava una specie di \"naso\".\nNel 1968, la potenza sal\u00ec a 84\u00a0CV e la velocit\u00e0 massima a ben 179\u00a0km/h.\nFu tolta di produzione nel 1971 e per vedere una sua degna sostituta occorrer\u00e0 attendere la Bagheera, prodotta dalla Simca in collaborazione con la Matra."}
{"id": "1208012", "revid": "1488558", "url": "https://it.wikipedia.org/wiki?curid=1208012", "title": "Barbara Baraldi", "text": "Biografia.\nGi\u00e0 autrice - con lo pseudonimo di Luna Lanzoni - del racconto \"Una storia da rubare, che\" nel 2006 si aggiudica il XXXIII Premio Gran Giallo Citt\u00e0 di Cattolica, esordisce nel romanzo poliziesco nel 2007 con il romanzo \"La collezionista di sogni infranti\", pubblicato da Perdisa Pop, il marchio editoriale curato da Luigi Bernardi e Antonio Paolacci, che l'anno successivo pubblica anche il suo seguito: \"La casa di Amelia\". \nA maggio del 2008 esce \"La bambola di cristallo\" con Il Giallo Mondadori Presenta, che viene pubblicato in lingua inglese dall'editore britannico John Blake publishing. Il 2010 si apre con la pubblicazione dei thriller \"Bambole pericolose\" nel periodico Il Giallo Mondadori e \"Lullaby - La ninna nanna della morte\" per Castelvecchi. Nel 2011, Baraldi \u00e8 tra gli intervistati del documentario BBC \"Italian noir\", che vede la partecipazione di Carlo Lucarelli, Andrea Camilleri, Massimo Carlotto e Giancarlo De Cataldo.\nNel 2010 esce \"Scarlett\" (Arnoldo Mondadori Editore), il primo libro dell'omonima trilogia urban fantasy, tradotta in sette Paesi e raccolta nel 2015 in un unico volume sempre per Mondadori. Tra i romanzi di narrativa per ragazzi c\u2019\u00e8 \"Un sogno lungo un'estate,\" uscito per la collana Carta bianca di Einaudi, e i due volumi della saga \"Striges\" (Mondadori) sulla stregoneria. \nNel 2012, Baraldi esordisce come sceneggiatrice di Dylan Dog con \"Il bottone di madreperla\" disegnato da Paolo Mottura. Nel maggio del 2014 collabora con la Walt Disney Company come co-ideatrice e co-sceneggiatrice (insieme a Paola Barbato) della serie a fumetti Real Life\".\" Nel 2015, l'autrice esordisce sulla serie regolare di Dylan Dog con \"La mano sbagliata\", illustrato da Nicola Mari, a cui seguono numerose sceneggiature tra cui \"Jenny\", ispirato alla canzone \"Jenny \u00e8 pazza\" di Vasco Rossi, terzo episodio del ciclo che vede la collaborazione della Sergio Bonelli Editore con il rocker emiliano, e vincitore del Premio Coco, assegnato da Etna Comics e Mega Nerd.\nIl thriller \"Aurora nel buio\" (Giunti editore 2017), finalista alla XVIII edizione del premio Fedeli, vince diversi premi letterari. Seguono due romanzi dedicati al personaggio della profiler Aurora Scalviati: \"Osservatore oscuro\" (Giunti 2018) e \"L'ultima notte di Aurora\" (Giunti 2019). Nel 2020 esce \"Sentenza artificiale\", thriller distopico per Chiarelettere sul tema dell'etica dell'intelligenza artificiale nei sistemi giudiziari. Nel 2021 pubblica \"La stagione dei ragni\" (Giunti), spin-off della saga di Aurora Scalviati ambientato sul finire degli anni Ottanta.\nDal 2017, Baraldi collabora con il supplemento Tuttolibri del quotidiano La Stampa."}
{"id": "1208014", "revid": "300067", "url": "https://it.wikipedia.org/wiki?curid=1208014", "title": "Lucia Linari", "text": "Carriera.\nHa giocato come ala nella squadra faentina dell'Omsa Faenza. Esord\u00ec nel 1948-49, quando la formazione romagnola affrontava il suo primo campionato in Promozione. Nel complesso gioc\u00f2 a Faenza per sette stagioni. Con Lucia Linari e Anna Maria Franchini (altra grande giocatrice, con la quale ha giocato anche in nazionale) l'Omsa Faenza arriv\u00f2 in pochi anni ai vertici del basket nazionale femminile. Nel 1951-52 la formazione faentina disput\u00f2 il suo primo Campionato di Serie A. Lucia Linari gioc\u00f2 quattro anni in Serie A. La migliore annata fu il 1954-55, quando l'Omsa si classific\u00f2 seconda nella stagione regolare (all'epoca non si disputavano i play-off). Gioc\u00f2 anche nell'annata 1955-56, poi si spos\u00f2.\nCon la nazionale italiana, ha disputato quattro incontri, prendendo parte ai Campionati europei 1954 a Belgrado.\nSposata con Giovanni Massari nel 1956, condivise col marito la passione per la pallacanestro. Massari fu infatti presidente del Club Atletico negli anni 1970 e rivest\u00ec cariche nella Federazione pallacanestro e nel CONI a livello provinciale."}
{"id": "1208018", "revid": "110157", "url": "https://it.wikipedia.org/wiki?curid=1208018", "title": "Circondario dell'Algovia Orientale", "text": "Il circondario dell'Algovia Orientale (in tedesco: Landkreis Ostallg\u00e4u) \u00e8 un circondario della Baviera, in Germania.\nConfina con gli altri circondari di Oberallg\u00e4u, Unterallg\u00e4u, Augusta, Landsberg am Lech, Weilheim-Schongau e Garmisch-Partenkirchen, e con la regione austriaca del Tirolo a sud. La citt\u00e0 di Kaufbeuren \u00e8 un'enclave indipendente che si trova all'interno del circondario.\nFa parte del distretto governativo della Svevia.\nGeografia fisica.\nLetteralmente \"Ostallg\u00e4u\" significa \"Allg\u00e4u dell'Est\"; \"Allg\u00e4u\" o \"Algovia\" \u00e8 il termine con cui viene chiamata una parte della catena montuosa delle Alpi in Svevia che comprende anche la catena collinare minore situata pi\u00f9 a nord.\nIl circondario si estende dalla cresta delle Alpi a sud alla regione collinare del nord. \u00c8 attraversata dal fiume Wertach, un affluente del Lech. A sud sono presenti numerosi laghi alpini, tra cui il pi\u00f9 esteso \u00e8 il Forggensee (16\u00a0km\u00b2).\nStoria.\nPrima del 1803 la piccola regione era divisa in staterelli ancora pi\u00f9 piccoli; per la maggior parte erano stati clericali. Quando nel 1803 gli stati si dissolsero e scomparirono, Ostallg\u00e4u divenne una regione della Baviera. Nei re di Baviera ben presto maturar\u00f2 l'amore proprio per questa regione del loro regno; e cos\u00ec fondarono i famosi castelli di Neuschwanstein e di Hohenschwangau. Il territorio divenne un circondario quando si unirono le precedenti micro-regioni di Marktoberdorf e F\u00fcssen."}
{"id": "1208020", "revid": "857683", "url": "https://it.wikipedia.org/wiki?curid=1208020", "title": "The WWE Experience", "text": ""}
{"id": "1208032", "revid": "380654", "url": "https://it.wikipedia.org/wiki?curid=1208032", "title": "WWE Experience", "text": "Experience \u00e8 un programma televisivo prodotto dalla WWE e presentato da Kyle Edwards che riassume gli eventi che accadono nei programmi di \"Raw\" e \"SmackDown\".\nStoria del programma.\nAnd\u00f2 in onda per la prima volta negli Stati Uniti nel maggio 2004 con la conduzione di Todd Grisham e Ivory, i quali presentavano il programma solitamente in esterna a New York. Quando le produzioni della WWE si spostarono sul canale USA Network nel settembre 2005 fu eliminato dai palinsesti statunitensi per essere rimpiazzato da \"A. M. Raw\". Tuttavia la WWE continu\u00f2 a produrre il programma esclusivamente per il mercato estero e vennero abbandonate le riprese esterne in favore degli studi della WWE a Stamford con la scusa che Grisham non voleva condurre il programma sotto la pioggia. Nel frattempo Ivory aveva abbandonato il programma perch\u00e9 licenziata dalla WWE qualche settimana prima della cancellazione dai palinsesti statunitensi.\nNel luglio 2006 Todd Grisham venne rimpiazzato alla conduzione da Josh Mathews, il quale nella sua prima puntata alla conduzione disse: \u00abNo reason, Todd's gone, [Josh is] here, deal with it\u00bb (in italiano: \u00abNessun motivo, Todd \u00e8 andato, [Josh \u00e8] qui, fatevene una ragione\u00bb). Grisham continua a condurre occasionalmente qualche puntata del programma. Dopo il licenziamento di Mathews il programma viene affidato al canadese Kyle Edwards.\n\"Experience\" \u00e8 in onda come programma di riassunto per \"Raw\" e \"SmackDown\" nel Regno Unito, in Australia, nel sud dell'Asia, nell'America Latina e nelle Filippine. In Italia il programma \u00e8 trasmesso da Sky Sport Arena. Una versione particolare di \"Experience\" con conduttori e produzione differenti va in onda in Canada.\nProgrammazione.\n\"Experience\" fu trasmesso dal maggio 2004 al settembre 2005 prima di essere ufficialmente rimosso negli Stati Uniti. Il programma va in onda ancora in alcuni mercati internazionali per adempiere agli impegni di programmazione."}
{"id": "1208035", "revid": "1833487", "url": "https://it.wikipedia.org/wiki?curid=1208035", "title": "Sillico", "text": "Sillico \u00e8 una frazione del comune di Pieve Fosciana, in provincia di Lucca.\nGeografia.\nSillico \u00e8 situata nel cuore della Garfagnana, su un contrafforte appenninico sovrastante la vallata del Serchio. La frazione \u00e8 situata a 7 km ad est di Pieve Fosciana.\nStoria.\nSillico viene menzionato per la prima volta in un documento del 926 come comunit\u00e0 soggetta alla pievania di Pieve Fosciana. Nel 1429 fu il primo borgo della Garfagnana ad assoggettarsi agli Estensi ottenendo in cambio sgravi fiscali e finanziamenti per il rafforzamento delle mura. L'importanza strategica della localit\u00e0 era dovuta alla sua posizione sopraelevata sul piano di Pieve, in contrapposizione alla roccaforte lucchese di Castiglione.\nCultura.\nLetteratura.\nDice di questo paese lo storico Raffaello Raffaelli nella sua \"Descrizione geografica storica economica della Garfagnana\" (Lucca, 1879):\n\u00c8 un ritratto che assomiglia molto a quello del presente e che pu\u00f2 essere scoperto lungo \"I Sentieri del Moro\", una rete di itinerari da percorrere a piedi che conducono tra borghi, coltivi, castagneti e torrenti alla scoperta di una terra che a volte pare incantata. Il nome dei sentieri deriva dal quello di un brigante locale (\"il Moro\") diventato famoso in epoca recente grazie ad una tradizionale festa estiva ambientata nella Sillico cinquecentesca, ma che deve la propria notoriet\u00e0 alle citazioni nelle lettere spedite da Ludovico Ariosto al proprio sovrano durante il proprio mandato di Governatore della Garfagnana.\nUn altro viaggiatore, Prospero Fantuzzi nel suo viaggio del 1833 visit\u00f2 il paese il 27 settembre e cos\u00ec lo descrive \"ci siamo inviati a piedi amendue per il Sillico, grosso paese su della vetta di un alto monte, distante cinque aspre miglia da Castelnuovo... dopo mi feci ad osservare il paese ed il borgo. Le cima del monte \u00e8 senza piante e con bei fertili praticelli e campi: il borgo vi si distende nel pendio per cui le contradette interne sono a biscia, mal lastricate ed in pendio. Tutte le facciate delle case sono rozze ed al gusto del paese, ma vi sono tre o quattro famiglie che hanno un po' di buoni fabbricati. Si conta la prima la famiglia Bonaldi, il Dottor Biglia e il signor Lorenzo Masserini, nipote del nostro parroco, da cui godemmo il desinare. Un buon casamento sorge in mezzo agli altri, alto, per\u00f2 senza gusto. \u00c8 posseduto dal signor conte Carli domiciliato in Castenluovo e vi gode all'estate passarvi colla famiglia qualche mese. La sua posizione per\u00f2 \u00e8 infelice perch\u00e9 cinto intorno da strette contradelle ed umili e rozze case...\" (Viaggi Geografici, Antiche porte editore, Felina, 1998)"}
{"id": "1208036", "revid": "2043251", "url": "https://it.wikipedia.org/wiki?curid=1208036", "title": "Finnian di Moville", "text": "Biografia.\nSebbene non prestigioso come il suo omonimo, Finnian di Clonard, fu il fondatore del monastero di Druim Fionn e della famosa scuola di monaci irlandesi, a Moville, nella contea di Down, intorno al 540. Finnian scrisse una regola per i suoi monaci e un codice di penitenza.\nDiscendente di Fiatach il Giusto, studi\u00f2 sotto la guida di Colman di Dromore e di Mochae di Noendrum dell'isola di Mahee, poi a Whithorn, alla Candida Casa di Ninian, da dove prosegu\u00ec per Roma, tornando in Irlanda nel 540 con una copia integrale della vulgata di Sofronio Eusebio Girolamo, la traduzione latina della Bibbia.\nIl pi\u00f9 famoso allievo di Finnian fu Columba di Iona, che durante un soggiorno di studio a Moville, copi\u00f2 di nascosto e senza autorizzazione un prezioso salterio. La leggenda afferma che Columba, al buio, copiava scrivendo con la mano destra, mentre le dita della sua mano sinistra gli facevano luce. Quando Finnian lo scopr\u00ec, insistette per avere indietro la copia abusiva, ma Columba si rifiut\u00f2 di consegnarla. Pertanto Columba fu portato in giudizio da Finnian dinanzi al re Diarmuid che sentenzi\u00f2: \u00aba ogni mucca il suo vitello, a ogni libro la sua copia\u00bb. Columba fu costretto a restituire la copia, ma si offese molto.\n\u00c8 venerato dalla Chiesa gallese con il nome di san Winin. Il suo culto \u00e8 stato approvato nel 1903 e la sua festa ricorre il 10 settembre."}
{"id": "1208037", "revid": "396099", "url": "https://it.wikipedia.org/wiki?curid=1208037", "title": "Correnti costiere", "text": "Le correnti costiere sono prodotte al margine di un bacino (marino o lacustre) dallo spostamento di masse d'acqua perpendicolarmente e parallelamente all'andamento della linea di costa.\nOrigine e meccanismi di trasporto.\nAll'origine del fenomeno vi \u00e8 la combinazione di tre fattori: \nTipi di corrente costiera.\nFlusso di ritorno.\nLa frangenza delle onde determina un trasporto continuo di acqua verso costa, che deve essere compensato da un flusso di ritorno. Questo flusso si localizza prevalentemente a contatto con il fondale nella zona di traslazione, e a mezz'acqua (tra la superficie e il fondo) all'esterno della linea dei frangenti. Questo tipo di flusso \u00e8 generalizzato (non concentrato n\u00e9 localizzato in aree e fasce, come la maggior parte delle correnti costiere), e a bassa velocit\u00e0 (dell'ordine di pochi centimetri o decimetri al secondo).\nCorrente di deriva.\nQuando i fronti d'onda sono obliqui rispetto alla linea di costa, le onde hanno due componenti di movimento: una perpendicolare e una parallela alla costa. Entrambe le componenti diventano efficaci (cio\u00e8 determinano trasporto di massa e non solo di energia) solo dopo la linea dei frangenti, nella zona di traslazione: la componente parallela alla costa determina una corrente pulsante, definita corrente di deriva (\"longshore current\", o corrente lungo costa), che pu\u00f2 raggiungere velocit\u00e0 dell'ordine di alcuni decimetri al secondo, fino a circa 1 m/s. Questo tipo di corrente \u00e8 responsabile del trasporto di particelle di sedimento e di oggetti parallelamente alla costa: la deriva litorale (\"littoral drift\"). La corrente di deriva \u00e8 uno dei principali fattori che controllano la sedimentazione e l'erosione delle coste, trasportando il sedimento per notevoli distanze e dando origine a corpi sedimentari particolari, i cordoni litorali e i tomboli, in corrispondenza di rientranze e irregolarit\u00e0 della costa, come golfi e delta fluviali, e dando origine talora a vere e proprie lagune.\nCorrente di risacca.\nL'accumulo d'acqua parallelamente alla costa causato dalle correnti lungo costa determina la formazione di un gradiente di pressione rispetto alle acque esterne alla linea dei frangenti. Questa differenza di pressione richiede a sua volta una corrente di compensazione per ristabilire condizioni di equilibrio. Questo tipo di corrente si definisce corrente di risacca (o di risucchio). Si tratta di una corrente localizzata (a differenza del flusso di ritorno), con decorso perpendicolare alla costa, che raggiunge velocit\u00e0 intorno a 60 - 100 cm/s e \"raschia\" il fondale scavando veri e propri canali. La presenza di queste correnti pu\u00f2 essere causa di notevole pericolo per le persone che si avventurano in acqua, sia per l'aumento improvviso della profondit\u00e0 in corrispondenza dei canali, sia per la forza stessa della corrente, soprattutto in regime di mare mosso o agitato.\nCorrente di marea.\nUn particolare tipo di correnti costiere sono inoltre le correnti di marea (\"tidal currents\"), che hanno origine dall'escursione mareale. Il fenomeno \u00e8 presente in bacini marini e oceanici e in bacini lacustri di grande estensione (come ad esempio i grandi laghi del rift africano). In tali contesti, su coste basse e debolmente inclinate, le correnti di marea possono raggiungere velocit\u00e0 e forza notevole (fino ad alcuni metri al secondo), e possono erodere i sedimenti costieri formando veri e propri canali che penetrano nell'entroterra dal mare. Il flusso e riflusso della marea, nella zona compresa tra i livello di bassa e di alta marea (\"zona intertidale\") d\u00e0 quindi luogo ad erosione, trasporto e ridistribuzione dei sedimenti sia verso terra che verso mare, formando un particolare ambiente sedimentario: la piana di marea.\nNei delta che sfociano in bacini a regime \"macrotidale\" (con escursione di marea superiore a 2 metri), le correnti di marea invadono i canali distributori del delta stesso, influenzandone il decorso e la sedimentazione, mentre nelle zone tra i canali deltizi (\"zone interdistributarie\"), si possono formare piane di marea.\nDove le maree hanno una escursione notevole il trasporto di acqua e sedimento lungo costa \u00e8 generalmente molto limitato.\nLe correnti di marea nella zona intertidale possono essere molto pericolose, sia nel periodo di flusso (marea montante) sia nel periodo di riflusso (marea calante), ma soprattutto in quest'ultimo caso, con il rischio per le persone eventualmente sorprese dal fenomeno di essere travolte e trasportate entro la \"zona subtidale\" e di annegarvi. Il rischio \u00e8 maggiore nelle piane di marea sulle coste oceaniche e comunque dove l'escursione di marea \u00e8 pi\u00f9 elevata, ma non deve essere sottovalutato in alcun caso, neppure sulle spiagge mediterranee."}
{"id": "1208043", "revid": "1522738", "url": "https://it.wikipedia.org/wiki?curid=1208043", "title": "Storia della Baviera", "text": "La ricca storia della Baviera si estende su un arco lunghissimo di secoli a partire dagli antichi insediamenti paleolitici, passando attraverso la Rezia romana, il primo ducato franco (VI secolo), l'inclusione nel Sacro Romano Impero sotto la dinastia dei Wittelsbach e il regno indipendente nell'Ottocento, fino a giungere all'attuale assetto statale all'interno della Repubblica Federale di Germania\nL'antichit\u00e0 e la dominazione romana.\nIn Baviera sono stati rinvenuti molti reperti risalenti al Paleolitico.\nI primi abitanti menzionati nei documenti scritti furono genti, probabilmente Celti, appartenenti alla Cultura di La T\u00e8ne, che i Romani riuscirono a sottomettere nel I secolo d.C., fondandovi una colonia e annettendo il territorio alle province romane confinanti di Raetia e Norico. Fungeva da punto di controllo dell'intera regione l'accampamento di \"Castra Regina\", che nel Medioevo sar\u00e0 ribattezzata Ratisbona (\"Regensburg\" in tedesco).\nL'arrivo dei Bavari.\nL'ipotesi pi\u00f9 accreditata sull'origine del nome \"Baviera\" fa derivare il nome \"Bai(o)arii\" da \"Bai(a)haim\" (\"Boiohaeum\" in latino), che si pensa indichi la terra dell'antica popolazione dei Galli Boi e dell'odierna Boemia. La lettera \"v\" potrebbe venire da una variante dell'antico germanico, ricostruita come \"*baio-warioz\".\nNel V secolo in Baviera si trova una popolazione germanica, i Baiuvari o Baiovarii o Bavari, che vengono nominati per la prima volta dai Franchi (senza indicazione territoriale), in un elenco di popolazioni con cui erano venuti in contatto nel 520 circa. Nella \"Storia dei Goti\" del 551, lo storico Giordane menziona incidentalmente i Bavari (chiamati \"Baibari\"), dando per primo la loro collocazione geografica (\"Nam regio illa Suavorum ab oriente Baibaros habet\" = Infatti quella regione degli Svevi ha ad oriente i Bavari).\nAttorno al VI secolo giunsero missionari irlandesi che introdussero la religione cristiana, ad opera principalmente dell'abate San Colombano e l'opera missionaria evangelizzatrice iniziata dall'Abbazia di Luxeuil anche con Sant'Eustasio successore di Colombano, e proseguita con le sue fondazioni monastiche attorno al lago di Costanza, da Bregenz e San Gallo e da parte di altri monaci benedettini bianchi di San Colombano, detti anche \"colombaniani\", fra cui spiccano quelle del monaco e compagno di Colombano San Gallo, San Ruperto (l'apostolo della Baviera) e San Magno fondatore dell'abbazia di F\u00fcssen.\nNon abbiamo certezza della collocazione precedente di questo popolo. I ritrovamenti archeologici testimoniano l'arrivo di ondate di popolazioni germaniche, che in parte si fusero al preesistente substrato celtico (e in piccola misura latino). \u00c8 possibile che il nome dei popoli celtici locali o dei popoli celtici stanziati in Boemia sia passato a indicare il nuovo popolo formatosi dalla fusione di molteplici elementi (etnogenesi).\nIl Ducato di Baviera.\nGli Agilolfingi.\nLe fonti che ci permettono di ricostruire la storia della Baviera durante l'alto medioevo sono assai frammentarie e si riferiscono a una situazione politica in continua evoluzione. Inoltre, i Bavari erano alleati dei Longobardi, con i quali intercorrevano stretti legami dinastici, tanto che ben otto re longobardi nel VII secolo appartenevano alla dinastia Bavarese.\nGli \"Excerpta Altahensia\" BAVARIA riportano il nome di un \"Theodo dux Baioariae\", che sarebbe morto nel 514, lasciando il titolo al figlio Theodo (II), che, secondo gli \"Annales Ducum Bavariae\" avrebbe sconfitto i \"Romani\" nel 520.\nIl primo duca di Baviera di cui abbiamo notizia sicura ed esaustiva - e forse il primo in assoluto - fu Garibaldo I, duca dal 555 al 591, la cui figlia Teodelinda o Teodolinda spos\u00f2 nel 589 il re longobardo Autari o Autarico, diventando perci\u00f2 regina dei Longobardi. Il titolo di \"duca\" (a quel tempo \"dux\", in futuro \"Herzog\") non fu usato in modo omogeneo: lo stesso Garibaldo, in modo irregolare, e alcuni dei suoi successori furono chiamati \"re\", e non solo di Baviera. Con lui (o con Theodo I) ebbe inizio la dinastia degli Agilolfingi.\nDurante l'alto Medioevo, l'estensione territoriale della Baviera sub\u00ec fortissime oscillazioni sia di confini che di status giuridico. Nel 725 Carlo Martello sconfisse Grimoaldo, portando il ducato di Baviera entro nell'orbita del dominio franco. Ci\u00f2 fu assicurato in principio da un matrimonio alquanto sbrigativo (in seconde nozze) tra lo stesso Carlo Martello e Swanachilde di Baviera, parente stretta del duca sconfitto.\nLa politica dei legami matrimoniali continu\u00f2: Tassilone III, che sarebbe stato l'ultimo degli Agilolfingi, era figlio di Iltrude, figlia di primo letto dello stesso Carlo Martello. Ci\u00f2 non gli imped\u00ec di tentare di liberarsi del vassallaggio verso i Franchi. Nel 788 Carlo Magno entr\u00f2 in Baviera e sconfisse Tassilone, deponendolo, arrestandolo e annettendo la Baviera come parte integrante del suo impero, senza pi\u00f9 il rango di ducato.\nIl ducato entro l'impero carolingio e il Sacro Romano Impero.\nCarlo Magno e i suoi successori tennero sotto controllo stretto la Baviera. Ludovico il Pio la assegn\u00f2 al figlio Ludovico il Germanico, che assunse il titolo di Re di Baviera. I rapporti di parentela non impedirono a Ludovico di muovere guerra, in diverse occasioni, al padre e ai fratelli, pur con temporanee riappacificazioni. Alla morte del padre, divent\u00f2 imperatore della sezione orientale del Sacro Romano Impero, come Ludovico II.\nNell'861 il figlio maggiore di Ludovico II, Carlomanno di Baviera, si ribell\u00f2 al padre, ottenendo il titolo di Re di Baviera. Alla morte del padre, ottenne anche il titolo di Re dei Franchi Orientali, ma questo titolo fu puramente onorifico. I confini della Baviera erano limitati a nord dalle terre del fratello Ludovico III, che governava anche sulla Franconia, oggi compresa nei confini del Land della Baviera; a ovest dalle terre di un altro suo fratello, Carlo il Grosso, le cui terre comprendevano, tra l'altro, la Svevia.\nAlla morte di Carlomanno, nell'880, anche la Carinzia si distacc\u00f2 dalla Baviera, con Arnolfo di Carinzia.\nLa massima espansione si ebbe nel X secolo. Dal 907 la Carinzia fu nuovamente unita alla Baviera. La sconfitta subita da Berengario II nel 951 port\u00f2 anche la Marca di Verona sotto il dominio bavarese. Alla morte di Enrico I di Baviera, i territori sottoposti al duca di Baviera (il cui titolo, pur con qualche oscillazione, tendeva a ritornare a \"dux\") si estendevano verso sud fino a Verona e verso oriente fino a Trieste e all'area di Vienna.\nNel 976 la sconfitta di suo figlio, il duca Enrico II, riport\u00f2 il Ducato di Baviera ai confini di settant'anni prima, ripristinando l'autonomia del ducato di Carinzia e ponendo sotto il controllo di questo anche la Marca di Verona.\nNel 1070 l'imperatore Enrico IV insedi\u00f2 come duca di Baviera Guelfo d'Este, che assunse il titolo di duca Guelfo I (mentre \u00e8 conosciuto come Guelfo IV per quanto riguarda la cronologia della famiglia d'Este). Inizi\u00f2 cos\u00ec una nuova dinastia di duchi, la dinastia Guelfa, che, con due parentesi, dur\u00f2 per circa un secolo, fino alla deposizione del duca Enrico XII detto Enrico il Leone (1180) ad opera di Federico Barbarossa.\nI Wittelsbach.\nNel 1180, con il duca Ottone I, ebbe inizio la dinastia Wittelsbach, che govern\u00f2 la Baviera fino al 1918.\nPer ragioni ereditarie, il ducato di Baviera fu diviso in due ducati distinti dal 1253 al 1503 (con una breve riunificazione dal 1340 al 1349). Nel 1506 il duca Alberto IV stabil\u00ec che la successione avrebbe seguito la regola della primogenitura. La citt\u00e0 di Monaco, gi\u00e0 capitale della Baviera Superiore dal 1255, fu confermata capitale del nuovo ducato riunificato.\nPer una lista dettagliata dei vari duchi, si veda la voce \"Sovrani di Baviera\".\nL'Elettorato di Baviera.\nLa fase iniziale della guerra dei trent'anni, la fase boemo-palatina (1618-1625), vide il duca di Baviera Massimiliano I a capo della Lega cattolica, che, con l'appoggio della Spagna, sconfisse Federico V. Dal 1623 il duca di Baviera acquist\u00f2 il nuovo titolo di Principe elettore (in tedesco \"Kurf\u00fcrst\").\nDopo la pace di Vestfalia, la Baviera si deline\u00f2 come l'alternativa cattolica agli Asburgo, i quali venivano ormai ritenuti troppo potenti e troppo importanti nel quadro \"mondiale\". La Francia, nuovo difensore della fede, non volendo schierarsi ufficialmente contro l'Austria, favor\u00ec in tutti i modi possibili la Baviera in funzione anti-austriaca; e il Principe Elettore Massimiliano II Emanuele si schier\u00f2 a fianco della Francia nella guerra di successione spagnola.\nNel corso del Settecento la Baviera fu occupata due volte dall'Austria: la prima dal 1704 al 1714 (occupazione militare congiunta da parte di truppe austriache e del Palatinato); la seconda tra il 1742 e il 1745. La pace di F\u00fcssen, firmata il 22 aprile 1745 da Massimiliano Giuseppe, appena salito al trono, segn\u00f2 un punto fermo nella storia della Baviera: da un lato venivano abbandonate tutte le pretese sulla vicina Boemia e veniva appoggiata l'aspirazione dell'Austria al titolo imperiale nonch\u00e9 la Prammatica Sanzione; dall'altro, l'Austria abbandonava definitivamente l'occupazione militare della Baviera, rinunciando anche a qualsiasi risarcimento di guerra.\nIl Principe Massimiliano Giuseppe fu un sovrano illuminato e pacifico. Mor\u00ec alla fine del 1777 senza lasciare eredi. Si estingueva cos\u00ec il ramo bavarese della famiglia Wittelsbach.\nL'elettore palatino Carlo Teodoro, gi\u00e0 principe del Palatinato, che apparteneva a un altro ramo della stessa famiglia, fu riconosciuto come suo successore. Ci\u00f2 port\u00f2 alla riunificazione - dopo oltre quattro secoli - della Baviera con il Palatinato. L'imperatore Giuseppe II inizialmente si oppose e diede il suo assenso, dopo una piccola guerra, solo nel 1779, con il Trattato di Teschen, al quale parteciparono anche la Russia e la Francia; un piccolo lembo di territorio a est del fiume Inn, vicino a Passavia, il cosiddetto \"Innviertel\", dovette essere ceduto all'Austria, ma la legittimit\u00e0 della successione e la fusione di Baviera e Palatinato furono riconosciute universalmente.\nDalla Rivoluzione Francese al congresso di Vienna.\nGli sforzi di Carlo Teodoro di mantenersi neutrale durante la Rivoluzione francese furono frustrati miseramente quando, nel 1795, le truppe francesi invasero il Palatinato; nel 1796 il generale Moreau si spinse temporaneamente fino al fiume Isar, il fiume di Monaco. Carlo Teodoro a questo punto si affid\u00f2 totalmente al soccorso del vecchio avversario, l'impero asburgico.\nNel 1799 Carlo Teodoro moriva senza eredi diretti; gli succedeva Massimiliano Giuseppe con il titolo di principe Massimiliano IV Giuseppe. Bench\u00e9 proprio lui fosse destinato a fregiarsi, qualche anno dopo, del titolo di primo re di Baviera, gli inizi furono veramente difficili. Mentre Napoleone vinceva in Italia, Moreau irrompeva in Baviera e il 3 dicembre 1800 sconfiggeva le truppe austro-bavaresi a Hohenlinden, una trentina di km a est di Monaco.\nPochi giorni dopo, a Natale del 1800, veniva firmato l'armistizio tra francesi e austriaci. Il 9 febbraio dell'anno seguente veniva firmato il Trattato di Lun\u00e9ville, che, tra le altre cose, toglieva alla Baviera, come ad altri principati germanici, i territori posti sulla riva sinistra del Reno - nella fattispecie il Palatinato occidentale.\nTra le conseguenze del Trattato di Lun\u00e9ville ci fu una storica decisione della Dieta perpetua del Sacro Romano Impero, la \"Reichsdeputationshauptschluss\" del 25 febbraio 1803, deliberata a Ratisbona, che ebbe grandi conseguenze per tutti i principati tedeschi. Per la Baviera, essa port\u00f2 cessioni e acquisizioni territoriali, con una prevalenza delle seconde.\nLa politica francese tendeva a favorire la Baviera e altri stati minori in funzione anti-austriaca. Non \u00e8 strano, quindi, che, quando nel 1805 si form\u00f2 la terza coalizione antinapoleonica, la Baviera si trovi dalla parte di Napoleone. Il 25 settembre Massimiliano Giuseppe concede all'esercito napoleonico il libero transito attraverso la Baviera e altre forme di aiuto. Il 16 ottobre ha inizio la battaglia di Ulma, poco distante dal confine occidentale della Baviera, che si conclude tre giorni dopo con la schiacciante vittoria di Napoleone. L'esercito francese avanza verso est, raggiunge Vienna e trionfa nuovamente a Austerlitz il 2 dicembre.\nAccade cos\u00ec che, quando viene firmata la pace il 26 dicembre sempre del 1805, a Bratislava (Pace di Presburgo), la Baviera si trova dalla parte dei vincitori. Vari territori, tra cui la Franconia, il Vorarlberg e il Tirolo, incluso il Trentino, vengono ceduti alla Baviera e quest'ultima viene elevata al rango di regno. (Peraltro, la Baviera dovette anche cedere alcuni territori, come la citt\u00e0 di W\u00fcrzburg, ottenuta appena due anni prima.)\nMassimiliano Giuseppe assume il titolo di re Massimiliano I Giuseppe dal 1\u00ba gennaio 1806.\nIntanto, i principi della Rivoluzione Francese si facevano strada anche nella legislazione bavarese e in particolare nella Costituzione promulgata il 1\u00ba maggio 1808. Le riforme che culminarono nella suddetta costituzione garantirono l'affermazione di principi di uguaglianza e di libert\u00e0, ma contenevano anche norme anticlericali. Queste, insieme alla coscrizione obbligatoria, furono particolarmente avversate nel Tirolo e suscitarono una sollevazione popolare.\nNel 1809 la Baviera si trov\u00f2 di nuovo a combattere al fianco della Francia contro l'Austria - nonch\u00e9 contro gli insorti tirolesi, capeggiati da Andreas Hofer. Gli insorti tirolesi ebbero inizialmente dei successi importanti, ma i francesi sconfissero pesantemente gli austriaci a Wagram, alle porte di Vienna. L'Austria dovette cedere Salisburgo alla Baviera. L'anno seguente, Andreas Hofer fu fucilato a Mantova. Nel 1810 (Trattato di Parigi) ci furono altri aggiustamenti territoriali: il Trentino passava all'Italia, Ratisbona, Bayreuth e altri territori alla Baviera.\nNel 1812, con la campagna di Russia, la superiorit\u00e0 napoleonica viene rovesciata e anche le sorti dei suoi alleati bavaresi vacillano. L'8 ottobre 1813 il regno di Baviera abbandona l'alleanza con Napoleone, firmando il Trattato di Ried con l'Austria. Solo pochi giorni dopo, Napoleone viene duramente sconfitto a Lipsia, e tuttavia riesce ancora a vincere a Hanau, sulla via del ritorno verso la Francia.\nAl Congresso di Vienna (1815) la Baviera fu obbligata a restituire all'Austria quasi tutti i territori acquisiti a spese di questa: Tirolo, Vorarlberg, Salisburgo, eccetera. In compenso, riebbe W\u00fcrzburg e gran parte del Palatinato, mentre altre acquisizioni furono confermate (le citt\u00e0 libere di Norimberga, Augusta; i principati vescovili di Passavia, Eichst\u00e4tt ecc.; il principato di Bayreuth; e altri territori minori)."}
{"id": "1208046", "revid": "287204", "url": "https://it.wikipedia.org/wiki?curid=1208046", "title": "Club Atletico Faenza 1952-1953", "text": "L'Omsa Faenza 1952-53 \u00e8 giunta sesta in Serie A.\nStagione che inizia con dissesti economici che sono per\u00f2 risanati grazie allo sponsor Omsa, che intervenendo evita il fallimento. La squadra, decimata (in quanto alcune giocatrici decidono di lasciare il basket) e senza nuovi acquisti, ma solo con conferme, si presenta al campionato di Serie A con lo scopo di riconfermare il 6\u00ba posto della stagione precedente, grazie al supporto dato principalmente da Anna Maria Franchini ed in secondo luogo da Lucia Linari e Maria Rosa Dalmonte e dalla gestione di Ernesto Miccoli, alla quinta stagione a Faenza.\nL'inizio non \u00e8 dei migliori, difatti le sconfitte contro la Comense e la Bernocchi Legnano, provocano uno scivolone dell'Omsa Faenza nelle retrovie della classifica, anche se importanti colpi messi a segno permettono al Faenza di rialzarsi, che dopo aver infranto i sogni di tricolore per la Bernocchi Legnano, cede di un punto alla Triestina, compromettendo in parte la propria stagione, anche se il risultato finale \u00e8 6\u00ba posto per Faenza con 12 punti. La salvezza \u00e8 compiuta."}
{"id": "1208053", "revid": "196390", "url": "https://it.wikipedia.org/wiki?curid=1208053", "title": "Sharpshooter", "text": ""}
{"id": "1208054", "revid": "123712308", "url": "https://it.wikipedia.org/wiki?curid=1208054", "title": "Ungheria Centrale", "text": " \nL'Ungheria Centrale () \u00e8 un raggruppamento di regioni dell'Ungheria costituito da una sola regione che ha lo stesso nome del raggruppamento. \nLa regione Ungheria centrale \u00e8 costituita:\nQuesto raggruppamento \u00e8 usato per fini statistici dall'Unione Europea (Eurostat) come livello 1 (detto NUTS 1) e livello 2 (NUTS 2), in questo caso coincidenti."}
{"id": "1208055", "revid": "6923", "url": "https://it.wikipedia.org/wiki?curid=1208055", "title": "RDB (azienda)", "text": "RDB S.p.A. era una societ\u00e0 per azioni italiana, costituita nel 1934, avente come attivit\u00e0 la produzione di strutture e sistemi costruttivi prefabbricati, mattoni faccia a vista, calcestruzzo cellulare. \u00c8 stata dichiarata fallita il 12 febbraio 2015 e il ramo d'azienda \u00e8 stato ceduto a una nuova societ\u00e0 il 12 settembre dello stesso anno.\nStoria.\nLa societ\u00e0 era una delle aziende storiche nel settore dei laterizi e dei prefabbricati; traeva origine da una \"Fratelli Rizzi e C. Fornaci della Caminata per laterizi e calce s.a.s.\", fondata a Piacenza nel 1908 per la produzione di mattoni. Questa societ\u00e0 \u00e8 cresciuta progressivamente, anche acquistando alcune fornaci nelle aree limitrofe, finch\u00e9 la propriet\u00e0 non decise di accorpare tutte queste aziende in una sola.\nNel 1934, dalla fusione di tutte queste societ\u00e0 nasce la \"Fornaci F.lli Rizzi, Donelli, Breviglieri e C. s.a.s.\", abbreviabile in \"R.D.B.\", quella che poi, a seguito della trasformazione in societ\u00e0 per azioni, diverr\u00e0, nel 1970, la \"RDB S.p.A.\".\nNei decenni successivi \u00e8 continuata l'espansione del gruppo, sia con la crescita interna che con successive acquisizioni, fino a raggiungere anche i 16 stabilimenti e 200 centri di vendita.\nNel 2012 la societ\u00e0 versava per\u00f2 in stato di insolvenza e, per evitare la perdita del posto di lavoro per centinaia di lavoratori che deriverebbe da una dichiarazione di fallimento, viene ammessa dal Tribunale di Piacenza, dopo parere favorevole del Ministero dello Sviluppo Economico, all'amministrazione straordinaria.\nIl 12 febbraio 2015 ne \u00e8 stato dichiarato il fallimento.\nPrincipali partecipazioni nel 2007.\nLe partecipazioni dirette indicate sono valutate nel bilancio al 31 dicembre 2006 circa 54,1 milioni di Euro.\nNon compresa nell'elenco delle partecipazioni al 31 dicembre 2006 \u00e8 la partecipazione al 100% nella societ\u00e0 Prefabbricati Cividini S.p.A. di Osio Sopra (BG), acquisita nel Gennaio 2007 per un importo di 44,5 milioni di Euro.\nIl 30 novembre 2007 RDB ha acquisito il 70% del capitale sociale della Di Paolo Prefabbricati s.r.l., per un controvalore di 8,96 milioni di Euro.\nIl 21 dicembre 2007 la partecipazione in RDB Strutture s.r.l. \u00e8 stata ceduta a Fornaci Laterizi Danesi S.p.A., che gi\u00e0 ne deteneva il restante 40%, per un controvalore di 3 milioni di Euro."}
{"id": "1208062", "revid": "38120", "url": "https://it.wikipedia.org/wiki?curid=1208062", "title": "Centaur Publications", "text": "Centaur Publications \u00e8 stata una casa editrice statunitense di fumetti fondata nel 1938 da Joe Hardie e Fred Gardner, che ha cessato la produzione nel 1942 a causa delle scarse vendite.\nI personaggi della Centaur sono caduti nel pubblico dominio. Nei primi anni Novanta la Malib\u00f9 Comics ha usato questi personaggi come ispirazione per una nuova squadra di supereroi e una linea di fumetti chiamata \"Protectors\". Alcuni anni pi\u00f9 tardi AC Comics ha cominciato a ristampare molte storie della Golden Age e la Marvel Comics ha utilizzato Human Meteor come membro dei Battle-Axis nella seconda serie degli \"Invasori\"."}
{"id": "1208065", "revid": "123245206", "url": "https://it.wikipedia.org/wiki?curid=1208065", "title": "Stadio Ernesto Breda", "text": "Lo stadio Ernesto Breda \u00e8 un impianto sportivo di Sesto San Giovanni (MI), terreno degli incontri interni della squadra calcistica della SSD Pro Sesto, della squadra di calcio femminile dell'Inter Femminile e dei Seamen Milano, squadra di football americano.\nStoria.\nLa struttura sportiva venne edificata nel 1939 ed era di propriet\u00e0 delle industrie Breda; con l'acquisizione di tutte le aree agricole a nord del capoluogo lombardo da parte dell'ente Parco Nord Milano anche lo stadio \u00e8 entrato a far parte del consorzio. Come altri casi di edifici per residenza e servizi del patrimonio sestese, lo stadio venne realizzato a favore della comunit\u00e0 operaia nell'ambito di un contesto urbano-industriale che beneficiava dell'influenza di un modello urbanistico-paternalista promosso dall'imprenditoria locale.\nStruttura.\nLo stadio contiene circa 4.500 spettatori. Il terreno di gioco \u00e8 delimitato da una rete metallica protettiva ed \u00e8 circondato da tre tribune, di cui solo una dotata di copertura. Il lato privo delle tribune termina a semiciclo e costituisce una zona extra di allenamento. All'interno delle tribune sono ospitati tutti gli spazi complementari al campo: bagni, spogliatoi, depositi.\nI posti sono cos\u00ec suddivisi:"}
{"id": "1208067", "revid": "371529", "url": "https://it.wikipedia.org/wiki?curid=1208067", "title": "I Want You (album Marvin Gaye)", "text": "I Want You \u00e8 il diciottesimo album di Marvin Gaye, uscito nel 1976."}
{"id": "1208070", "revid": "17654", "url": "https://it.wikipedia.org/wiki?curid=1208070", "title": "Sezana", "text": ""}
{"id": "1208072", "revid": "119335049", "url": "https://it.wikipedia.org/wiki?curid=1208072", "title": "Live at the London Palladium", "text": "Live at the London Palladium \u00e8 il diciannovesimo album di Marvin Gaye, uscito nel 1977."}
{"id": "1208074", "revid": "110517164", "url": "https://it.wikipedia.org/wiki?curid=1208074", "title": "Tommy Wonder", "text": "Biografia.\nSi \u00e8 esibito a Las Vegas e a Montecarlo e sul canale televisivo Fox.\nSi form\u00f2 come attore, studiando recitazione, danza e canto per tre anni presso l'\"Academie voor Podiumvorming\" a L'Aia, e per i successivi due anni fu in tourn\u00e9e con la compagnia teatrale \"De Haagsche Comedie\".\nVinse il secondo premio al \"Campionato mondiale di magia\", nel 1979 e nel 1988. Nel 1998 ottenne il \"Performer Fellowship Award\" dall'\"Academy of Magical Arts\" di Hollywood e nel 1999 il \"Best Sleight of Hand Performer\" dal \"World Magic Awards\".\nMorto prematuramente per un cancro, ottenne postumo nell'agosto 2006 il \"Theory &amp; Philosophy Award\" al campionato mondiale della \"F\u00e9d\u00e9ration Internationale des Soci\u00e9t\u00e9s Magiques\"."}
