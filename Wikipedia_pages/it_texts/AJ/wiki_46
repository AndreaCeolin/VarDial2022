{"id": "1148092", "revid": "105520747", "url": "https://it.wikipedia.org/wiki?curid=1148092", "title": "Taormina Arte", "text": "Taormina Arte \u00e8 una delle pi\u00f9 importanti manifestazioni culturali siciliane che si svolge sin dal 1983 a Taormina con la produzione di prestigiosi eventi musicali, teatrali, di danza e con il Taormina Film Fest che ne costituisce il primo evento.\nDal 1999 \u00e8 finanziata con legge dalla Regione Siciliana. Nell'ambito del festival sono consegnati, al Teatro Antico, i prestigiosi Nastri d'argento, premi assegnati dal SNGCI.\nIl Taormina FilmFest \u00e8 l'erede della \"Rassegna Cinematografica Internazionale di Messina e Taormina\", nata nel 1955, che per un ventennio ospit\u00f2 i David di Donatello con la partecipazione dei pi\u00f9 famosi personaggi del cinema nazionale e internazionale.\nDal 2005, Taormina Arte, organizza, ad ottobre, il \"Giuseppe Sinopoli Festival\", rassegna dedicata al grande direttore d'orchestra, scomparso nel 2001, per anni direttore artistico di Taormina Arte.\nDal 2011 Taormina Arte ha incluso nella sua programmazione autunnale il Festival Internazionale Orchestre a Plettro.\nNell'ottica di una programmazione destagionalizzata in ottobre Taormina Arte organizza \"prima vigilia noctis\", itinerario artistico musicale nelle principali chiese di Taormina.\nIl festival si \u00e8 aperto negli ultimi anni anche alle arti figurative.\nOggi \u00e8 diviso nelle sezioni: Musica e Danza, Teatro, Mostre, Cinema. Assegna ogni anno i premi Taormina Arte Award."}
{"id": "1148105", "revid": "198277", "url": "https://it.wikipedia.org/wiki?curid=1148105", "title": "Milan Associazione Calcio 2001-2002", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 2001-2002.\nStagione.\nDopo una sofferta qualificazione alla Coppa UEFA, la societ\u00e0 rossonera scelse il turco Fatih Terim (in precedenza alla Fiorentina) come allenatore. Il mercato vide l'arrivo nel capoluogo lombardo del regista Pirlo, del fantasista Rui Costa e del centravanti Inzaghi. Alla rosa si aggiunsero poi Javi Moreno e Contra, protagonisti nella stagione precedente della finale di Coppa UEFA raggiunta dall'Alav\u00e9s. Tra i partenti di rilievo si segnalarono Bierhoff e Boban.\nIl campionato inizi\u00f2 con un passo incerto, mentre nei primi due turni della competizione europea i rossoneri eliminarono il Bate Borisov e il CSKA Sofia con un totale di quattro vittorie. A novembre, dopo un ciclo di risultati altalenanti culminato nella sconfitta col Torino (a due settimane dall'affermazione nel derby), Terim fu esonerato per far posto ad Ancelotti. Il tecnico emiliano aveva gi\u00e0 difeso da calciatore i colori del \"Diavolo\".\nL'avvicendamento in panchina non incise significativamente sul cammino nazionale, con la squadra meneghina tagliata fuori dalla contesa di vertice gi\u00e0 in autunno. Di maggior spessore fu invece l'esperienza nelle coppe, con i rossoneri che pervennero a disputare le semifinali sia in Coppa Italia che in ambito continentale: nelle due competizioni, i lombardi furono estromessi rispettivamente dalla Juventus e dal Borussia Dortmund. Per quanto riguarda la Coppa UEFA, i rossoneri entrarono per la seconda volta \u2014 a trent'anni di distanza dalla prima \u2014 nel novero delle semifinaliste.\nSul fronte del campionato, il Milan si ritrov\u00f2 a contendere il quarto posto (valido per l'ingresso ai preliminari di Champions League) alla rivelazione Chievo: alla penultima giornata il successo contro l'altra scaligera permise di agguantare la posizione, poi difesa grazie alla vittoria sul Lecce.\nMaglie e sponsor.\nLo sponsor tecnico per la stagione 2001-2002 \u00e8 Adidas, mentre lo sponsor ufficiale \u00e8 Opel. La divisa \u00e8 una maglia a strisce verticali della stessa dimensione, rosse e nere, con pantaloncini e calzettoni neri. La divisa di riserva \u00e8 completamente bianca, mentre la terza divisa \u00e8 a maglia rossa.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\nStatistiche dei giocatori.\nSono in corsivo i calciatori che hanno lasciato la societ\u00e0 durante la stagione."}
{"id": "1148111", "revid": "916580", "url": "https://it.wikipedia.org/wiki?curid=1148111", "title": "Cavern Club", "text": "Il Cavern Club \u00e8 un locale di Liverpool, situato al numero 10 di Mathew Street, celebre soprattutto per essere stato uno dei luoghi propulsivi della scena Merseybeat della citt\u00e0, e per aver ospitato svariate esibizioni di gruppi beat inglesi.\nOrigini.\nFu inaugurato il 16 gennaio 1957 da Alan Sytner, il quale si ispir\u00f2 ai locali dei quartieri parigini dove si suonava prevalentemente il jazz. Volle imitare la tendenza dei club come \"Le Caveau\" che erano dei veri e propri scantinati sotterranei a forma di cantine. Quando Sytner ritorn\u00f2 a Liverpool trov\u00f2 un luogo adatto alle sue intenzioni, un ex rifugio bellico.\nSytner ospit\u00f2 non solo jazzisti locali, bens\u00ec estese il raggio delle esibizioni a gruppi musicali skiffle provenienti anche da Londra, a blues band e a gruppi di genere beat. La prima \"Beat night\" fu organizzata il 25 maggio 1960 e vide la partecipazione, fra gli altri, di Rory Storm and the Hurricanes, comprendenti un giovane Ringo Starr alla batteria.\nDalla fama alla chiusura.\nLa celebrit\u00e0 su scala mondiale arriv\u00f2 durante i primi anni sessanta grazie alle esibizioni dei Beatles (ben 292) effettuate nei primi anni '60. I Beatles misero piede, per la prima volta, nel locale il 21 febbraio 1961, al loro ritorno da Amburgo dove suonarono in lunghe e faticose esibizioni, della durata complessiva di otto ore a notte.\nNel 1961, durante una delle loro performance, vennero avvicinati da Brian Epstein, l'uomo che consegn\u00f2 la band al successo mondiale. I Beatles conquistarono fama e si esibirono per l'ultima volta nel \"Club\" nell'agosto del 1963, quando erano gi\u00e0 sotto un contratto discografico con la EMI Parlophone, e guidati dalla coppia Epstein/Martin erano ben lanciati nel firmamento musicale.\nNel Cavern suonarono anche band e artisti come The Rolling Stones, The Yardbirds, The Kinks, Elton John, The Who e The Motowns. Il Cavern Club chiuse definitivamente nel maggio del 1973; gli ultimi ad esibirsi furono i Focus, una band di progressive rock, capitanata dal chitarrista Jan Akkerman.\nIl Cavern Club attuale.\nDel club originale non rimane quasi nulla, venne in parte demolito; il Cavern Club riapr\u00ec il 26 aprile 1984, in una vera e propria riproduzione del vecchio locale, con addirittura gli stessi mattoni. \nIn questo locale, \u00e8 possibile ascoltare musica dal vivo quasi tutte le sere e nei pomeriggi, oltre ad essere diventato una meta turistica. La musica ascoltabile varia da quella \"revival\" anni sessanta fino a quella contemporanea sviluppata negli anni 2000. Ogni agosto, il Club diventa il cuore pulsante dell'International Beatle Week Festival, durante il quale tribute band dei Beatles di tutto il mondo si danno appuntamento a Liverpool per esibirsi.\nIl 4 agosto del 2007 ha compiuto 50 anni: per l'occasione \u00e8 uscita una compilation con i grandi nomi della musica."}
{"id": "1148112", "revid": "171512", "url": "https://it.wikipedia.org/wiki?curid=1148112", "title": "Ascea-Velia", "text": ""}
{"id": "1148113", "revid": "827882", "url": "https://it.wikipedia.org/wiki?curid=1148113", "title": "Biscuit", "text": ""}
{"id": "1148114", "revid": "838137", "url": "https://it.wikipedia.org/wiki?curid=1148114", "title": "Riprando I", "text": ""}
{"id": "1148121", "revid": "149587", "url": "https://it.wikipedia.org/wiki?curid=1148121", "title": "Pasteria Lapide", "text": ""}
{"id": "1148123", "revid": "508036", "url": "https://it.wikipedia.org/wiki?curid=1148123", "title": "\u00d6g\u00f6dei Khan", "text": "Biografia.\n\u00d6godei era il terzo figlio di Gengis Khan e secondo Gran Khan dell'Impero Mongolo, o tartaro come era chiamato dagli europei al tempo delle invasioni mongole, che iniziarono negli anni '30 del XIII secolo proprio con \u00d6godei; i nemici dei Mongoli estendevano infatti all'intero impero il nome proprio (storpiato in modo spregiativo) di una delle trib\u00f9 che furono a suo tempo unificate da Gengis Khan, i Tatari.\nL'ascesa.\nCome tutti i Gran Khan, \u00d6godei venne eletto ufficialmente dal Quriltai, l'assemblea dell'aristocrazia mongola: gi\u00e0 \"de facto\" condottiero dell'Impero come volevano le ultime volont\u00e0 del padre, fu eletto nel 1229, dopo quasi due anni dalla morte di Gengis Khan con una reggenza \"ad interim\" di Tolui, e il suo potere prosegu\u00ec fino al 1241, data della sua morte. Inizialmente il Kuriltai aveva deciso per il fratello Tolui ma poi venendo a conoscenza del testamento di Gengis Khan, accett\u00f2 Ogodei.\nA lui si deve la costruzione di un primo embrionale sistema burocratico dell'impero mongolo, la creazione dell'efficiente servizio postale mongolo (quello che permise a frate Giovanni da Pian del Carpine di percorrere immense distanze in pochissimo tempo) e il primo grande tentativo di invasione dell'Europa. Ogodei radun\u00f2 un esercito di 150.000 uomini (15 \"tumen\", cio\u00e8 \"tenebre\" secondo l'unit\u00e0 di misura mongola) e con esso invase un'Europa divisa in numerosi regni e indebolita dal contrasto tra il Papato e il Sacro Romano Impero, divisioni che rendevano l'Europa un obiettivo molto debole e appetibile.\nLa fine.\nOgodei, come tutti i figli di Gengis Khan, era alcolizzato e spesso ammalato per le conseguenze di questa piaga. Tuttavia, i Mongoli riuscirono in breve tempo ad arrivare dai paesi Baltici scendendo per la Polonia e la Boemia fino ai confini del Friuli, della Dalmazia e dell'odierna Albania, ma tutto a un tratto si fermarono e con la stessa velocit\u00e0 con cui erano arrivati scomparvero (seguendo una strada diversa rispetto a quella percorsa all'andata per motivi di superstizione - soprattutto frate Guglielmo di Rubruck ci parla della superstizione dei Mongoli. Anche nel viaggio di ritorno attraverso la Bulgaria mostrarono grande arte nella distruzione e nello sterminio). L'improvvisa ritirata fu dovuta alla notizia della morte di \u00d6godei che richiese la presenza di tutti i principi mongoli per presiedere al nuovo Quriltai che dopo un periodo \"ad interim\" della vedova T\u00f6regene Khatun (reggente dal 1241-1246) port\u00f2 all'elezione di G\u00fcy\u00fck, figlio di \u00d6godei.\nDiscendenza.\nEbbe sicuramente almeno otto mogli ed una concubina:\nIn particolare con T\u00f6regene Khatun, Ogodei ebbe \"almeno\" 5 figli:\nAltri suoi figli furono:"}
{"id": "1148124", "revid": "1776051", "url": "https://it.wikipedia.org/wiki?curid=1148124", "title": "WWIII (KMFDM)", "text": " \nWWIII \u00e8 il quattordicesimo album dei KMFDM, pubblicato nel 2003."}
{"id": "1148134", "revid": "1573940", "url": "https://it.wikipedia.org/wiki?curid=1148134", "title": "Austropotamobius pallipes", "text": "Il gambero di fiume europeo (\"Austropotamobius pallipes\" ) \u00e8 un piccolo crostaceo d'acqua dolce, della famiglia degli Astacidae.\nDescrizione.\nIn molti paesi europei viene soprannominato \"Gambero dai piedi bianchi\" per la caratteristica colorazione degli arti e del ventre, in contrasto col resto del corpo che si presenta dal bruno rossiccio fino al verde scuro, a volte con tinte pi\u00f9 chiare vicine al giallastro.\nParticolarmente tozzo e dal carapace robusto, pu\u00f2 raggiungere gli 11\u201312\u00a0cm di lunghezza e i 90 g di peso.\nI maschi sono pi\u00f9 grandi delle femmine.\nAbitudini.\nVive nei torrenti e nei ruscelli particolarmente ossigenati.\nPreferisce i letti ghiaiosi o sabbiosi, ma dotati di rive in cui siano presenti anfratti e luoghi sicuri, rappresentati spesso da fronde di alberi caduti o foglie, per potersi nascondere e riposare.\nEssendo un organismo a sangue freddo, predilige le acque fresche con un \"optimum\" vicino ai 15\u00a0\u00b0C e un \"range\" che si discosti di pochi gradi, sopportando al massimo la temperatura di 23\u00a0\u00b0C.\n\u00c8 un animale tipicamente notturno.\nSi nutre di qualunque cosa: dalle alghe alle piante acquatiche, dai vermi ai molluschi, alle larve di insetti.\nSi dimostra particolarmente aggressivo nella difesa del suo territorio e nelle lotte sessuali, come dimostrano le catture di esemplari con arti o chele parzialmente o totalmente mutilate.\nRiproduzione.\nL'accoppiamento avviene soprattutto in autunno.\nLa femmina porta sull'addome per 5-6 mesi le uova fecondate (circa un centinaio), prendendosene cura, ventilandole e pulendole continuamente.\nIn primavera esse schiudono, ma le piccole larve rimangono ancora per qualche tempo aggrappate al corpo materno.\nPredatori.\nI gamberi di fiume devono sfuggire continuamente a numerosi predatori che, come l'uomo, ne apprezzano le carni.\nIn particolare le larve sono spesso oggetto di cattura da parte di altre larve grandi cacciatrici, come quelle dei coleotteri idroadefaghi (che si nutrono in acqua) come i ditiscidi, o delle libellule, anch'esse particolarmente voraci allo stadio larvale, che possono predare persino i piccoli gamberetti.\nTra i pesci vanno ricordati la trota, il persico sole, il persico trota, l'anguilla ed il cavedano.\nAnche i corvi oltre a molti uccelli trampolieri si cibano di questi gamberi.\nDiffusione.\nLa specie \u00e8 diffusa in Europa (Portogallo, Spagna, Francia, Gran Bretagna, Irlanda, Austria, Svizzera, Italia, Slovenia, Bosnia ed Erzegovina, Russia e Croazia).\nConservazione.\nLa specie \u00e8 considerata in pericolo in base ai criteri della \"IUCN red list.\"\nI fattori che pi\u00f9 ne minacciano la sopravvivenza in Italia sono:\nLa sottospecie italiana \"Austropotamobius pallipes italicus\" \u00e8 a forte rischio di estinzione ed in molte zone non \u00e8 pi\u00f9 stata rintracciata. Ai fattori sopra elencati, si aggiunge quindi un pericoloso frazionamento dell'areale e delle popolazioni che potrebbe portare ad un indebolimento genetico e ad una rapida estinzione in Italia.\nLa sempre maggiore difficolt\u00e0 di reperibilit\u00e0 \u00e8 dovuta soprattutto alle difficolt\u00e0 di allevamento. Per allevare questi crostacei infatti occorrono acque estremamente pulite, cosa non comune per quanto riguarda i fiumi odierni.\nLa loro presenza \u00e8 un indicatore molto attendibile della salubrit\u00e0 e integrit\u00e0 dell'ambiente."}
{"id": "1148137", "revid": "83613178", "url": "https://it.wikipedia.org/wiki?curid=1148137", "title": "Parterre (Firenze)", "text": "Il Parterre \u00e8 una struttura polifunzionale di Firenze, situata tra piazza della Libert\u00e0, via Madonna della Tosse, largo Zoli, via Mafalda di Savoia e via del Ponte Rosso.\nLa zona ha una lunga storia: come suggerisce il nome si trattava di un giardino \"alla francese\" voluto nel Settecento dal Granduca Pietro Leopoldo.\nL'architetto Giuseppe Poggi quando ristruttur\u00f2 la piazza nell'ambito del progetto dei viali di Circonvallazione non lo tocc\u00f2, ma nel 1937 l'architetto Sirio Pastorini vi eresse il Palazzo delle Esposizioni, che fu il principale centro fieristico fino alla creazione del Padiglione Spadolini nella Fortezza da Basso. Un \"rond\u00f2\" era stato progettato da Sirio Pastorini.\nDi questa struttura oggi resta solo una parte, perch\u00e9 fu demolito il padiglione che negli anni cinquanta era stato annesso al Rond\u00f2 del Pastorini che occupava tutta l'area e versava in pessime condizioni. In occasione dei Mondiali di Italia '90 su progetto dell'architetto Paolo Antonio Martini venne costruito un grande parcheggio sotterraneo, un giardino pensile con emergenze, fossati, passerelle metalliche e porticati e fu restaurato il Rond\u00f2 che divenne un centro polivalente per iniziative culturali come concerti, proiezioni cinematografiche e presentazioni di libri. La zona pi\u00f9 interessante \u00e8 la grande arena all'aperto, circondata da edifici un tempo usati per attivit\u00e0 commerciali o culturali, poi via via abbandonate.\nOggi ospita alcuni uffici come l'Anagrafe, l'Ufficio Relazioni con il Pubblico, Centro per l'Impiego della Provincia di Firenze, Front Office Firenze Parcheggi S.p.a., Ufficio Permessi Ztl-Zcs di Servizi alla Strada S.p.a.\nIn inverno vi \u00e8 installata una pista di pattinaggio su ghiaccio, che \u00e8 andata a soppiantare quella organizzata ogni anno nelle feste natalizie in piazza Santa Croce."}
{"id": "1148141", "revid": "83549", "url": "https://it.wikipedia.org/wiki?curid=1148141", "title": "Lambliasi", "text": ""}
{"id": "1148145", "revid": "767487", "url": "https://it.wikipedia.org/wiki?curid=1148145", "title": "Hau Ruck", "text": "Hau Ruck \u00e8 il quindicesimo album dei KMFDM, pubblicato nel 2005."}
{"id": "1148150", "revid": "69275", "url": "https://it.wikipedia.org/wiki?curid=1148150", "title": "Oberliga (calcio)", "text": ""}
{"id": "1148162", "revid": "287204", "url": "https://it.wikipedia.org/wiki?curid=1148162", "title": "Ciclobutadiene", "text": "Il ciclobutadiene \u00e8 il pi\u00f9 piccolo [\"n\"]annulene (un [4]annulene) e possiede un tempo di esistenza minore di cinque secondi allo stato libero. \nHa formula chimica C4H4 e ha struttura rettangolare confermata dalle tecniche a raggi infrarossi. Questa evidenza contrasta con la geometria quadrata predetta dalla semplice teoria di H\u00fcckel. Bench\u00e9 possegga doppi legami coniugati, avendo 4 elettroni \u03c0 non segue la regola di H\u00fcckel e non \u00e8 un composto aromatico. Trattasi, piuttosto, di un biradicale. \nAlcuni composti metallorganici del ciclobutadiene sono stabili grazie al contributo elettronico dell'atomo metallico che fornendo due elettroni favorisce la stabilizzazione della struttura. Sono noti anche derivati ciclobutadiene-sostituiti stabili a temperatura ambiente.\nL'energia degli elettroni \u03c0 del ciclobutadiene \u00e8 maggiore rispetto a quella che caratterizza la controparte a catena aperta rappresentata dall'1,3-butadiene, e quindi si dice che questo composto \u00e8 \"antiaromatico\" piuttosto che \"aromatico\". Come risultato di ci\u00f2, la molecola in questione \u00e8 altamente reattiva e possiede un tempo di vita molto breve. Il ciclobutadiene dimerizza tramite reazione di Diels-Alder fino a temperatura di -78 \u00b0C.\nSintesi.\nDopo numerosi tentativi, il ciclobutadiene fu sintetizzato per la prima volta nel 1965 da Rowland Pettit della University of Texas, sebbene non riusc\u00ec a isolarlo. Un pratico metodo di sintesi consiste nello sfruttare la degradazione di un derivato organometallico del ciclobutadiene. Ad esempio, facendo reagire C4H4Fe(CO)3 con nitrato di cerio(IV) e ammonio (CAN) si genera ciclobutadiene che pu\u00f2 essere sfruttato come intermedio di sintesi. Nell'esempio seguente per reazione con un alchino elettron-deficiente (a causa della presenza di gruppi con effetto elettron-attrattore) si ottiene come prodotto finale un derivato dell'acido ftalico, il dimetil ftalato."}
{"id": "1148192", "revid": "181699", "url": "https://it.wikipedia.org/wiki?curid=1148192", "title": "Chitarrine", "text": ""}
{"id": "1148194", "revid": "149726", "url": "https://it.wikipedia.org/wiki?curid=1148194", "title": "Macaco", "text": ""}
{"id": "1148197", "revid": "87909", "url": "https://it.wikipedia.org/wiki?curid=1148197", "title": "Grace Hopper", "text": ""}
{"id": "1148210", "revid": "172205", "url": "https://it.wikipedia.org/wiki?curid=1148210", "title": "Ricciardetto", "text": ""}
{"id": "1148211", "revid": "287204", "url": "https://it.wikipedia.org/wiki?curid=1148211", "title": "Genr\u014d", "text": "Il , letteralmente \"anziani uomini di stato\", era un corpo extra-costituzionale che nel Giappone del periodo Meiji e dell'era Showa ha rappresentato una delle caratteristiche pi\u00f9 interessanti della vita politica giapponese.\nDefinizione.\nEsso non era previsto dalla Costituzione, ma era la fonte reale dell'autorit\u00e0 del Governo: sceglieva il Primo Ministro, consigliava l'Imperatore su tutte le questioni di politica interna ed estera.\nIl \"Genr\u014d\" (il nome si usa tanto per l'istituzione quanto per ogni individuo che vi appartiene), era un anziano uomo di stato che, al momento di ritirarsi dalla vita politica, riceveva un rescritto imperiale con l'ordine di continuare a porgere i suoi consigli all'Imperatore.\nQuesta usanza ebbe origine nell'era Meiji, quando il regime costituzionale era alle sue prime esperienze e si sentiva il bisogno di dare una certa continuit\u00e0 alla nuova politica dell'Impero.\nI \"Genr\u014d\" formarono una specie di comitato fuori del Gabinetto e col passare del tempo, assumendo il regime parlamentare una forma sempre pi\u00f9 decisa, molte delle prerogative prima spettanti al Genr\u014d, passarono al Primo Ministro; ecco perch\u00e9, a partire dagli anni trenta del XX secolo, l'istituzione del Genr\u014d cominci\u00f2 ad essere desueta. Infatti esisteva allora un solo Genr\u014d (con un'et\u00e0 di 81 anni), Kinmochi Saionji, superstite di quella schiera di uomini che crearono il nuovo Giappone nell'era Meiji.\nSaionji fu interpellato dall'Imperatore a proposito delle dimissioni del Primo Ministro Hirota; ma a seguito delle successive dimissioni del Primo Ministro Hayashi fu interpellato solo indirettamente, tramite il Guardasigilli."}
{"id": "1148215", "revid": "124173575", "url": "https://it.wikipedia.org/wiki?curid=1148215", "title": "Guerra dei trent'anni (fase svedese)", "text": "La fase svedese (1630-1635) \u00e8 la terza fase in cui si \u00e8 soliti dividere la guerra dei trent'anni. \u00c8 indicata anche col nome di intervento svedese nella guerra dei trent'anni.\nViene chiamata cos\u00ec per il ruolo assunto dalla nazione scandinava e dal suo re Gustavo II Adolfo; la principale caratteristica di questa fase del conflitto consiste nell'internazionalizzazione delle vicende politiche e belliche e in un declino progressivo del carattere confessionale della guerra, verso una concezione degli scontri basata sull'egemonia delle diverse potenze.\nMentre infatti nelle precedenti fasi i contendenti erano quasi tutti facenti parte dell'area del Sacro Romano Impero, con l'eccezione della Danimarca e della Spagna, che comunque erano inserite nelle vicende politiche tedesche, nel 1630 si assistette all'entrata in campo della Svezia, che avrebbe portato ad un allargamento e ad un'intensificazione del conflitto, conducendo alla fine al coinvolgimento della Francia e ad un conflitto di dimensioni europee (vedi fase francese, 1635-1648).\nAntefatto e contesto bellico della Svezia.\nRe Gustavo II Adolfo di Svezia aveva seguito da vicino lo scoppio della Guerra dei Trent'anni, ma sapeva di non poter intervenire direttamente nel conflitto per i suoi costanti contrasti con la Polonia, la casata reale polacca, i Vasa, vantavano dei diritti sul trono svedese che un tempo avevano occupato. Ad ogni modo, quando Sigismondo III Vasa venne eletto dai nobili della confederazione polacco-lituana quale loro sovrano, venne costretto ad abbandonare la fede protestante e convertirsi al cattolicesimo per ereditare quella corona. I diritti di Sigismondo al trono svedese vennero sempre pi\u00f9 contestati dal momento che la riforma era la prima religione in Svezia ed egli continuava a dare pubblicamente il proprio supporto alla causa della controriforma. Dopo la sconfitta di Sigismondo nella battaglia di St\u00e5ngebro, la nobilt\u00e0 svedese gli chiese di tornare a governare la Svezia dalla sua capitale e non pi\u00f9 dalla Polonia. Malgrado le richieste, Sigismondo rimase nella capitale polacca, Varsavia, e venne quindi deposto dal trono svedese nel 1599.\nIl padre di Gustavo Adolfo, Carlo IX di Svezia - zio di Sigismondo - anch'egli un Vasa, ottenne il trono, principalmente perch\u00e9 egli si era distinto come ardente luterano. Poco dopo, la Svezia entr\u00f2 in guerra con il regno di Danimarca-Norvegia e con l'impero russo. Sigismondo III, dal canto suo, non aveva mai rinunciato al trono svedese e per molti anni diresse la politica estera polacca col solo intento di riconquistare il trono di cui era stato privato. Pertanto all'epoca della Guerra dei Trent'anni la Svezia appariva ancora pressata ai suoi confini.\nCarlo IX mor\u00ec nel 1611 senza che la Svezia durante i suoi sei anni di regno avesse raggiunto conclusioni accettabili nel conflitto. All'et\u00e0 di 17 anni, Gustavo ottenne una dispensa speciale per assumere la corona svedese, ereditando con essa anche i conflitti del padre.\nLa posizione di un re minorenne al trono di Svezia fece s\u00ec che molte altre potenze ponessero le loro ambizioni di conquista sulla Svezia. Ad ogni modo Gustavo Adolfo era entrato nell'esercito svedese all'et\u00e0 di 11 anni e sapeva bene come reggere il trono di suo padre in quanto in quello stesso anno aveva iniziato ad essere formato come principe ereditario e suo padre, saggiamente, gli aveva concesso di presenziare ai consigli di stato al suo fianco.\nDal 1613 Gustavo Adolfo riusc\u00ec a scacciare i danesi dal conflitto dopo che questi erano sbarcati a poche miglia dalla capitale svedese. Dal 1617 costrinse la Russia a uscire pure dal conflitto, cedendo dei territori alla Svezia.\nGustavo dal canto suo si accord\u00f2 anche con Sigismondo per una tregua a cui quest'ultimo si vide praticamente obbligato a causa di problemi di ordine interno alla Polonia.\nLe riforme militari.\nQuesto periodo di pace con la Polonia confer\u00ec notevoli benefici alla Svezia, elementi che Gustavo Adolfo impieg\u00f2 saggiamente. Egli inaugur\u00f2 un sistema militare che si basava sulla presenza di un codice. Le migliorie che egli apport\u00f2 all'esercito svedese vennero rese possibili solo grazie a cambiamenti radicali nell'economia nazionale. Le riforme militari - tra cui quella della disciplina \u2013 portarono l'esercito svedese ai massimi livelli di preparazione per porsi al medesimo livello dei principali eserciti europei. Il codice incitava soldati e ufficiali svedesi ad una sostanziale frugalit\u00e0: sul campo di battaglia era vietato l'uso di oggetti o dettagli d'armatura in oro o argento e nemmeno la tenda del re, per sua esplicita volont\u00e0, ne fu esente. Tutti i soldati che fossero stati sorpresi a depredare sarebbero stati sottoposti a corte marziale e giustiziati mentre vennero aboliti il nepotismo e ogni sorta di favoritismo.. Inoltre, il sistema di rifornimenti di cibo e munizioni venne migliorato. Venne ridotto quindi fortemente anche il peso del bagaglio di ogni soldato cos\u00ec da rendere pi\u00f9 snelli i movimenti senza affaticare i militari.\nTra le altre riforme, ogni reggimento venne dotato di un proprio cappellano che aveva il compito di badare alle necessit\u00e0 spirituali degli uomini e preparare accuratamente con preghiere ogni battaglia da combattere.\nVenne inoltre introdotta la decimazione per quei reggimenti dove si fosse verificato un crimine senza che fosse stato trovato il colpevole. La violenza verso le donne era punita con la morte. Le prostitute erano strettamente bandite dal campo, in particolare durante la campagna militare in Germania, in quanto molte di loro si alternavano tra i due accampamenti, col rischio di rivelare segreti o posizioni. Il duello venne proibito.\nAccanto all'antica nobilt\u00e0 per tradizione, venne creata una nuova nobilt\u00e0 nata proprio dai principali ranghi dell'esercito svedese, introducendo quindi un'alternativa alla nobilt\u00e0 feudale e terriera, basata unicamente sul merito personale e sulla fedelt\u00e0 dimostrata al monarca e non sulla propria ricchezza. La Svezia riusc\u00ec a centralizzare il proprio potere, contrariamente alla Polonia dell'epoca che pure tent\u00f2 di imitare simili riforme.\nIl corpo dei genieri nell'esercito svedese era il pi\u00f9 moderno dell'epoca, in particolare per la natura elaborata del proprio equipaggiamento. Oltre ad un corpo speciale di minatori vi erano pontieri e scavatori specializzati oltre ad un corpo di staff e di coordinamento.\nLo scoppio della guerra con la Polonia.\nLa famiglia reale svedese vantava delle pretese sulla Lituania, la cui legalit\u00e0 era ad ogni modo messa in dubbio da alcune potenze europee dal momento che in pi\u00f9 occasioni la scusa di questi territori era stata utilizzata per giustificare l'acquisizione di ulteriori territori fuori dai confini svedesi. Sul finire del XVII secolo, Luigi XIV di Francia stesso aveva fondato una \"Camera di riunione\" per determinare quali territori posseduti dalla Francia (anche in epoca medievale) dovessero appartenerle legalmente. Utilizzando un pretesto simile, la Svezia invase la Polonia. Sigismondo dal canto suo reclamava come proprio il trono svedese; egli era ad ogni modo sostenuto da diversi stati sul continente che erano evidentemente intenzionati a piegare la nascente potenza protestante della Svezia. Tra i principali sponsor di Sigismondo vi era indubbiamente Filippo III di Spagna e Ferdinando II del Sacro Romano Impero che erano a lui legati anche da legami matrimoniali, oltre al fatto di essere entrambi a capo delle principali nazioni cattoliche d'Europa. Attraverso degli ambasciatori, Sigismondo riusc\u00ec ad ottenere dal governo di Filippo II l'embargo nei confronti delle navi svedesi nei porti spagnoli. Inoltre, la corona svedese era alleata come potenza protestante alla Repubblica delle Sette Province Unite, acerrima nemica della Spagna dell'epoca.\nDi fronte a questi fatti, ad ogni modo, fu inevitabile lo scoppio di una guerra tra Svezia e Polonia quando appena fuori dalla citt\u00e0 di Riga (all'epoca di propriet\u00e0 della Polonia) si schierarono 158 navi svedesi che mossero assedio alla citt\u00e0 con gli uomini che portavano a bordo.. La citt\u00e0 stessa non si dimostrava favorevole ai polacchi, dal momento che non era popolata da cattolici bens\u00ec da protestanti. Sigismondo fu distratto nel contempo dal confine meridionale della Polonia dove l'Impero ottomano stava compiendo una serie di incursioni nel suo regno. Dopo appena quattro settimane, la guarnigione di Riga si arrese agli svedesi.\nIl re di Svezia inizi\u00f2 quindi a marciare verso la Polonia e Sigismondo propose un'altra pace: quest'ultimo non disponeva le risorse necessarie per gestire simultaneamente due guerre su due fronti diversi a nord e a sud del suo regno. Sigismondo si accord\u00f2 perch\u00e9 la Livonia passasse alla Svezia in cambio della pacificazione. Accettati questi termini, Gustavo Adolfo fece ritorno a Stoccolma nel 1621.\nGustavo ad ogni modo non aveva nessuno di abile a succedergli al trono in caso di una sua morte improvvisa dal momento che suo fratello, il principe ereditario, mor\u00ec all'inizio del 1622. Sigismondo colse quest'opportunit\u00e0 per far valere ancora una volta i suoi diritti sul trono svedese. Non disponeva di una marina militare per invadere la Svezia, ma da tempo aveva posto la sua attenzione su Danzica, una citt\u00e0 membro della Lega Anseatica. La citt\u00e0 era uno dei principali empori commerciali della regione baltica dell'epoca ed il sovrano polacco pens\u00f2 che col possesso di questa citt\u00e0 avrebbe certamente potuto minacciare la Svezia. L'imperatore dell'epoca, Ferdinando II, che era venuto a conoscenza dei piani di Sigismondo, suo cognato, lo incoraggi\u00f2 in quest'ambizione. Il re di Svezia, immaginando i vantaggi che Sigismondo avrebbe potuto trarre dalla conquista di Danzica, nel giugno di quello stesso anno si port\u00f2 sul continente per costringere la citt\u00e0 di Danzica alla neutralit\u00e0 nel conflitto tra Polonia e Svezia. Sigismondo a questo punto dovette proporre un'estensione dell'armistizio per i successivi tre anni.\nDurante questo periodo di pace, la Svezia diede assieme alle principali potenze protestanti d'Europa (Regno d'Inghilterra e Paesi Bassi in particolare) assistenza alla causa protestante in Germania. Gustavo Adolfo ad ogni modo sapeva di non poter concretamente entrare nel conflitto della guerra dei trent'anni in Europa se prima non avesse risolto la questione ancora pendente con la Polonia. Nel 1625, per questo scopo, decise di portarsi ancora una volta in Livonia. Dal momento che Danzica, debole per suo conto, aveva concesso ad una guarnigione polacca di stabilirsi in citt\u00e0, Gustavo Adolfo marci\u00f2 immediatamente col suo esercito verso di essa. Il re venne ferito due volte nel corso di questa campagna militare di cui una in maniera tanto grave da non poter comandare personalmente le operazioni. Di fronte a queste fortune alterne ed all'incapacit\u00e0 ancora una volta di giungere ad una conclusione sicura della guerra, Sigismondo chiese ed ottenne una tregua di cinque anni.\nEventi politici e bellici nella guerra dei trent'anni.\nL'Editto di restituzione del marzo 1629 provoc\u00f2 gravi risentimenti all'interno del fronte cattolico: molti dei principi cattolici dell'Impero dubitavano della sua legalit\u00e0 e opportunit\u00e0, ed inoltre era opinione diffusa che le tendenze egemoniche che gli Asburgo stavano manifestando rappresentassero una minaccia per la libert\u00e0 dei potentati tedeschi. Nella Dieta Elettorale di Ratisbona che si tenne nell'agosto 1630, i principi forzarono l'Imperatore a congedare Wallenstein e a diminuire l'entit\u00e0 delle truppe imperiali e della Lega; inoltre, rifiutarono di eleggere il figlio di Ferdinando II Re dei Romani.\nQuesti eventi, che nel complesso indebolirono la causa cattolica, avvennero proprio quando la Svezia di Gustavo II Adolfo, dopo avere risolto gli scontri con la Polonia con una tregua, stava divenendo sempre pi\u00f9 la guida della mano armata dei protestanti europei; il sovrano decise quindi di scendere in campo per difendere la causa protestante e il predominio svedese nel Mar Baltico, che sembrava minacciato dalla crescente aggressivit\u00e0 dell'Impero. Anche la Svezia, come gi\u00e0 la Danimarca, fu aiutata finanziariamente nella sua impresa dalla Francia, che con il trattato di B\u00e4rwalde si impegn\u00f2 a versare un sussidio di guerra, che consent\u00ec agli svedesi di cambiare le sorti del conflitto. La Francia cerc\u00f2 anche di creare un fronte anti-asburgico nella Germania meridionale, firmando segretamente con la Baviera il Trattato di Fontainbleau (1631), ma tali tentativi vennero annullati dal successivo attacco portato dagli svedesi alla Baviera stessa.\nI preparativi per lo sbarco in Germania.\nAnche se i protestanti avevano avuto almeno inizialmente dei successi l'imperatore continuava ad avere il saldo controllo di tutta la Germania e di diverse citt\u00e0 libere della costa settentrionale. Analizzando lo scenario politico e religioso, ad ogni modo, si pu\u00f2 comprendere come nessuna delle potenze protestanti fosse cos\u00ec ardente di combattere la lega cattolica perch\u00e9 da un lato esse cercavano di emergere e dall'altro di addivenire ad un accordo con Ferdinando. La Francia, che pure si era ripromessa di sottomettere la Danimarca, si impegn\u00f2 poco in questo compito e non lo port\u00f2 poi a termine. Inoltre la Repubblica delle Province Unite, non era concorde che tutta l'area della costa baltica finisse nelle mani degli svedesi, per ragioni economiche. Lubecca e Amburgo, dal canto loro, semplicemente si dedicarono alla compravendita di rame in cambio di argento con gli svedesi.\nIl duca Boghislao XIV di Pomerania, pur volendo dare la propria assistenza, si trovava isolato. Il Margraviato di Baden e Guglielmo d'Assia diedero pure il loro supporto salvo poi ritirarlo quando gli svedesi furono in Germania. Gli unici stati tedeschi sostenitori ardenti della causa protestante furono l'Assia-Kassel ed il Brunswick-L\u00fcneburg. I principi locali, di fede evangelica, erano pronti ad appoggiare un'eventuale invasione da parte della Svezia. La Francia pure si era detta favorevole all'intervento svedese nella guerra, ma sia per il fatto che la Francia era una potenza cattolica e sia per il fatto che il cardinale Richelieu era \"de facto\" il primo ministro, non vi era il desiderio di dichiarare apertamente guerra alle principali potenze cattoliche d'Europa, limitandosi quindi a sostenere la causa unicamente con un contributo economico a propria scelta, e non secondo quanto stabilito dal re di Svezia che avrebbe desiderato 600.000 \"Rixdollar\" il primo anno e 400.000 per ogni anno di campagna.\nLa Svezia, pur mancando per\u00f2 di alcune qualit\u00e0 proprie delle grandi potenze in campo nel medesimo scenario bellico, aveva dalla sua parte uno dei migliori eserciti della sua epoca ed una delle monarchie meglio amministrate d'Europa. Ad ogni modo mancava di denaro necessario per un'impresa cos\u00ec colossale: le rendite annuali della Svezia ammontavano a 12.000.000 di \"rixdollar\".\nAd ogni modo vennero prese delle misure per aumentare le entrate della Corona svedese. Per quanto essa avesse contratto numerosi debiti, inclusi quelli per finanziare le guerre di Carlo IX, re Gustavo Adolfo decise di abolire tutti i debiti contratti dopo il 1598 per cause di forza maggiore. Vennero negoziati dei nuovi prestiti con la Repubblica delle Sette province al tasso del 6,5% mentre i prestiti interni vennero portati al 10%. Il governo stabil\u00ec inoltre il monopolio di alcuni beni come ad esempio il sale, il rame e poi anche il grano. Ad ogni modo l'aggressivo sistema di tassazione elaborato cre\u00f2 dei tumulti interni al regno di Svezia.\nOltre a quelle finanziarie, la Svezia aveva una serie di altre difficolt\u00e0 nel divenire una grande potenza europea. olo un milione e mezzo di persone vivevano nel paese all'epoca e pertanto con la prosecuzione della campagna lo stato maggiore svedese dovette sempre pi\u00f9 fare appoggio su mercenari tedeschi i quali, sebbene noti per le atrocit\u00e0 da loro commesse, vennero inquadrati nel nuovo sistema militare svedese e disciplinati.\nIl re decise di convocare gli uomini pi\u00f9 influenti del suo regno, ai quali comunic\u00f2 dopo ampia discussione che la Svezia sarebbe entrata in guerra contro la Germania. Gustavo Adolfo era infatti convinto che se egli non fosse intervenuto tempestivamente, lo avrebbe fatto l'imperatore Ferdinando che, sistemate le questioni pendenti in Germania, si sarebbe certamente scagliato contro gli svedesi. I pretesti per sbarcare in Germania erano diversi: gli Asburgo avevano assistito i polacchi nel loro conflitto con la Svezia (anche se i due erano in pace reciprocamente). Inoltre la conferenza tenutasi a Lubecca aveva vietato l'ingresso agli emissari svedesi su consiglio del generale imperiale Wallenstien. Quando questi si rifiutarono di andarsene, vennero minacciati con la violenza. Questo aveva irritato fortemente il re di Svezia. Come ultimo motivo valido, il re e la popolazione svedese erano desiderosi di intervenire per i protestanti che venivano quotidianamente oppressi in Germania. Lo storico Schiller disse a tal proposito: \"Ferdinando aveva anche insultato la bandiera svedese, intercettando la corrispondenza del re con la Transilvania. Egli aveva posto ogni possibile ostacolo alla pace tra Polonia e Svezia, supportando le pretese di Sigismondo al trono svedese e negando a Gustavo Adolfo il riconoscimento del titolo di re [...] Tutti questi motivi personali, supportati dalla politica e dalla religione e dai frequenti e pressanti inviti provenienti dalla Germania, ebbero un notevole ascendente su un principe che era naturalmente geloso delle proprie prerogative reali, che era desideroso di ottenere la gloria di figurare come il protettore degli oppressi e che aveva una passione smodata per la guerra.\"\nStralsund, una delle citt\u00e0 della Lega Anseatica, era stata pi\u00f9 volte pressata dagli imperiali e gli svedesi dal canto loro comprendevano facilmente come quest'area avrebbe garantito un trampolino di lancio agli imperiali per invadere la Svezia. Per evitare questa conquista, l'imperatore dispieg\u00f2 170.000 uomini in Germania.\nTra il 1629 ed il 1630 la Svezia inizi\u00f2 i propri preparativi per l'invasione della Germania. Salnitro e zolfo vennero acquistati in gran quantit\u00e0 anticipando i tempi. Ogni reggimento venne rifornito del necessario per un mese di campagna. Le fabbriche che producevano spade, armature e altre armi vennero mantenute a pieno regime. Venne predisposta inoltre una tassa di guerra, specificatamente pensata per tassare anche la nobilt\u00e0 cos\u00ec che tutti contribuissero secondo le loro possibilit\u00e0 allo sforzo bellico. Durante il primo anno di preparativi, tre quarti delle rendite dello stato vennero accumulate e dirette alla guerra. Anche le chiese ricevettero istruzione di pregare per la causa svedese. Tutti i cittadini maschi dai 16 ai 60 anni vennero dichiarati abili ed arruolabili. Vennero reclutati anche militari dall'estero: due erano i reggimenti scozzesi oltre ad un notevole numero di mercenari. Alcuni contingenti vennero forniti anche dalle citt\u00e0 anseatiche.\nNotevoli erano anche le riserve, gi\u00e0 accampate in alcune parti della Germania orientale. 6000 uomini risultavano distribuiti tra l'isola di R\u00fcgen e la citt\u00e0 di Stralsund, sotto il comando del generale Leslie. Leslie si era impegnato in prima persona nel reclutare volontari per la causa svedese presso le citt\u00e0 della Lega Anseatica. Nelle parti occupate della Prussia e della Livonia si trovavano altri 12.000 uomini al comando di Axel Oxenstierna, primo ministro e gran confidente del re di Svezia.. In caso di necessit\u00e0, in Finlandia si trovavano altri 6500 uomini pronti. Gustavo Adolfo riteneva necessario per gli svedesi conquistare assolutamente l'intera costa baltica in quanto non voleva avere futuri problemi di minacce al suo regno da parte degli imperiali cattolici. In totale, gli svedesi raccolsero per questo scopo 76.000 uomini, dei quali 13.000 vennero destinati al primo sbarco sul suolo tedesco. Queste forze sarebbero state rafforzate ulteriormente da altri 2500 soldati dalla Svezia e da altri 2800 provenienti dalla Finlandia a sbarco avvenuto. L'esercito era composto da 43.000 svedesi ed il resto era reclutato da altre nazioni. Il 3% totale della popolazione della Svezia venne reclutato per la campagna militare, ovvero l'8% dell'intera popolazione maschile, fatto che ebbe un notevole impatto sullo stato svedese.\nIl re inoltre contava sul supporto delle altre potenze protestanti europee. A fronteggiare i 13.000 soldati svedesi, sul fronte tedesco, gli svedesi avrebbero incontrato due contingenti (uno al comando del generale Wallenstein e l'altro sotto il comando del generale Tilly) per un totale di 200.000 uomini.\nLo sbarco in Germania.\nGustavo Adolfo non fece nessuna formale dichiarazione di guerra alle potenze cattoliche. Dopo l'attacco mosso alla citt\u00e0 di Stralsund, sua alleata, egli riteneva di avere un pretesto sufficiente per entrare nel conflitto senza entrare in guerra. Egli prov\u00f2 a porre delle condizioni all'imperatore ma questi negoziati non vennero presi seriamente da nessuna delle due parti.\nLa capitale della Pomerania, Stettino, era stata seriamente minacciata dalle forze imperiali. Per salvare la citt\u00e0, il re di Svezia riteneva essenziale dover sbarcare nell'area. Pianific\u00f2 lo sbarco per il maggio del 1630 ma a causa di venti avversi a salpare, gli svedesi attesero tre settimane prima di partire. Un totale di 200 trasporti e 36 navi da guerra vennero impiegati per creare l'armata dello sbarco. Il re si era proposto di far sbarcare la sua armata presso il delta del fiume Oder e da qui minacciare le citt\u00e0 vicine per ottenere una prima testa di ponte e poi proseguire all'interno della Germania, seguendo proprio il corso del fiume.\nIl re di Svezia si premun\u00ec di inquadrare perfettamente anche la situazione che si sarebbe trovato davanti una volta sbarcato: pur essendo protestante, infatti, Boghislavo XIV di Pomerania stava trattando con l'imperatore come pure con la Svezia, col solo scopo di mantenere il proprio trono e l'integrit\u00e0 del proprio ducato nonch\u00e9 una certa stabilit\u00e0 commerciale e finanziaria, proteggendo i propri abitanti dalle devastazioni che certamente avrebbero colpito l'area. Quando seppe dell'intenzione di Gustavo Adolfo di sbarcare in Germania, entro i confini del suo ducato, si accord\u00f2 con la Svezia affinch\u00e9 il suo stato venisse risparmiato e si preoccup\u00f2 che nessuna guerra lo tangesse. Il re di Svezia dal canto suo inform\u00f2 Boshislavo che il trattamento della sua nazione sarebbe dipeso unicamente dal suo comportamento. In caso di supporto, avrebbe potuto godere della piena protezione degli svedesi.\nPrima di partire, oltre alle cerimonie religiose d'auspicio, il re si assicur\u00f2 che in caso di sua morte sua figlia Cristina, di appena tre anni, avrebbe avuto pieno diritto di succedergli al trono svedese.\nLo sbarco avvenne il 4 luglio 1630 presso Peenem\u00fcnde, sull'isola di Usedom. Da subito gli svedesi riuscirono a catturare alcune importanti citt\u00e0 sull'isola, acquartierandosi. Sbarcando sull'isola, fatto curioso, il re scivol\u00f2 e cadde a terra. La prima cosa che egli fece, ad ogni modo, fu quella di inginocchiarsi e di offrire preghiere a Dio per la riuscita dell'impresa. Subito dopo prese una pala ed inizi\u00f2 a scavare delle trincee sull'isola.\nL'armata svedese impieg\u00f2 pi\u00f9 tempo del previsto a sbarcare e pertanto quando tutti i soldati furono ai loro posti, erano gi\u00e0 stati consumati gran parte dei rifornimenti predisposti per l'operazione. Venne quindi dato ordine di recuperare del cibo da Stralsund, ma anche questo si dimostr\u00f2 insufficiente. Il re, si adir\u00f2 quindi particolarmente con l'incaricato dei rifornimenti, il generale Johan Skytte (gi\u00e0 suo tutore) ed invi\u00f2 ad Oxenstierna l'ordine di fargli pervenire dei rifornimenti dalla Prussia.\nDopo due giorni, il re prese con s\u00e9 1200 moschettieri e alcuni cavalieri, muovendosi verso la regione di Wolgast. Vedendo che gli imperiali avevano eretto una fortezza a proteggere la regione, si limit\u00f2 ad osservarne i punti deboli e di forza. Torn\u00f2 quindi alla base principale e ordin\u00f2 che 4000 altri moschettieri si portassero in posizione. Quando questi giunsero sul posto, scoprirono ad ogni modo che gli imperiali avevano abbandonato la loro posizione e si erano spostati a Wolgast. Lasci\u00f2 1000 uomini alla sua base e con il resto delle forze, 3500 fanti e 2500 cavalieri si port\u00f2 verso Usedom per ripulire l'area delle forze imperiali. Il sovrano svedese ordin\u00f2 ai suoi uomini di continuare ad inseguire le forze imperiali anche se incontr\u00f2 ben poca resistenza sull'isola con gli imperiali che continuavano a ritirarsi verso il continente. Allontanandosi, le truppe imperiali bruciarono i ponti di collegamento con la terraferma e proseguirono la loro ritirata. Gustavo Adolfo si assicur\u00f2 cos\u00ec il possesso delle citt\u00e0 di Wolin e Usedom, controllando cos\u00ec la foce dell'Oder e facendo ritorno al proprio quartier generale.\nIl consolidamento in Pomerania.\nStettino era la capitale della Pomerania, e una delle regioni per cui era stata prescelta a questo ruolo era perch\u00e9 si trovava al centro del ducato. Il ducato stesso era diviso grossomodo in due parti dal corso del fiume Oder. Pi\u00f9 volte era stata sottoposta ad assedio da parte delle truppe imperiali ma senza grandi successi per gli attaccanti. Avendo saputo dello sbarco di Gustavo Adolfo, ad ogni modo, i generali imperiali nell'area (in particolare il principe Federico Savelli a sudest di Stralsund) si erano ritirati. Il principe Savelli si ritir\u00f2 verso Anklam ed il duca Torquato II Conti, III duca di Poli e Guadagnolo ripieg\u00f2 su Gardziec e Gryfino. Gustavo Adolfo lasci\u00f2 il colonnello Leslie al comando della citt\u00e0 di Wollin e il generale Kagg a Usedom. Entrambi erano sotto il comando supremo del generale Knyphausen. Il sovrano predispose il tutto per assicurarsi che gli imperiali non potessero prendere le due piazzeforti e chiuderli in una morsa nel territorio tedesco.\nIl re prese 5000 uomini e li accomod\u00f2 a Stralsund, mentre col resto delle sue forze costitu\u00ec 74 compagnie. Dal 18 luglio si era gi\u00e0 portato verso l'istmo di Swine verso Stettino e fu in grado poco dopo di conquistare la citt\u00e0. Quest'operazione risult\u00f2 particolarmente delicata sia per il poco tempo a disposizione di Gustavo Adolfo per compiere le operazioni, sia per la loro difficolt\u00e0 che per il rischio di ritrovarsi addosso gli imperiali in un'area dove l'armata svedese non aveva ancora consolidato il proprio potere.\nPur minacciata dagli imperiali, Boghislavo era come si \u00e8 detto determinato a mantenere la propria neutralit\u00e0 nel conflitto. Il colonnello Damitz, incaricato della difesa della citt\u00e0, aveva ricevuto l'ordine di non permettere agli svedesi di entrare in citt\u00e0 e, se fosse stato necessario, di contrattaccare sino all'ultimo uomo disponibile. Un tamburino del reggimento di Pomerania venne inviato in qualit\u00e0 di ambasciatore dalla citt\u00e0 al re di Svezia per trattare, ma il re non lo ricevette adducendo la scusa del grado troppo basso del suo interlocutore e fece anzi sapere che avrebbe trattato unicamente con Damitz in persona. Questo colloquio si svolse poco dopo ma il colonnello disse al re di aver ricevuto precisi ordini di vietare l'ingresso in citt\u00e0 agli svedesi. Il re a questo punto convoc\u00f2 immediatamente presso di s\u00e9 il duca di Pomerania se lo inform\u00f2 della sua necessit\u00e0 di occupare temporaneamente la citt\u00e0 e che questo non avrebbe rotto gli accordi di neutralit\u00e0, ma che egli nel contempo non avrebbe tollerato ulteriori ritardi o opposizioni da parte del ducato di Pomerania.\nIl 20 luglio, dopo aver persuaso Boghislavo a permettergli di entrare in citt\u00e0 (a questo punto senza colpo ferire), gli svedesi marciarono in citt\u00e0. Venne concluso comunque un trattato tra le due potenze, che \"de facto\" priv\u00f2 la Pomerania della propria sovranit\u00e0, mettendo il ducato e la citt\u00e0 a disposizione del sovrano svedese. Il re ricevette quindi i contributi dal duca e dalle forze di Damitz e pose tre compagnie di soldati nella citt\u00e0 di Stettino. Boghislavo invi\u00f2 a questo punto un'ambasciata all'imperatore del Sacro Romano Impero per informarlo della situazione appena mutata, ma l'imperatore per tutta risposta dichiar\u00f2 che l'intera Pomerania si trovava in rivolta e pertanto egli non avrebbe impedito ai suoi uomini di razziare e depredare il ducato per contrastare l'avanzata degli svedesi, data l'emergenza creatasi.\nPoco dopo, Gustavo Adolfo ricevette ulteriori rinforzi dalla Prussia. Alla notizia della presenza del re di Svezia sul suolo tedesco, altri volontari si unirono alla sua causa ed il numero totale delle truppe impegnate in quel momento dagli svedesi sul campo attivo raggiunse i 25.000 elementi. Vi furono nel contempo anche delle opposizioni all'arrivo degli svedesi e diversi fanatici cattolici tentarono di assassinare re Gustavo Adolfo senza riuscirvi.\nIl re a questo punto ordin\u00f2 di migliorare le difese di Stettino, impegnando non solo gli abitanti della citt\u00e0 ma anche quelli delle campagne circonvicine.\nMalgrado la vantaggiosa posizione acquisita, gli svedesi si sentivano ancora vulnerabili. A Wolgast, di fronte a Usedom, le forze imperiali si stavano concentrando per preparare un attacco proprio sulla citt\u00e0 di Usedom. Inoltre, un accampamento imperiale era stato predisposto sia a Garz sia a Griegenhagen, oltre alla citt\u00e0 di Damm \u2212 proprio di fronte a Stettino \u2212 che si trovava ancora saldamente nelle mani dell'impero. Il 22 luglio il re ordin\u00f2 ad uno squadrone di conquistare quest'ultima citt\u00e0. Dopo aver la presa, il re ordin\u00f2 al colonnello Damitz (gi\u00e0 pomerano ma ora \"de facto\" al servizio degli svedesi) di prendere anche la citt\u00e0 di Stargard. La citt\u00e0 venne catturata e poco dopo anche Trzebiat\u00f3w e Gryfice caddero. Diverse altre citt\u00e0 vennero conquistate per assicurarsi che le forze imperiali di stanza a Ko\u0142obrzeg non potessero unirsi a quelle di Gryfino e Garz, accerchiando cos\u00ec gli svedesi. L'obbiettivo successivo fu la presa di Garz, episodio dove ancora una volta Gustavo Adolfo rischi\u00f2 la propria vita.\nLa citt\u00e0 successiva nel programma di conquista degli svedesi era Anklam dove il principe Savelli si era ritirato dallo sbarco degli svedesi. La citt\u00e0 si trovava proprio di fronte a Usedom e per quanto non vi fossero dei ponti tra essa e Usedom, rappresentava comunque una minaccia alle recenti conquiste svedesi in Germania. Ad ogni modo poco dopo gli imperiali si ritirarono dalla citt\u00e0 e il generale Kagg pot\u00e9 entrare nella citt\u00e0 fortificata senza incidenti.\nUeckerm\u00fcnde e Barth (a ovest di Stralsund) vennero pure conquistate senza scontri. Wolgast venne assediata e consegnando la cittadella nelle mani degli svedesi. Il 16 agosto venne conquistata anche Trzebiat\u00f3w.\nIl re svedese non solo era desideroso di mantenere le conquiste realizzate in Germania, ma voleva anche ricongiungersi con le forze di Oxenstierna che si trovava in Prussia.\nMalgrado le buone posizioni ottenute, gli svedesi erano ancora separati tra loro e la costante minaccia degli imperiali appariva come un pericolo eccessivo da contrastare, minaccia che impediva loro di procedere speditamente verso l'entroterra. Una delle ragioni per cui Gustavo Adolfo \u00e8 stato definito dagli storici come il primo \"generale moderno\" \u00e8 proprio dovuta a questa sua pianificazione attenta delle operazioni da compiere e la tattica posta sul territorio (anche straniero o sconosciuto), agendo col principio di mantenere per quanto pi\u00f9 possibile unito il proprio esercito. La presa di Anklam non era sufficiente a dare la sicurezza voluta sulla base svedese di Stralsund. La linea tra Stralsund e Anklam verso Stettino poteva essere minacciata dagli imperiali in qualsiasi momento. Il fiume Tollense (immediatamente ad ovest di Anklam) scorreva parallelo a questa linea irregolare. Per mantenere sicure le conquiste ottenute dagli svedesi lungo la costa, dunque, Gustavo Adolfo doveva mantenere la linea del fiume per impedire agli imperiali (di base a Meclemburgo) di penetrare. Per sbloccare la situazione, il sovrano svedese ordin\u00f2 dunque al generale Knyphausen di spostare la sua armata in direzione sudovest verso il Tollense, ed il generale Kagg avrebbe dovuto seguire i movimenti di Knyphausen e simultaneamente assicurarsi che le forze di Knyphausen non venissero attaccate da nord.\nIl principe Savelli si trovava a questo punto a Greifswald, e quando seppe dell'occupazione da parte di un piccolo gruppo di svedesi della citt\u00e0 di Klempenow, invi\u00f2 degli osservatori sul posto. Venuto a conoscenza della caduta di Wolgast, sentendosi circondato, marci\u00f2 col suo esercito verso Demmin e poi verso Klempenow. La citt\u00e0, che aveva solo 100 uomini di guardia, cadde in brevissimo tempo; alla resa rimasero solo un ufficiale e sei uomini. il principe Savelli si acquartier\u00f2 quindi a Klempenow, poi a Loitz, a Demmin ed infine a Neubrandenburg, Trzebiat\u00f3w e a Friedland.\nOxenstierna nel contempo cercava dal canto suo di spostarsi verso est per raggiungere le truppe del sovrano, col compito di ricavare una via sicura che potesse mettere in collegamento la Pomerania svedese con la Prussia. Ad agosto, il re si mise a predisporre i quartieri invernali del proprio accampamento. L'amministratore di Magdeburgo, Cristiano Guglielmo di Brandeburgo, si dichiar\u00f2 favorevole alla causa degli svedesi, respinse la guarnigione imperiale dalla citt\u00e0 e chiese aiuto agli svedesi. Questo venne fatto senza che il re di Svezia ne fosse informato, motivo per cui Gustavo Adolfo non fu contento di questa mossa improvvisa, avendo altri obbiettivi da raggiungere sul campo prima di puntare alla citt\u00e0 di Magdeburgo. L'idea del sovrano a questo punto, dato che si apriva uno spiraglio sulla Germania continentale, fu quello di marciare seguendo il corso dell'Elba, prendere possesso del ducato di Meclemburgo ed iniziare una serie di negoziati con le citt\u00e0 anseatiche di Amburgo e Lubecca. La citt\u00e0 di Magdeburgo, per\u00f2, si trovava troppo fuori dalla sua portata e tra lei e le truppe svedesi erano diversi i contingenti imperiali che si frapponevano. Egli invi\u00f2 ad ogni modo un colonnello, Dietrich von Falkenberg, verso la citt\u00e0 e gli ordin\u00f2 di migliorare le difese locali per quanto possibile di modo da anticipare un eventuale assedio degli imperiali e tenere buona la situazione sino all'arrivo degli svedesi.\nQuesto evento improvviso, ad ogni modo, pose il re svedese in notevole difficolt\u00e0: se avesse abbandonato Magdeburgo al suo destino, le potenze protestanti in Germania avrebbero potuto avere da ridire sul suo atteggiamento. Aiutare Magdeburgo, ad ogni modo, poteva voler dire compromettere l'intera operazione bellica.\nIl Meclemburgo.\nNel dicembre del 1630, re Gustavo Adolfo si era ormai convinto di aver consolidato i possedimenti svedesi sulla costa tedesca, ma ora puntava ad ovest: era intenzionato a restaurare i suoi cugini ai loro ducati nel Meclemburgo (i cui territori erano stati conquistati dall'imperatore Ferdinando e concessi al generale Wallenstein per i suoi servizi); per stabilire cos\u00ec una connessione col ducato d'Assia-Kassel (all'epoca unico principe tedesco ad aver dato il proprio supporto incondizionato alla Svezia), raggiungendo cos\u00ec il cuore della Germania, il Magdeburgo ed il ducato di Sassonia-Lauenburg che pure gli aveva assicurato il proprio supporto. e stabilire anche dei contatti con Lubecca ed Amburgo. I principi tedeschi che avevano dimostrato apertura gli svedesi, temevano un'invasione da parte degli imperiali e soprattutto le distruzioni che gi\u00e0 altri stati in Germania avevano subito nel corso della guerra. Questi stati tedeschi erano inoltre di fede protestante, ma temevano da un lato anche l'espansionismo svedese, in particolare dopo ci\u00f2 che era accaduto in Pomerania. Il sovrano di Svezia, ad ogni mood, voleva unicamente intessere con loro dei rapporti amichevoli per la causa comune della guerra.\nPer raggiungere il Magdeburgo, evitando di invadere sia la Sassonia che il Brandeburgo, Gustavo Adolfo comprese che era necessario conquistare le citt\u00e0 di Wismar e Rostock. Wismar in particolare era importante in quanto avrebbe consentito alla Svezia di incorporare gran parte dell'area baltica, escludendo cos\u00ec la possibilit\u00e0 che la flotta imperiale si potesse rifornire in quel mare. Gustav Horn aveva portato con s\u00e9 rifornimenti dalla Finlandia e dalla Livonia, per poi stabilirsi a Stettino col grosso dei suoi uomini. Il re di Svezia gli diede l'ordine di mantenere il controllo della citt\u00e0 e gli assegn\u00f2 l'incarico di prendere Greifswald prima della primavera, aprendo cos\u00ec un varco tra Stralsund e Stettino. Se fosse stato attaccato dagli imperiali senza vie d'uscita avrebbe dovuto abbandonare il progetto di conquista di Greifswald per proteggere la linea tra Stettino e Stralsund.\nLasciando Stettino il 9 settembre, il re di Svezia sbarc\u00f2 a Wolstack e giunse poco dopo a Stralsund dove attese i rinforzi dalla Finlandia e dalla Livonia con a capo Horn. Si present\u00f2 per\u00f2 un problema inatteso: un sesto degli uomini al campo era malato. Il sovrano salp\u00f2 quindi alla volta di Ribnitz e poi verso Rostock. Dopo aver conquistato la citt\u00e0 si diresse a Damgarten Mentre si trovava in quest'ultima citt\u00e0, Gustavo Adolfo venne a sapere che un'armata imperiale si stava assemblando presso Demmnitz ad est e proprio per paura di scontrarsi direttamente con questa moltitudine, abbandon\u00f2 lo schema di conquistare Rostock.\nAd ogni modo, una serie di eventi ebbero luogo e propesero a favore degli svedesi. In un congresso tenutosi a Ratisbona Wallenstein venne licenziato dall'esercito imperiale. Molti dei potentati tedeschi gli erano sfavorevoli, in particolare per il comportamento tenuto dalle sue truppe nei loro territori. Vi era inoltre una rivalit\u00e0 personale tra lui e l'elettore di Baviera che fu tra coloro che maggiormente contribuirono alla sua caduta in sfavore. Lo storico Schiller: \"l'ansia con la quale i nemici di Wallenstein fecero pressione per il suo licenziamento, convinse l'imperatore dell'importanza dei suoi servizi... molti eserciti non potevano compensare la perdita di quell'individuo\" Ad ogni modo, malgrado le vittorie collezionate da Wallenstein per l'imperatore, egli era politicamente vulnerabile e l'imperatore necessitava troppo dell'appoggio dei principi tedeschi per non accondiscendere alle loro richieste in un momento cos\u00ec particolare come appunto quello della guerra in corso.\nIl conte di Tilly venne ricompensato per i suoi servigi prendendo il posto di Wallenstein, ma si trov\u00f2 in una situazione paradossale: gran parte dell'esercito era composta da mercenari che avevano sottoscritto un rapporto personale con Wallenstein anzich\u00e9 con l'imperatore. Come risultato di ci\u00f2, col licenziamento di Wallenstein i mercenari che si trovavano a suo contratto vennero dispersi. Molti di questi soldati entrarono al servizio degli svedesi. Il re di Svezia si interess\u00f2 a Wallenstein quando seppe delle sue dimissioni e gli richiese di prestare servizio al suo fianco.\nNel frattempo Tilly condusse l'esercito della Lega Cattolica contro l'unico alleato che la Svezia avesse allora in Germania, ovvero la citt\u00e0 di Magdeburgo, e il 20 maggio 1631 la cattur\u00f2 e la sottopose a un sanguinario saccheggio; questa atrocit\u00e0 lasci\u00f2 un profondo segno e fu in seguito ricordata, con i suoi 24.000 morti tra uomini, donne e bambini, come uno degli episodi pi\u00f9 crudeli dell'intera guerra. Tilly tent\u00f2 quindi di assaltare il campo svedese di Werben, ma fall\u00ec nell'impresa.\nUno stallo temporaneo.\nDeciso a non assediare Rostock, Gustavo Adolfo comprese come prima di proseguire avrebbe dovuto ottenere il pieno e solido controllo del fiume Tollense. Ad ogni modo, prima di fare ci\u00f2 decise di risolvere la questione di Ko\u0142obrzeg. Horn, il generale a cui era stato affidato il comando di Ko\u0142obrzeg e che era stato impegnato nella cattura della citt\u00e0 stessa, venne informato di un piano degli imperiali per marciare su Ko\u0142obrzeg da Garz e riconquistare la citt\u00e0. Horn assembl\u00f2 sul posto tutte le forze che pot\u00e9, lasciando solo una piccola forza di guardia a Ko\u0142obrzeg, muovendosi a marciare verso Rossentin, immediatamente pi\u00f9 a sud di Ko\u0142obrzeg ed attese l'arrivo dell'esercito imperiale da Garz. Gli imperiali, dal canto loro, venuti a conoscenza delle disposizioni di Horn, si tennero a distanza per non entrare in contatto diretto col nemico.\nI loro movimenti ed il successivo attacco vennero ad ogni modo respinti e vennero costretti alla ritirata, ma questa fu solo temporanea. Ritornarono poco dopo in direzione della citt\u00e0 ma persero il loro impeto iniziale ed al loro arrivo alla parte orientale del territorio conquistato dagli svedesi, il re di Svezia radun\u00f2 i propri generali e respinse il nemico una seconda volta, attaccando questa volta Garz, malgrado l'avvicinarsi ormai prossimo dell'inverno.\nL'armata svedese si mosse seguendo il corso dell'Oder verso Gartz. Muovendosi verso Gryfino, gli svedesi giunsero sul posto il giorno di Natale quando, dopo le doverose osservanze religiose, diedero inizio all'attacco. Venne a crearsi una breccia nelle fortificazioni di Gryfino ed il re di Svezia in persona guid\u00f2 il primo assalto dei suoi uomini. Dopo questo episodio le truppe imperiali iniziarono a ritirarsi nella Pomerania occidentale.\nIl giorno successivo il re riprese la marcia verso Garz col suo esercito, ma ancora una volta gli imperiali si ritirarono dal campo di battaglia. Si spostarono pi\u00f9 a sud verso Kostrzyn e Landsberg, di modo da assicurarsi una via aperta per Francoforte sull'Oder. Il re di Svezia invi\u00f2 delle unit\u00e0 verso queste citt\u00e0 per impedire agli imperiali di ritirarvisi, ma poco dopo gli svedesi si resero conto che queste erano troppo ben fortificate da poter essere assaltate in quel momento. Comunque soddisfatto di questa vittoria, il suo esercito torn\u00f2 a Nowe Miasto Lubawskie.\nFrancoforte.\nDopo aver preso Gardziec e Gryfice, che se utilizzate propriamente avrebbero potuto condurre il sovrano svedese attraverso la Prussia e la Slesia verso i possedimenti ereditari dell'imperatore Ferdinando, Gustavo Adolfo di Svezia lasci\u00f2 il generale Horn e sei reggimenti di fanteria e sei di cavalleria di guardia sulle posizioni del suo esercito. Queste si affacciavano sul fiume Warta e dovevano essere mantenute per istruzioni del sovrano a tutti i costi, pur dicendo a Horn di non attaccare il nemico ma di mantenersi unicamente sulla difensiva dal momento che gli imperiali apparivano ancora numericamente superiori; meglio sarebbe stato, nell'ottica di Gustavo Adolfo, assediare e prendere Francoforte e Landsberg. Le sue riserve erano poste a Pyrzyce, a Stargard ed a Goleni\u00f3w.\nIl re si port\u00f2 da Barwice a Stettino, attraversando il luogo ove sostavano 12.000 dei suoi uomini. Da Stettino marci\u00f2 in Germania verso Prenzlau. Prendendo poi possesso della citt\u00e0 di Neubrandenburg, anche la guarnigione imperiale di Trzebiat\u00f3w si ritir\u00f2 per paura di venire catturata. Il giorno successivo Klempenow venne presa anch'essa. La presa di queste citt\u00e0 si rivel\u00f2 importante perch\u00e9 la cattura avrebbe potuto impedire alle armate imperiali di avanzare verso nord e di riprendere Demmin. Con la presa di Demmin, che venne assediata poco dopo, gli svedesi avrebbero controllato tranquillamente l'intero corso del fiume Tollense.\nLa citt\u00e0 di Demmin si trovava alla confluenza di tre fiumi ed il terreno circostante era perlopi\u00f9 paludoso. A met\u00e0 gennaio, buona parte dell'area era completamente gelata per l'inverno e questo aiut\u00f2 gli svedesi nelle operazioni di assedio della citt\u00e0. Knyphausen, che all'epoca si trovava ancora a Greifswald e la stava assediando, ottenne l'ordine di portarsi a sud in aiuto all'assedio di Demmin. Loitz, citt\u00e0 tra Greifswald e Demmin, dovette essere anch'essa conquistata.\nQueste manovre da parte degli svedesi, posero il conte di Tilly in una posizione difficile. Egli era intenzionato a portarsi verso il Meclemburgo, ma se avesse lasciato a Landsberg solo la propria riserva (8000 uomini in tutto), temeva che Horn avrebbe mosso attacco all'area, sbaragliando le sue truppe. Al contrario, se fosse rimasto a proteggere la linea del fiume Warta (che se fosse stata sfondata avrebbe concesso agli svedesi libero accesso alle terre ereditarie degli imperatori austriaci), gli svedesi avrebbero potuto facilmente marciare verso il Meclemburgo e riprendere l'assedio della capitale locale. Secondo la visione di Tilly, la presa di Magdeburgo avrebbe significato un'importante vittoria morale sugli svedesi ed avrebbe nel contempo tenuto a bada le potenze protestanti della Germania. Inoltre, Massimiliano I, duca di Baviera gli stava facendo pressioni per attaccare Dresda e la Sassonia. A livello strategico, la priorit\u00e0 era impedire la presa di Demmin da parte degli svedesi. Dal momento che gi\u00e0 gli svedesi avevano conquistato tutte le citt\u00e0 che in linea diretta conducevano da Francoforte sull'Oder a Demmin, Tilly pens\u00f2 di passare da sud, fatto che gli avrebbe consentito nel contempo di raggiungere l'obbiettivo e di permettere la continuazione dell'assedio di Magdeburgo, impedendo l'arrivo dei rinforzi svedesi. Ad ogni modo, per fare ci\u00f2, avrebbe dovuto marciare attraverso l'elettorato di Brandeburgo, e farlo nella maniera pi\u00f9 lieve possibile dal momento che lo stato era formalmente neutrale e non aveva dichiarato guerra ad alcuno dei contendenti nella guerra. Dopo questa marcia \"gentile\" raggiunse infine la citt\u00e0 di Neuruppin. Riusc\u00ec cos\u00ec ad evitare l'arrivo degli svedesi a Magdeburgo, ma ora da quella posizione doveva raggiungere Demmin per supportare la difesa della citt\u00e0.\nMa Tilly non giunse in tempo all'obbiettivo. Dopo due giorni di assedio, il principe Savelli credette fermamente di non poter mantenere la sua posizione a Demmin, e per questo si arrese al nemico a condizione che i suoi uomini non fossero impiegati in Pomerania e nel Meclemburgo per tre mesi. Con la conquista dopo soli due giorni di assedio, gli svedesi furono in grado di raccogliere anche tutte le provviste che gli imperiali avevano accatastato nei magazzini della citt\u00e0. Quanto scoperto, che secondo gli accordi avrebbe dovuto essere restituito agli imperiali, comprendeva anche i possedimenti di un certo Quinti Del Ponte, un uomo che aveva prestato servizio sotto gli svedesi e che era stato pagato dagli imperiali per tradire la Svezia e che poi si era dato per disertore. Il re ad ogni modo non si dichiar\u00f2 disponibile ad una vendetta in quel momento.\nIl duca di Pomerania, a quel punto, inizi\u00f2 a fornire il proprio supporto attivo agli svedesi: in breve tempo raccolse 10.000 fanti e 3000 cavalieri. Queste risorse si rivelarono preziose dal momento che gli svedesi poterono sfruttare parte dei loro militari per adibirli alle coltivazioni sul posto per sostenere l'esercito durante la campagna militare.\nGustavo Adolfo inizi\u00f2 a pensare che Tilly stesse preparando, malgrado l'approssimarsi dell'inverno, una nuova marcia su Neuruppin per riprendere la citt\u00e0 e rompere l'assedio a Greifswald. Dal momento che quell'assedio risultava importante per gli svedesi, il sovrano ordin\u00f2 al generale Horn di marciare verso Friedland per assicurarsi che Knyphausen non dovesse distogliere delle truppe dall'assedio per impedire a Tilly di raggiungere Greifswald.\nIl re di Svezia si port\u00f2 nuovamente sul corso del fiume Oder, intenzionato a spazzare via le truppe del conte di Tilly e per questo si propose di marciare verso Francoforte e verso Landsberg. Tilly, non dando peso a queste mosse, continu\u00f2 a marciare a sud verso Stargard e verso Neu\u2013Brandenburg. Stargard non era una piazzaforte facilmente difendibile e difatti, poco dopo, questa venne attaccata dagli imperiali con una veemenza mai vista prima. \nDopo questo assedio, Tilly e gli imperiali si ritirarono, non riuscendo a sfruttare a pieno questa sua vittoria. Il re di Svezia prosegu\u00ec comunque verso Francoforte, ma venne informato sulla strada che gli imperiali avevano lasciato un drappello di uomini a Landsberg. Malgrado ci\u00f2, il re continu\u00f2 la sua avanzata verso sud.\nGustavo Adolfo giunse davanti a Francoforte il 3 aprile 1631, venne fatta una breccia nelle mura cittadine e la piazzaforte locale venne catturata. Questa battaglia fu una delle vittorie pi\u00f9 brillanti della causa protestante nella guerra dei trent'anni. Terminato l'assedio, il re riprese la sua avanzata marciando verso Landsberg dopo aver sconfitto il locale distaccamento di cavalleria imperiale.\nIl 15 aprile, il re di Svezia posizion\u00f2 il suo esercito appena fuori Landsberg. Il generale Ban\u00e9r, con cinque reggimenti, lasci\u00f2 Francoforte e si un\u00ec all'armata principale nell'assedio di Landsberg. L'assedio inizi\u00f2 in quello stesso giorno. Appena fuori dalla citt\u00e0 di Landsberg si trovava una possente fortezza trincerata ed era chiaro per Gustavo Adolfo che se gli svedesi volevano conquistare la citt\u00e0 avrebbero dovuto prima prendere questa fortezza. Dopo un breve scambio di colpi d'artiglieria ed il respingimento di una sortita, la citt\u00e0 di Landsberg si accord\u00f2 per la resa agli svedesi ed il giorno successivo 4000 soldati imperiali abbandonarono la citt\u00e0 e la fortezza.\nDifficolt\u00e0 diplomatiche e la caduta di Magdeburgo.\nCon la recente serie di vittorie, gli svedesi si erano assicurati il controllo dell'area conquistata. Gustavo Adolfo di Svezia aveva a questo punto davanti a s\u00e9 due opzioni: la prima era quella di marciare attraverso la Slesia cos\u00ec da portarsi nelle terre della Corona boema (corona di propriet\u00e0 dell'imperatore Ferdinando) e quindi direttamente su Vienna costringendo cos\u00ec gli Asburgo ed i cattolici a sottoscrivere una pace dopo l'occupazione di Vienna. La seconda opzione era quella di marciare verso la citt\u00e0 di Magdeburgo e di dare assistenza all'assedio che si stava svolgendo in essa cos\u00ec da unirsi coi propri potenziali alleati in loco. Malgrado le ambizioni di re Gustavo Adolfo, egli aveva promesso di portare aiuto alla citt\u00e0 assediata non appena possibile e tutto ci\u00f2 che aveva fatto sino a quel momento era di inviare un ufficiale per supervisionare la costruzione delle fortificazioni difensive della citt\u00e0, allenare la milizia locale e supervisionare l'assedio una volta che questo fosse iniziato.\nAd ogni modo, malgrado il fatto che apparisse ormai chiaro che il re di Svezia propendesse per la seconda opzione cos\u00ec da consolidare i possedimenti raggiunti con fatica nella Germania settentrionale, questa soluzione si rivel\u00f2 altrettanto complessa. L'obbiettivo di Gustavo Adolfo a Magdeburgo, per quanto non altrettanto ambizioso rispetto alla conquista di Vienna, gli avrebbe inoltre assicurato il supporto delle principali potenze protestanti tedesche. Dopo aver preso Landsberg e Francoforte, il re, prevedendo che il conte di Tilly sarebbe avanzato verso Neuruppin passando per Kostrzyn, ordin\u00f2 che il ponte sull'Oder nei pressi di quest'ultima citt\u00e0 fosse distrutto. Kostrzyn era per\u00f2 parte dell'elettorato di Brandeburgo e il principe-elettore locale, Giorgio Guglielmo (cognato del sovrano svedese) sent\u00ec violata la propria condizione di neutralit\u00e0 rispetto al conflitto. Oltre al fatto che sua sorella era la regina di Svezia, Giorgio Guglielmo era vassallo del cugino di Gustavo, Sigismondo III Vasa, per quanto concerneva il territorio del ducato di Prussia.\nGustavo Adolfo di Svezia voleva fare della cittadella di Spandau, presso Berlino, la sede delle proprie operazioni e proprio quartier generale per la campagna in Germania. Anche questo luogo, ad ogni modo, si trovava nel regno di Giorgio Guglielmo. Il re di Svezia si incontr\u00f2 con Giorgio Guglielmo di Brandeburgo e gli espresse il desiderio di ottenere il controllo sia di Kostrzyn che di Spandau, ma come era prevedibile l'elettore gli neg\u00f2 questa possibilit\u00e0, malgrado le loro relazioni e la loro causa comune. Gustavo Adolfo a questo punto disse all'elettore che se non avesse concesso ad uso degli svedesi tali posizioni volontariamente, le avrebbe prese con la forza. Giorgio Guglielmo, che si sentiva diplomaticamente isolato sia dalla Sassonia che dagli Asburgo, dovette infine cedere alle richieste del re di Svezia, ma non lo fece completamente tenendo fede ai patti.\nLa situazione era tesa anche in Pomerania dove il duca locale non stava fornendo agli svedesi il numero convenuto di uomini e risorse per la guerra in atto, in particolare per la situazione dell'inverno e la difficolt\u00e0 di mantenere nello specifico i cavalli della cavalleria.\nAcquisito il controllo di Spandau, Gustavo Adolfo di Svezia si port\u00f2 in direzione di Magdeburgo l'8 maggio. Fu all'altezza della citt\u00e0 di Dessau \u2013 presso il confine con l'elettorato di Sassonia - che il sovrano svedese seppe delle condizioni che, sottobanco, Giorgio Guglielmo aveva imposto sull'occupazione delle due citt\u00e0. Diverse erano le vie tramite le quali gli svedesi avrebbero potuto raggiungere la citt\u00e0 di Magdeburgo, ma quelle a sud erano state occupate dalle forze imperiali. \nInoltre, gli svedesi non disponevano di un numero consistente di pontieri per erigere un ponte sull'Elba che avrebbe certamente velocizzato le loro operazioni di passaggio e conquista. L'acquisizione della citt\u00e0 di Dessau si rivel\u00f2 dunque la via pi\u00f9 veloce e diretta per giungere all'obbiettivo.\nIl confronto per Gustavo Adolfo era ora con l'elettore di Sassonia, Giovanni Giorgio I, col quale il re di Svezia sperava di avere maggior fortuna che col cognato in Brandeburgo. Giovanni Giorgio, che temeva la crescente potenza del Brandeburgo nell'area (e degli Hohenzollern in generale), aveva votato favorevolmente per l'elezione di Ferdinando d'Asburgo al trono imperiale ed a questi si era alleato nel contrastare le rivolte in Boemia, se non altro perch\u00e9 l'imperatore gli aveva garantito il possesso della ricca regione della Lusazia che sino ad allora era stata parte della Boemia. Con queste azioni, dunque, pur essedo protestante, l'elettore di Sassonia si era automaticamente isolato da tutti gli altri principi protestanti tedeschi.\nDopo una serie di ambasciate e scambi di lettere tra Giovanni Giorgio e Gustavo Adolf, l'elettore di Sassonia neg\u00f2 al re di Svezia l'accesso delle truppe di quest'ultimo nei territori del primo. Giovanni Giorgio disponeva di un esercito di 40.000 uomini e questo avrebbe potuto essere un ostacolo per la Svezia nella sua avanzata in Germania.\nLa citt\u00e0 di Magdeburgo si trovava in una posizione disperata. Sebbene inizialmente fossero solo 6000 gli imperiali impegnati nella citt\u00e0 al comando del generale Pappenheim, il conte di Tilly a met\u00e0 aprile vi aveva portato altri 25.000 uomini. Il colonnello Falkenburg era stato inviato in citt\u00e0 per sovrintendere alle fortificazioni ed aveva portato con s\u00e9 2500 uomini in supporto alla milizia locale. Ad ogni modo, il colonnello ora si trovava con un esercito di molto superiore al proprio e malgrado le notizie positive delle vittorie degli svedesi ad est, la situazione a Magdeburgo appariva ancora disperata. Il morale in citt\u00e0 era a terra. All'inizio di maggio, il conte di Tilly inizi\u00f2 a negoziare con la citt\u00e0. Egli temeva che gli svedesi avrebbero potuto levare l'assedio alla citt\u00e0 e da li penetrare nei possedimenti imperiali. Ad ogni modo nulla pervenne da questi negoziati. Il 19 maggio Tilly era cos\u00ec preoccupato che propose un ultimo assalto alla citt\u00e0, proponendosi di accettare unicamente una resa incondizionata da parte della citt\u00e0. Il consiglio comunale cittadino si accord\u00f2 per la resa della citt\u00e0, ma il colonnello Falkenburg richiese urgentemente una seduta del consiglio per conferire coi suoi membri alle quattro di mattina del giorno successivo. Per quanto vi fossero in atto ancora dei negoziati, Tilly acceler\u00f2 i tempi assaltando la citt\u00e0 per costringerla alla resa immediata. Molti ufficiali e soldati abbandonarono le opere difensive. Falkenburg, quando seppe dell'assalto, sebbene ritenesse tale mossa scorretta nei confronti del consiglio che ancora doveva prendere una decisione, radun\u00f2 subito tutti gli uomini possibili e si oppose all'assedio. Malgrado un iniziale successo, il colonnello Falkenburg mor\u00ec nella difesa della citt\u00e0. Poco dopo la citt\u00e0 venne saccheggiata dagli imperiali.\nQuesto provoc\u00f2 l'adesione definitiva della Sassonia all'alleanza svedese, che venne ratificata il giorno 11 settembre.\nL'Elba.\nRicevuta la notizia della caduta della citt\u00e0 di Magdeburgo, il re di Svezia ordin\u00f2 alle sue forze di ritirarsi verso il fiume Oder. Molti incolparono Gustavo Adolfo della caduta di Magdeburgo, al punto tale che il sovrano si vide costretto a pubblicare un manifesto nel quale incolpava ufficialmente Giovanni Giorgio del crollo della citt\u00e0 nelle mani del nemico. Il re di Svezia temeva che il conte di Tilly avrebbe tratto vantaggio da questa vittoria e per questo si prese del tempo per assicurarsi la linea del fiume Oder. Innanzitutto egli ordin\u00f2 al generale Horn di ricostruire il ponte che era stato distrutto presso Schaumberg cos\u00ec da poterlo attraversare se fosse stato necessario; in secondo luogo ordin\u00f2 che Francoforte fosse pesantemente fortificata. \nIl re di Svezia diede inoltre anche delle disposizioni per l'esercito: il generale Ban\u00e9r ebbe il controllo del centro; le sue forze si disposero nel Brandeburgo, tra Rathenow, Potsdam, Bernau e B\u00fctzow. Fehrbellin era il quartier generale delle sue operazioni.\nHorn ottenne il settore est, ma disponeva di soli 1500 uomini con s\u00e9. Dopo la sconfitta a Magdeburgo, egli avrebbe dovuto avere particolare cura della difesa dei ponti di Francoforte, Landsberg e Schaumberg. Egli venne incaricato anche di reclutare militari nell'area per la causa svedese.\nMentre il re stava preparando i suoi piani per la sua avanzata verso Stettino, lo zar Alessio di Russia invi\u00f2 un'ambasciata informando il re di Svezia la sua disponibilit\u00e0 ad offrirgli delle truppe ausiliarie. Il re Gustavo Adolfo, cordialmente, rifiut\u00f2 l'offerta ringraziando comunque lo zar per la sua disponibilit\u00e0.\nMalgrado i timori di Gustavo Adolfo dopo la vittoria del generale Tilly, quest'ultimo non cerc\u00f2 di avanzare verso gli svedesi e di respingerli verso il mare come tutti si aspettavano. Il timore del conte di Tilly era rappresentato infatti dalle forze del langravio d'Assia-Kassel, Guglielmo V, che si stavano assemblando. Questi era uno dei pochi ferventi sostenitori degli svedesi e della loro campagna in Germania.\nIl conte di Tilly era intenzionato ad evitare che le sue forze fossero circondate ad ovest da quelle dell'Assia-Kassel e dagli svedesi ad est, trovandosi cos\u00ec stretto in una morsa mortale. Di conseguenza, il generale Tilly marci\u00f2 a nord con 17.500 fanti, 7000 cavalieri e 28 cannoni. Sulla strada ricevette altri 9000 fanti e 2000 cavalieri dalla Lega Cattolica e quattro reggimenti dai Paesi Bassi spagnoli. Oltre a questi, altri 25.000 uomini stavano portandosi dall'Italia in Germania ma erano in estremo ritardo e raggiunsero l'area dell'Elba solo l'anno successivo.\nGiovanni Giorgio di Sassonia nel frattempo rispose chiaramente al discorso del re di Svezia dicendo che egli si sarebbe opposto a qualsiasi esercito, di ambo le fazioni in guerra, che avesse osato marciare coi propri uomini attraverso il suo territorio, intenzionato a mantenere una assoluta neutralit\u00e0 nel conflitto. Tilly temeva dal canto suo che la Sassonia avrebbe presto o tardi finito per aderire alla causa della Svezia sia per le comuni visioni religiose, sia soprattutto per il crollo di Magdeburgo.\nIl re di Svezia, a questo punto cerc\u00f2 di fortificare la sua posizione: da Spandau si port\u00f2 a Berlino e costrinse l'elettore di Brandeburgo a sottoscrivere un nuovo trattato di alleanza con lui che prevedeva, oltre alla riconferma delle precedenti condizioni, anche il sostegno alla causa svedese con la somma di 30.000 talleri al mese.\nUn gruppo di soldati imperiali che era rimasto isolato dagli altri, venne avvistato nei pressi di Malchin. Questo fece spaventare Gustavo Adolfo che temeva che gli imperiali volessero levare l'assedio di Greifswald e pertanto ordin\u00f2 al comandante svedese dell'area, \u00c5ke Tott, di disporre tutte le forze in suo possesso nei pressi di Greifswald e di conquistare la citt\u00e0. Dopo l'uccisione del comandante della cittadella locale nei bombardamenti iniziali, le forze imperiali rimanenti in citt\u00e0 inviarono un'ambasciata di resa a Tott il 25 giugno successivo chiedendo la pace. Il re di Svezia promosse Tott al rango di feldmaresciallo e lo impieg\u00f2 per l'avanzata verso Meclemburgo.\nTilly comprese che la Sassonia doveva prendere una posizione chiara nei confronti del conflitto e per questo inizi\u00f2 a marciare a nord verso l'Assia-Kassel, assediando Oldisleben e M\u00fchlhausen nel giugno di quello stesso anno. Prese poi anche Gotha, Eisenach e Weimar. Erfurt si conquist\u00f2 la salvezza pagando. Il conte di Tilly invi\u00f2 degli emissari al langravio d'Assia-Kassel ordinandogli di disperdere le proprie forze, di cui 6000 uomini si trovavano presso citt\u00e0 chiave. Guglielmo si rifiut\u00f2 di accondiscendere agli ordini di Tilly ed assembl\u00f2 le sue forze a Kassel.\nNel contempo, 8000 nuovi fanti giunsero dalla Svezia. Questi avevano il compito di marciare verso il Meclemburgo e di prestare servizio sotto il generale Tott. Nel contempo giunsero anche 7000 soldati inglesi al comando del marchese Hamilton. Questi soldati giunsero lungo il fiume Peene, anzich\u00e9 lungo il Weser come gli svedesi si sarebbero aspettati. Il re Gustavo Adolfo ordin\u00f2 loro di marciare verso Horn che ne distribu\u00ec 4000 lungo la linea del fiume Oder.\nIl re di Svezia si spost\u00f2 verso il fiume Elba. Con 7000 fanti di linea e 3000 cavalieri, procedette quindi verso il Brandeburgo.\nMentre il re svedese si trovava presso la citt\u00e0 di Jerichow, il generale imperiale Pappenheim si trovava a Tangerm\u00fcnde, poco pi\u00f9 a nord sull'altra sponda dell'Elba. Il sovrano era intenzionato a far credere a Pappenheim di essere sul punto di spostarsi verso Magdeburgo ed inizi\u00f2 per questo a marciare in quella direzione. Pappenheim, cercando di prevenire il nemico, si port\u00f2 anch'egli a marciare verso Magdeburgo. Ad ogni modo gli svedesi, improvvisamente, iniziarono a marciare verso nord, lasciandosi alle spalle poche centinaia di soldati. Gli svedesi catturarono cos\u00ec facilmente Tangerm\u00fcnde e la sua cittadella. Gli svedesi raccolsero quante pi\u00f9 navi possibili ed avanzarono lungo l'Elba prendendo la citt\u00e0 di Werben. Vennero erette delle nuove fortificazioni alla confluenza dei fiumi Havel ed Elba, nei pressi di Werben.\nTilly, dopo aver saputo della sconfitta di Pappenheim, avanz\u00f2 da sud per scontrarsi con gli svedesi. Prese posizione a Wolmirstedt, (con un totale di 27.000 uomini), mentre gli svedesi si trovavano nella citt\u00e0 appena conquistata con 16.000 uomini.\nIl re di Svezia si trovava ad Arneburg. Questi opt\u00f2 per concentrare li la sua cavalleria. Dopo aver indagato le posizioni del nemico, spost\u00f2 le sue forze la notte del 1\u00ba agosto. Prima di aver raggiunto il villaggio di Burgstall divise i 4000 uomini a sua disposizione in tre colonne. La prima colonna, al comando del rheingravio di Salm-Kyrburg, ottenne il comando di attaccare Burgstall; la seconda colonna attacc\u00f2 Angern; la terza colonna col re, posta tra le due forze, avrebbe puntato su Rheindorf.\nL'attacco del rheingravio ebbe il successo sperato e riusc\u00ec a prendere Burgstall e tutti i rifornimenti ivi conservati. La colonna guidata dal re raggiunse Rheindorf per scoprire che il generale Tilly aveva adeguatamente preparato il proprio esercito per lo scontro. Malgrado il fatto che fossero solo in 300 col re di Svezia in testa, Gustavo Adolfo guid\u00f2 una carica contro il reggimento nemico, spazzandolo via. Ancora una volta la vita di Gustavo Adolfo venne messa in pericolo da lui stesso, che venne salvato solo dal coraggio di un capitano.\nDi fronte a quest'ennesima sconfitta, Tilly opt\u00f2 per ritirarsi verso Tangerm\u00fcnde a sud. Horn successivamente giunse con 9000 soldati da Rathenow, fatto che fece spaventare ancora di pi\u00f9 il conte di Tilly e lo fece ritirare a Wolmirstedt. Tra il 5 e l'8 agosto, il giorno della sua ritirata strategica, Tilly aveva perso in tutto 6000 uomini, oltre ad un certo numero di diserzioni.\nLe conseguenze della risonante vittoria ottenuta da Tilly a Magdeburgo vennero annullate da questa sconfitta, non avendo saputo cogliere il momento giusto per sopraffare il nemico.\nL'Assia\u2013Kassel e la Sassonia.\nAlla fine al conte di Tilly giunsero i rinforzi dall'Italia. Mentre questi erano in marcia dall'Italia, ad ogni modo, il generale era preoccupato che gli svedesi che si trovavano sulla sponda orientale dell'Elba tentassero una sortita e per questo si pose coi suoi uomini a Wolmirstedt per trovarsi sufficientemente vicino all'Assia-Kassel, alla Sassonia ed al Brandeburgo.\nIl re di Svezia si trovava a Werben e fu qui che incontr\u00f2 infine Guglielmo d'Assia-Kassel. Il langravio concluse un trattato con gli svedesi con l'obbiettivo di respingere le forze imperiali in cambio della protezione degli svedesi.\nGustavo Adolfo lasci\u00f2 il suo accampamento presso Werben al comando dei generali Baudissin e Teuffel con 18.000 uomini, forze sufficienti a contrastare un eventuale attacco imperiale. L'obbiettivo del sovrano svedese era ora quello di spingere Tilly in Sassonia e quindi costringere l'elettore locale a prendere la decisione di schierarsi al suo fianco o contro di lui.\nA Tangerm\u00fcnde, Tilly inform\u00f2 gli assiani della necessit\u00e0 per loro di sottomettersi al governo imperiale e procedere col loro disarmo, ma dopo un breve scontro con l'armata del duca Bernardo di Sassonia-Weimar, si ritirarono. La regione venne comunque devastata e gli imperiali ripiegarono su Lipsia. Tilly giunse poi a Halle il 4 settembre e procedette quindi verso Merseburg dove ordin\u00f2 a Giovanni Giorgio di mettere a tacere le armi e di portarsi con un suo contingente a servire sotto la bandiera imperiale.\nGiungendo presso Lipsia due giorni dopo, Tilly ordin\u00f2 a Giovanni Giorgio di rifornire le sue truppe di vitto e assistenza medica.\nL'8 settembre il conte di Tilly giunse alla periferia di Lipsia e chiese dei rifornimenti alla capitale del ducato per il suo esercito. L'elettore non si trovava in quel momento nella capitale, e pertanto il consiglio cittadino decise di resistere per difendere la citt\u00e0 dall'aggressore. Il generale imperiale devast\u00f2 l'intera area attorno alla citt\u00e0, chiedendo sempre rifornimenti per il proprio esercito che per\u00f2 gli vennero negati per la seconda volta. Gli imperiali si misero quindi a costruire delle trincee per accogliere dei cannoni pesanti che vennero posti a Pfaffendorf, un villaggio appena fuori Lipsia, e bloccarono ogni strada di accesso alla citt\u00e0, in particolare quella verso Duben (a nord-est) da dove sarebbero potuti giungere dei rinforzi dagli svedesi. Il consiglio cittadino invi\u00f2 un emissario all'elettore, ma questi non riusc\u00ec ad oltrepassare i blocchi del nemico e pertanto il 16 settembre, sotto costante minaccia, la citt\u00e0 dovette arrendersi al generale Tilly. 400.000 fiorini vennero pagati agli imperiali perch\u00e9 la citt\u00e0 fosse risparmiata dalle devastazioni. Avendo occupato la citt\u00e0, Tilly ricevette la notizia dell'arrivo degli svedesi e dei sassoni da nord.\nIl 10 settembre, Gustavo Adolfo concluse finalmente il proprio trattato con Giovanni Giorgio, il quale decise quindi i opporsi contro gli imperiali e di schierarsi con gli svedesi. Subito dopo il sovrano di Svezia diede ordine di concentrare tutte le forze disponibili. Tott ebbe la responsabilit\u00e0 di mantenere le comunicazioni ed i rifornimenti per gli svedesi in caso di ritirata. Il sovrano attravers\u00f2 quindi il fiume Elba con la sua armata e raggiunse D\u00fcben il 15 settembre e si incontr\u00f2 con l'elettore di Sassonia che all'epoca disponeva di 16-20.000 uomini al suo comando. I due si accordarono per operare insieme contro Tilly col quale in particolare l'elettore era furioso per le devastazioni compiute dagli imperiali nell'area. L'esercito alleato lasci\u00f2 il 16 settembre la citt\u00e0 di D\u00fcben in direzione di Walkau. Il giorno 17 l'esercito alleato ripart\u00ec per un'altra marcia sino alla piana davanti alla citt\u00e0 di Lipsia dove incontrarono gli imperiali.\nLa battaglia di Breitenfeld.\nLo scontro tra i tre eserciti ebbe inizio a mezzogiorno e perdur\u00f2 per le sei ore successive. Le prime due ore furono perlopi\u00f9 uno scambio di artiglieria. A questo fece seguito una carica di cavalleria imperiale alla linea dei protestanti. L'attacco della cavalleria travolse le truppe sassoni e il fianco sinistro svedese. L'esercito imperiale si dedic\u00f2 quindi ad un attacco generale al nemico. Gli svedesi riposizionarono la loro seconda linea di fuoco per coprire il fianco sinistro dopo il primo attacco e contrattaccarono a loro volta con la loro cavalleria. L'attacco all'ala sinistra dell'armata imperiale venne guidato personalmente da Gustavo Adolfo che riusc\u00ec cos\u00ec a catturare l'artiglieria imperiale ed a bloccare il fianco sinistro del nemico. Gli imperiali collassarono e pi\u00f9 dell'80% delle forze di Tilly furono uccise o catturate.\nIl generale Pappenheim venne costretto a lasciare il campo dopo diverse ore di combattimento senza sosta, ritirandosi a 15 chilometri a nordovest, presso Halle.\nDopo il combattimento, ormai al tramonto, la linea dell'esercito della Lega Cattolica fu spezzata. Tilly e Pappenheim erano entrambi feriti, ma riuscirono a scappare dal campo di battaglia. 7600 furono i soldati imperiali rimasti uccisi nell'operazione, e 6000 i prigionieri. L'artiglieria sassone, venne ripresa assieme a quella imperiale gi\u00e0 conquistata ed a 120 bandiere reggimentali. Quando fu chiara la vittoria, il re di Svezia scese da cavallo, si inginocchi\u00f2 e preg\u00f2 Dio per la vittoria ottenuta.\nLa valle del Meno.\nDopo la vittoria svedese, dopo 12 anni di guerre, i protestanti in Germania avevano raggiunto per la prima volta una posizione forte in grado di porsi in contrasto diretto con l'impero. Con la distruzione dell'esercito imperiale, che si ritir\u00f2 lungo il fiume Weser, l'intera Germania si era trovata alla merc\u00e9 dell'esercito svedese. Due erano le strategie possibili a questo punto per i protestanti: marciare direttamente nei possedimenti ereditari dell'imperatore e raggiungere cos\u00ec come in passato era stato programmato l'Austria ed attaccare quindi Vienna, la capitale imperiale, oppure marciare nella valle Meno ed attaccare i locali vescovati cattolici, fatto che avrebbe ripagato sia a livello materiale che spirituale l'animo dei soldati protestanti. Alla luce delle circostanze, ad ogni modo, il sovrano svedese si dimostr\u00f2 strategicamente prudente. Pur avendo vinto una grande battaglia nel cuore della Germania, gli elettori di Sassonia e Brandeburgo, i suoi pi\u00f9 potenti alleati, avevano lasciato molto a desiderare, ed avrebbero potuto cambiare schieramento nuovamente.\nAgli svedesi si unirono i principi di Anhalt i quali negoziarono con la Svezia un trattato che prevedeva il pagamento di 300.000 \"rixdollars\" al mese e la costruzione di fortezze e ponti in punti strategicamente importanti a loro spese in cambio della protezione degli svedesi. Si tennero delle discussioni ed alla fine Gustavo Adolfo ne concluse che la miglior operazione da fare fosse di procedere col proprio esercito in Turingia, Franconia e Svevia. Da qui l'armata svedese con i suoi alleati avrebbe marciato verso la Baviera, con la quale Gustavo Adolfo aveva un personale conto in sospeso dal momento che l'elettore Massimiliano era uno dei suoi principali nemici in Europa. Questo piano, che si presentava tanto ambizioso quanto rischioso, trov\u00f2 l'iniziale opposizione del cardinale Richelieu, primo ministro francese e principale finanziatore della campagna militare svedese.\nL'invasione della Baviera.\nNel 1632, Gustavo Adolfo marci\u00f2 in Baviera e il 15 aprile attravers\u00f2 il fiume Lech, sconfiggendo nuovamente nella battaglia di Rain il conte di Tilly, che venne ferito a morte. Monaco fu occupata il 17 maggio e Massimiliano I di Baviera fu costretto a rifugiarsi a Salisburgo, sotto protezione imperiale.\nIn seguito a questa serie di sconfitte l'Imperatore Ferdinando II richiam\u00f2 in servizio Albrecht von Wallenstein, affidandogli il compito di scacciare gli svedesi dal territorio imperiale; il nuovo esercito si diresse in Boemia, liberando Praga dall'occupazione sassone e ricacciando Giovanni Giorgio. Gustavo Adolfo decise di portarsi a Norimberga, dove eresse un campo fortificato. Ma questa si rivel\u00f2 controproducente per gli svedesi: Wallenstein pose in luglio il campo sotto assedio; una volta consumate le scarse risorse della regione, l'esercito svedese fu falcidiato dalla fame e dalle epidemie, perdendo una buona parte dei propri uomini; un tentativo da parte di Gustavo Adolfo di spezzare l'accerchiamento assaltando la posizione dell'Alte Veste si risolse in un sanguinoso fallimento.\nAnche le truppe imperiali stavano soffrendo per la scarsit\u00e0 di rifornimenti: dopo avere catturato Lipsia il 1\u00ba novembre, Wallenstein ritenne che la campagna fosse conclusa e cominci\u00f2 a disperdere le proprie forze. Di questo errore approfittarono gli svedesi, che riuscirono ad attaccare gli imperiali ancora divisi; la battaglia di L\u00fctzen, svoltasi tra due eserciti di pari entit\u00e0, si risolse in uno stallo sanguinoso in seguito a cui Wallenstein abbandon\u00f2 il campo (e per questo all'epoca fu ritenuta una vittoria svedese). Ma Gustavo Adolfo era morto durante la battaglia, colpito mentre guidava una carica di cavalleria. Al trono svedese saliva la regina Cristina, di soli sei anni, mentre la guida politica della guerra veniva assunta dal cancelliere Axel Oxenstierna.\nLa morte di Gustavo port\u00f2 a un repentino cambiamento nell'andamento del conflitto. Senza la sua guida e il suo prestigio le truppe svedesi e mercenarie che costituivano le sue forze si ammutinarono per avere assicurazioni sul pagamento del soldo. Anche dal punto di vista politico il partito protestante venne lacerato da divisioni e recriminazioni; la Francia, visto che la sorte del conflitto sembrava volgere a favore degli Asburgo, decise di aumentare l'appoggio offerto ai protestanti e, insieme ad Oxenstierna, patrocin\u00f2 la formazione della Lega di Heilbronn, un'alleanza tra la Svezia e gli Stati di Renania, Svevia e Franconia, con il supporto economico francese, per \"le libert\u00e0 tedesche e la soddisfazione svedese\".\nMa gli stati orientali, Sassonia e Brandeburgo, sollevarono obiezioni: la Sassonia rifiut\u00f2 di unirsi alla lega e Oxenstierna pot\u00e9 solo convincere Giovanni Giorgio ad unirsi alla campagna di primavera con operazioni separate in Slesia. Invece Giorgio Guglielmo di Brandeburgo era in contrasto con la Svezia per il possesso della Pomerania, sulla quale accampava diritti ereditari; in seguito al rifiuto svedese di evacuare la regione, il Brandeburgo e i Circoli della Bassa e Alta Sassonia rifiutarono di unirsi alla Lega, che rimase quindi confinata alla Germania sud-occidentale.\nNel frattempo, in campo cattolico, suscitava sempre pi\u00f9 apprensione la crescente sete di potere di Wallenstein, che tent\u00f2 di portare avanti trattative separate; Ferdinando II invi\u00f2 al comandante un messaggio che gli ordinava di abbandonare la sua campagna contro il Brandeburgo e la Sassonia e di portarsi in Baviera. Wallenstein rispose chiedendo ai propri ufficiali un giuramento di fedelt\u00e0 alla sua persona. In seguito a questo fatto, il 18 febbraio 1634 l'Imperatore revoc\u00f2 la sua autorit\u00e0 di comando, e il 25 febbraio lo fece assassinare, insieme ai suoi pi\u00f9 vicini collaboratori, ad Eger (l'odierna Cheb).\nIl comando delle forze imperiali venne affidato a Ferdinando d'Ungheria, futuro imperatore con il nome di Ferdinando III, mentre suo cugino Ferdinando, cardinale-infante di Spagna, assunse la guida delle forze spagnole nel Nord Italia. I piani della campagna prevedevano che i due Ferdinando marciassero per riunire le loro forze e procedere poi ad ovest, liberando la Via Spagnola che conduceva ai Paesi Bassi. Il 22 luglio 1634 essi ripresero Ratisbona e marciarono in seguito lungo il Danubio; le forze svedesi, al comando di Gustav Horn e Bernardo di Sassonia-Weimar, si diressero contro gli imperiali per fermarne l'avanzata.\nLe forze avversarie si scontrarono il 6 settembre 1634 nella battaglia di N\u00f6rdlingen: le forze della Lega di Heilbronn, in inferiorit\u00e0 numerica, vennero totalmente sconfitte e Gustav Horn fu catturato. In seguito alla disfatta, la Franconia, la Svevia e il W\u00fcrttemberg caddero nelle mani degli imperiali quasi senza opporre resistenza, mentre le residue forze svedesi si ritiravano nella Germania del nord. Giovanni Giorgio di Sassonia, che non era mai stato tra gli oppositori pi\u00f9 convinti dell'Imperatore, gi\u00e0 da qualche tempo aveva cominciato a intavolare trattative che il 24 novembre 1634 avevano portato ad una prima bozza di accordi noti con il nome di Preliminari di Pirna; in seguito alla sconfitta protestante, le trattative vennero portate avanti, e condussero alla pace di Praga, che sanciva le seguenti condizioni:\nQuesta pace, tuttavia, non soddisfaceva n\u00e9 la Svezia, n\u00e9 la Francia, che decideva, a questo punto, di entrare attivamente nel conflitto, inaugurando una nuova fase del conflitto stesso, la cosiddetta fase francese, (1635-1648)."}
{"id": "1148219", "revid": "287204", "url": "https://it.wikipedia.org/wiki?curid=1148219", "title": "Distensione (siderurgia)", "text": "La distensione in siderurgia, \u00e8 un trattamento termico che consiste nel riscaldamento e nella permanenza a temperature inferiori ad Ac1 ed in un raffreddamento lento.\nLo scopo della distensione \u00e8 quello di ridurre le tensioni interne senza alterare significativamente la durezza.\nIn generale, il trattamento di distensione viene eseguito a 150-180 \u00b0C per gli acciai al carbonio o debolmente legati, ed a 170-210 \u00b0C per gli acciai da cementazione. \nNon sempre questo trattamento \u00e8 indicato per materiali destinati alla produzione di elementi sottoposti a sollecitazioni di fatica e sollecitazioni flessionali perch\u00e9 lo strato tensionale superficiale pu\u00f2 rivelarsi utile per aumentarne la resistenza a fatica.\nPerch\u00e9 \u00e8 utile questo trattamento?\nGeneralmente, quando trattiamo un materiale, la lavorazione, il taglio e la deformazione plastica provocano un accumulo di compressioni che potrebbero causare variazioni dimensionali indesiderate, soprattutto se rilasciate in modo non controllato, come ad esempio durante un successivo trattamento termico. Dunque, per ridurre al minimo le compressioni dopo la lavorazione e il rischio di variazioni dimensionali, \u00e8 possibile sottoporre il componente a \"distensione\", che solitamente avviene dopo la sgrossatura, ma prima della finitura finale ad una temperatura compresa tra i 550 \u00b0C e i 650 \u00b0C per gli acciai, 150-180 \u00b0C per gli acciai al carbonio o debolmente legati e a 170-210 \u00b0C per gli acciai da cementazione. A seguire verr\u00e0 eseguita la fase di raffreddamento lenta in un forno o all\u2019aria, che va da una, due o pi\u00f9 ore, proprio per evitare tensioni dovute al cambio repentino di temperatura, cosa che succede spesso nei componenti di grosse dimensioni. Ci sono dei casi inoltre dove la distensione pu\u00f2 essere effettuata all\u2019interno di un forno con gas inerte per proteggere le superfici dall\u2019ossidazione oppure in forni sottovuoto. Poich\u00e9 ogni materiale \u00e8 a s\u00e9 e possiede caratteristiche diverse, esistono casi in cui alcuni prodotti devono essere sottoposti a successivi trattamenti termici o superficiali e per ognuno di essi la distensione deve avvenire nel rispetto dei loro componenti per garantire il risultato migliore."}
{"id": "1148226", "revid": "298055", "url": "https://it.wikipedia.org/wiki?curid=1148226", "title": "Godwin Brumowski (personaggio)", "text": ""}
{"id": "1148227", "revid": "2730", "url": "https://it.wikipedia.org/wiki?curid=1148227", "title": "Non mollare", "text": ""}
{"id": "1148228", "revid": "1573940", "url": "https://it.wikipedia.org/wiki?curid=1148228", "title": "Club alpino francese", "text": "Il Club alpino francese (in francese Club alpin fran\u00e7ais), generalmente abbreviato in CAF \u00e8 una associazione alpinistica francese.\nStoria.\nFondato nel 1874, il Club si \u00e8 nel tempo notevolmente evoluto ed ingrandito.\nIl primo rifugi costruito da questo Club alpino \u00e8 stato il rifugio dei Grands Mulets, lungo la storica via di ascensione al Monte Bianco compiuta da Michel Gabriel Paccard e Jacques Balmat nel 1786.\nNel 2005, durante il suo quinto congresso, si \u00e8 definito come \u00abFederazione francese dei club alpini e di montagna\u00bb (in francese, \"F\u00e9d\u00e9ration fran\u00e7aise des clubs alpins et de montagne\" - FFCAM) ed ha attualmente pi\u00f9 di 200 associazioni affiliate.\nScopi.\nSi prefigge come scopo di:"}
{"id": "1148230", "revid": "1003477", "url": "https://it.wikipedia.org/wiki?curid=1148230", "title": "Oltrep\u00f2 mantovano", "text": "L'Oltrep\u00f2 mantovano \u00e8 uno dei due territori della Lombardia (l'altro \u00e8 l'Oltrep\u00f2 pavese in provincia di Pavia) che si estendono oltre il fiume Po. I comuni situati oltre il fiume sono 16; appartengono tutti alla provincia di Mantova e il loro territorio \u00e8 incuneato tra quello delle province emiliane di Reggio Emilia, Modena e Ferrara e quella veneta di Rovigo. Tra le citt\u00e0 pi\u00f9 importanti ci sono Gonzaga e Suzzara presso il confine con l'Emilia-Romagna. Nel territorio viene prodotto il formaggio Parmigiano Reggiano (unica zona di produzione al di fuori dell'Emilia-Romagna).\nStoria.\nGi\u00e0 in epoca romana il territorio dell'Oltrep\u00f2 mantovano era occupato da piccoli insediamenti romani. La zona inizi\u00f2 ad essere fortemente coltivata da questa popolazione, presenza testimoniata da numerosi reperti archeologici rinvenuti nella zona. Solo dal XV secolo il Po occupa pi\u00f9 o meno la superficie idrica attuale. Nel Medioevo la zona era soggetta a frequenti esondazioni e i fiumi non scorrevano in argini ben definiti. Sempre nello stesso periodo storico regnante la grancontessa Matilde di Canossa fu effettuata una grande bonifica del territorio da parte dei monaci benedettini. Essi, una volta insediatisi presso il fiume costruirono l'importante abbazia di San Benedetto in Polirone, nota ancora al giorno d'oggi con l'appellativo di \"Montecassino del Nord\". Agli anni tra il 1906 e il 1907 risale inoltre un'altra grande bonifica, questa concluse cos\u00ec le opere di bonifica iniziate dagli Etruschi.\nLe citt\u00e0 e la popolazione.\nNell'Oltrep\u00f2 si trovano ben 16 comuni della provincia di Mantova, circa il 25% del totale (64 comuni). \nIl comune pi\u00f9 popolato \u00e8 Suzzara con 21.000 abitanti, segue Gonzaga con circa 8.700 abitanti.\nComuni dell'Oltrep\u00f2 mantovano.\nStrade.\nLa zona \u00e8 attraversata dalla A22 Brennero-Modena, che ne rappresenta l'asse viario pi\u00f9 importante. Sono presenti poi strade minori a livello provinciale.\nEconomia.\nL'economia \u00e8 dovuta in primo luogo alla produzione agricola di riso, cereali, barbabietola, patata ecc. , tuttavia nel comune di Suzzara \u00e8 presente un importante stabilimento dell'azienda IVECO, solo stabilimento in Italia in cui si producono Iveco Daily.\nFlora e fauna.\nNei secoli passati grandi estensioni di foreste coprivano il territorio lungo il fiume Po. Oggigiorno invece troviamo piantagioni di pioppi. Numerose sono comunque le specie vegetali, platani, gelsi, robinie, artemisie, carpini bianchi, querce, aceri campestri, olmi, salici, canneti, ontani e piante esotiche.\n\u00c8 molto numerosa la fauna avicola con aironi cinerini, nitticore, cormorani, garzette, gabbiani, falchi, gufi, civette, folaga e la poiana. Inoltre vi sono numerose specie di anatre come i germani reali e lo svasso. Nel fiume si trovano il luccio, la carpa, il cavedano, l'anguilla, il siluro, la tinca ecc. Sulla terra sono invece visibili lepri, volpi e fagiani.\nSport e divertimento.\nNell'Oltrep\u00f2 di Mantova si possono praticare numerosi sport, che variano dalla pesca, molto praticata grazie alla vicinanza col fiume Po e ai suoi numerosi affluenti oltre che alle zone paludose a sport praticati in aria. La zona \u00e8 molto vicina inoltre a numerosi parchi di divertimento.\nFiere.\nOgni anno si svolge a Gonzaga la Fiera Millenaria. Essa \u00e8 una fiera agricola e zootecnica le cui prime tracce risalgono al IX Secolo. Le prime notizie documentate risalgono al 1488, anno in cui avvenne un fatto miracoloso. Francesco II Gonzaga cadde da cavallo rischiando la vita,nei pressi della sua tenuta estiva di gonzaga, ma come per miracolo rimase incolume e venne salvato. Fu cos\u00ec che grato alla Madonna volle dedicarle un giorno di festa, l'8 settembre, giorno della sua nativit\u00e0 e la costruzione del convento di Santa Maria, oggi adibito a biblioteca comunale."}
{"id": "1148232", "revid": "2184720", "url": "https://it.wikipedia.org/wiki?curid=1148232", "title": "Punizione (pedagogia)", "text": "In pedagogia, la punizione (castigo) \u00e8 un metodo educativo di correzione, molto diffuso: \u00e8 applicato dal genitore, dal docente o da un'altra figura autorevole nei confronti del bambino. Normalmente essa \u00e8 una sanzione per un comportamento scorretto, analogamente alla pena inflitta all'adulto resosi responsabile di un illecito o di un reato.\nLa valenza della punizione in quanto metodo educativo \u00e8 stata oggetto di controversie, in particolare nel XX secolo: ricerche di carattere psicologico e psicoanalitico, svolte per esempio da Bruno Bettelheim, Donald Woods Winnicott e Alice Miller, hanno evidenziato (con varie motivazioni) la scarsa utilit\u00e0 e persino la nocivit\u00e0 di un approccio educativo basato sulla punizione, in particolare fisica. Alice Miller sostiene che la punizione corporale produca, nel bambino, un dolore non passibile di rimozione e un trauma psicologico che potrebbero segnare (attraverso meccanismi di reazione come l'autoritarismo e il disturbo depressivo) il suo sviluppo nella fase adulta.\nDal punto di vista storico, si pu\u00f2 menzionare una considerazione (elementare e, probabilmente, derivata da semplici dati empirici) di San Giovanni Bosco (prelato, educatore e fondatore dell'ordine dei Salesiani) il quale, nella sua esposizione, si esprime contro ogni metodo di punizione corporale adducendo motivazioni poi riprese da altri studiosi.\nLa \"pedagogia nera\", al contrario, sostiene un modello educativo in cui la violenza e le punizioni sono legittime: afferma che il bambino \u00e8, tendenzialmente, portato ad assumere abitudini \"viziose\" (cattive, autolesioniste, antimorali, antisociali) laddove il genitore, o tutore, non intervenga correggendolo e reprimendo le sue naturali tendenze. In tal caso la punizione \u00e8, quindi, uno strumento educativo e di insegnamento: attraverso una punizione, anche fisica, si otterrebbe il risultato di trasmettere al bambino il messaggio che il rispetto delle regole \u00e8 necessario e che la trasgressione comporta sanzioni e sofferenze. Secondo questa pedagogia, la punizione \u00e8 l'unico metodo efficace per trasmettere questo tipo di messaggio senza ingenerare confusioni dovute alla scarsa capacit\u00e0 di comprendere, propria del bambino.\nMetodi di punizione.\nNell'ambito di punizioni e castighi, esistono pi\u00f9 accezioni e sfumature: dalle punizioni pi\u00f9 lievi (il \"mettere in castigo\" qualcuno) a quelle pi\u00f9 pesanti, e addirittura al \"castigo divino\". Questo \u00e8 un avvenimento particolarmente nefasto, visto come una vendetta della divinit\u00e0 da parte di chi lo subisce (un famoso esempio, citato dalla Bibbia, \u00e8 il diluvio universale).\nTra i metodi punitivi applicati, nei confronti dei bambini, vi sono:\nMotivi di punizione.\nLe punizioni motivate possono essere suddivise in base alla figura che le impartisce e ai motivi:\nEsistono altre motivazioni per cui la figura educatrice ricorre alla violenza: in particolare l'umiliazione, con cui talvolta si condisce l'atto punitivo, \u00e8 dettata dalla ricerca di soddisfazione personale e non dalla percezione di reale utilit\u00e0 per il soggetto punito. Nel suo \"La Persecuzione del Bambino. Le radici della Violenza.\", Alice Miller descrive la sottile ambiguit\u00e0 della pedagogia nera. Di seguito, un passo dell'opera:\n\u00abL'impiego consapevole dell'umiliazione, che soddisfa i bisogni degli educatori, distrugge l'autoconsapevolezza del bambino, lo rende insicuro e inibito, e tuttavia viene elogiata come un buon servizio che gli si rende.\u00bb"}
{"id": "1148243", "revid": "1968208", "url": "https://it.wikipedia.org/wiki?curid=1148243", "title": "Lenticchia di Onano", "text": "La Lenticchia di Onano \u00e8 una leguminosa, riconosciuta come uno dei prodotti agroalimentari tradizionali italiani presidii di Slow Food \nAreale.\nEsclusivamente il comune di Onano, in provincia di Viterbo.\nDescrizione del prodotto.\nPoche lenticchie possono vantare un passato cos\u00ec documentato. Nel territorio le lenticchie si coltivano da secoli e gi\u00e0 in passato erano molto ricercate. Uno Statuto del 1561 tratto da \"Ordini, statuti, leggi municipali della comunit\u00e0 e popolo di Onano\" prescrive sanzioni per chi \u00e8 sorpreso a danneggiare o a rubare leguminose. Ancora nel Seicento, e poi nel secolo scorso, tracce documentarie ne attestano la vendita e il consumo niente meno che alla corte papale, con una memoria tradizionalmente legata a due personaggi celebri, come il cardinale Prospero Caterini e papa Pio XII.\nAll'inizio del Novecento la lenticchia di Onano era presente in varie esposizioni internazionali: a Roma e Buenos Aires nel 1910, a Londra e infine a Parigi nel 1911, in occasione della III Esposizione Internazionale del Progresso Moderno. Intorno agli anni '60 del novecento la coltura ha un momento di crisi, sostituita da coltivazioni pi\u00f9 redditizie. La ripresa della produzione \u00e8 legata agli orti famigliari e a un produttore biologico.\nQualit\u00e0 organolettiche.\nTonda e saporitissima, di colore marrone chiaro con sfumature che vanno dal piombo scuro al cinereo rosato, al verdastro, marmorizzata in superficie, la lenticchia \"dei papi\" cresce bene nei terreni vulcanici, sabbiosi e leggeri di Onano, ideali per i legumi. La tendenza attuale \u00e8 di incrementare la coltivazione della lenticchia a seme grande, data la disponibilit\u00e0 di terreni potenzialmente vocati ma attualmente dedicati ad altre colture. \nLa buccia \u00e8 quasi inesistente e la pasta vellutata, fine e cremosa.\nUtilizzo gastronomico.\nDolcissima e delicata, la lenticchia di Onano \u00e8 ottima nelle minestre o nelle zuppe, con i quadrucci all\u2019uovo, come semplice contorno con un soffritto di guanciale, aglio, carota, sedano e un poco di pomodoro, oppure in umido nei piatti a base di selvaggina, in particolare con la starna.\nCuriosit\u00e0.\nGiulio Andreotti, nel testo \" La sciarada di Papa Mastai\" sostiene che papa Pio IX, dopo la perdita del potere temporale, si sia consolato con un piatto di lenticchie Onanesi procurateli dal cardinale Prospero Caterini, che era appunto di Onano. Anche in un programma della Rai trasmesso il 25 maggio 2007 si \u00e8 riportato lo stesso aneddoto, insieme alla affermazione che da giovane il futuro papa Pio XII, che trascorreva le vacanze ad Onano nelle tenute di suo nonno, apprezzasse molto le lenticchie."}
{"id": "1148244", "revid": "256896", "url": "https://it.wikipedia.org/wiki?curid=1148244", "title": "Club Alpin Fran\u00e7ais", "text": ""}
{"id": "1148245", "revid": "80224", "url": "https://it.wikipedia.org/wiki?curid=1148245", "title": "Marina di leuca", "text": ""}
{"id": "1148247", "revid": "81195", "url": "https://it.wikipedia.org/wiki?curid=1148247", "title": "Alchino", "text": ""}
{"id": "1148248", "revid": "287204", "url": "https://it.wikipedia.org/wiki?curid=1148248", "title": "V\u00e4dersolstavlan", "text": "Il V\u00e4dersolstavlan (in svedese \"dipinto del parelio\") \u00e8 un dipinto che rappresenta un parelio o \"cane del sole\" (un fenomeno ottico atmosferico) osservato a Stoccolma il 20 aprile 1535.\nIl dipinto prende il nome dal parelio, in svedese \"V\u00e4dersol\" (\"sole meteorologico\", molto simile all'inglese \"weather sun\"), rappresentato in alto a destra.\nRitenuto la pi\u00f9 vecchia rappresentazione della citt\u00e0 di Stoccolma, il \"V\u00e4dersolstavlan\" \u00e8 probabilmente anche il pi\u00f9 antico dipinto svedese di un panorama e la pi\u00f9 antica raffigurazione di un parelio.\nIl dipinto originale, prodotto subito dopo l'evento e attribuito tradizionalmente ad Urban M\u00e5lare (in svedese \"Urban [il] pittore\"), \u00e8 andato perso, ma ne esiste una copia del 1636 di Jacob Heinrich Elbfas, conservata nella cattedrale di Storkyrkan nel centro di Stoccolma. Precedentemente coperta da strati di vernice brunastra, questa copia venne restaurata nel 1998 - 1999.\nIl \"V\u00e4dersolstavlan\" venne realizzato durante un momento importante della storia della Svezia. La costituzione della Svezia moderna coincise con l'introduzione del Protestantesimo e la rottura con la Danimarca e l'Unione di Kalmar. Il dipinto venne commissionato dal riformatore svedese Olaus Petri e le controversie risultanti tra questi ed il re Gustav Vasa ed il contesto storico rimasero un segreto per secoli. Durante il XX secolo comunque il \"V\u00e4dersolstavlan\" divenne un simbolo della storia di Stoccolma ed \u00e8 tuttora mostrato di frequente durante le commemorazioni della citt\u00e0."}
{"id": "1148250", "revid": "6923", "url": "https://it.wikipedia.org/wiki?curid=1148250", "title": "Cagiva Aletta Rossa", "text": "La Cagiva Aletta Rossa o WSXT \u00e8 stata una motocicletta da fuoristrada prodotta dalla casa italiana Cagiva dal 1983 al 1988. Era disponibile nelle cilindrate 125, 200 e 350\u00a0cm\u00b3.\nAletta Rossa 125.\nCommercializzata a partire da luglio 1983 come naturale evoluzione della SXT, la sua pubblicit\u00e0 occupava tutta l'ultima pagina della Gazzetta dello Sport il successivo Ferragosto; infatti la moto di nuovo aveva raffreddamento a liquido e monoammortizzatore posteriore, mentre dalla \"madre\" aveva ereditato la maggior parte della ciclistica e delle sovrastrutture, il miscelatore, l'aspirazione lamellare e il freno a disco anteriore, questo modello venne prodotto fino al 1987, dopo un periodo di pausa il progetto riprender\u00e0 vita sotto il nome di Cagiva W8, la quale introduce la valvola di scarico.\nI colori disponibili erano: Rosso (con sella e telaio neri); Bianca (sella e telaio rossi); Nera (sella e telaio rossi).\nAll'epoca, per quanto vietata dal codice della strada, era molto diffusa la maggiorazione che portava la cilindrata a circa 160 cm\u00b3 grazie al gruppo termico prodotto dalla Polini, spesso accompagnata con la sostituzione del carburatore Dell'Orto da 24 mm con uno di maggior diametro fino anche a 34\u00a0mm.\nLe Aletta Rossa furono regalate alla nazionale di calcio italiana quando vinse i mondiali del 1982.\nSulla stessa base venne costruita l'Elefant 125 che ricalcava le forme della Elefant 750 che correva nella Dakar, a differenza dell'Aletta aveva il serbatoio pi\u00f9 capiente e differenti colorazioni.\nAletta Rossa 200.\nQuesto modello dell'Aletta Rossa non fu molto apprezzato, per via della sua cilindrata inusuale e per via della sua struttura, pressoch\u00e9 identica a quella dell'Aletta Rossa 125, infatti i due modelli differiscono solo per la cilindrata e la forcella, a perno in asse nella versione 125, a perno arretrato nella versione 200, per questo venne prodotta solo dal 1984 al 1986.\nAla Rossa 350.\nQuesto modello venne prodotto dal 1983 al 1988, non essendo molto pi\u00f9 potente della versione 125, pur con l'aumento considerevole della cilindrata, non ebbe il successo sperato.\nFu una delle prime moto \"enduro\" con motore a 4 tempi da 27 \u00a0CV."}
{"id": "1148253", "revid": "599013", "url": "https://it.wikipedia.org/wiki?curid=1148253", "title": "Johan De Muynck", "text": "Professionista dal 1971 al 1983, in carriera ottenne 12 vittorie, tra cui la classifica finale del Giro d'Italia 1978.\nCarriera.\nLa sua vittoria pi\u00f9 importante fu il Giro d'Italia del 1978. Fu anche secondo al Giro nel 1976, a soli 19 secondi dal vincitore Felice Gimondi. Al Tour de France, fu quarto nel 1980 e settimo nel 1981. Col settimo posto nella Vuelta a Espa\u00f1a 1980, \u00e8 uno dei corridori che hanno centrato la Top10 in tutti i grandi giri."}
{"id": "1148254", "revid": "124167689", "url": "https://it.wikipedia.org/wiki?curid=1148254", "title": "Jenny Bailey", "text": " \nAppartenente ai Liberal Democratici, fa parte del consiglio comunale della citt\u00e0 di Cambridge dal maggio 2002. Nel maggio 2006 \u00e8 stata nominata vicesindaco e nel maggio 2007, all'et\u00e0 di 45 anni, sindaco della stessa citt\u00e0; nel 2008 le \u00e8 succeduto il suo vice, Mike Dixon.\nJenny Bailey \u00e8 la prima persona che si \u00e8 sottoposta ad un intervento per il cambiamento di sesso ad essere diventata sindaco nel Regno Unito. Anche la sua compagna, Jennifer Liddle, \u00e8 transessuale e fa parte del consiglio comunale di Cambridge dal 2000. Jenny Bailey ha due figli, nati da un matrimonio precedente l'operazione."}
{"id": "1148258", "revid": "1868855", "url": "https://it.wikipedia.org/wiki?curid=1148258", "title": "Adolfo De Carolis", "text": "Protagonista dell'arte italiana idealista e simbolista fra Ottocento e Novecento, De Carolis ha influito in modo determinante negli sviluppi formativi del gusto floreale, operando in egual misura anche nei campi dell'illustrazione, della pittura e della fotografia. Frequentemente collocato dalla critica nel contesto liberty, De Carolis oppone per\u00f2 polemicamente la sua fede artistica nella tradizione rinascimentale ed ermetica alle bizzarrie organicistiche dell'\"arte nuova\", come appare in particolare in un articolo sul \"Leonardo\" dopo una visita alla Esposizione Internazionale d'Arte Decorativa Moderna di Torino del 1902. La sua opera esibisce piuttosto un'evoluzione dell'estetica preraffaellita, fortemente condizionata da modelli e stilemi del giapponismo, da un lato, e da un inquieto formalismo di stampo michelangiolesco, dall'altro.\nDe Carolis ha collaborato con grandi letterati, illustrando con disegni e xilografie opere di Gabriele D'Annunzio e di Giovanni Pascoli, con una maniera grafica inconfondibile, decorativamente organica tanto all'architettura tipografica quanto ai contenuti.\nBiografia.\nDe Carolis nasce il 6 gennaio 1874 da Gioacchino De Carolis, medico condotto, e da Ester Pompei; a dodici anni viene mandato a frequentare il seminario di Ripatransone (AP), che abbandona nel 1888 per frequentare l'Accademia di Belle Arti di Bologna.\nNel 1892, ottenuto il diploma a Bologna, si reca a Roma per frequentare la scuola di decorazione pittorica del Museo Artistico Industriale. Inizia con il suo maestro il restauro degli appartamenti Borgia in Vaticano e prosegue con la decorazione di Villa Blanc a Roma e di Villa Brancadoro nelle Marche. A Roma conosce il pittore Nino Costa, cominciando a frequentare il cenacolo da lui fondato \"In arte libertas\" che proponeva un rinnovamento aristocratico dell'arte attraverso la riscoperta dei grandi del '400 fiorentino, sull'esempio dei Preraffaelliti. Fino al 1901 la sua vena simbolista lo rivolge alla pittura paesaggistica a tempera, ad olio, alla pittura murale decorativa e al design di derivazione Arts and Crafts.\nDivenuto membro nel 1896 dell'associazione \"In Arte Libertas\", da questa data crea i noti dipinti di ispirazione preraffaelita \"La Primavera\", esposta all'esposizione universale di Saint Louis, \"La Donna della fontana\", \"Il cammino della vita\", \"La Madonnina\", vincitrice del concorso Alinari, \"Il ritratto della moglie Lina\", \"Il concerto\".\nNel 1899 viene invitato alla III Esposizione internazionale d'arte di Venezia. Nel 1900, fatta la conoscenza di Giovanni Pascoli, oltre ad occuparsi della decorazione grafica di alcune sue pubblicazioni, cesella per il poeta il pomo d'argento di un bastone che viene donato a Pascoli dagli amici del \"Marzocco\". Riceve inoltre la commissione del conte Forcioli Conti per disegnare il tabernacolo bronzeo del fonte battesimale dove fu battezzato Napoleone, posto nella cattedrale di Santa Maria Assunta ad Ajaccio. Nello stesso anno l'Accademia delle Belle Arti di Perugia lo nomina accademico di merito.\nIl periodo fiorentino.\n Nel 1901 ottiene un incarico di professore aggiunto alla \"cattedra di Ornato\" dell'Accademia di belle arti di Firenze, dove avr\u00e0 tra i suoi allievi anche il pittore ferrarese Oreste Forlani. Si trasferisce cos\u00ec in una casa in riva al Mugnone. Sono gli anni dell'amicizia e del sodalizio artistico con Gabriele d'Annunzio, che in quel tempo soggiorna alla Villa della Capponcina. L'artista a Firenze decora il Villino Puccioni, esegue il \"Ritratto di Marianna Fabbri\" e partecipa al concorso della Fratelli Alinari per le illustrazioni di una lussuosa riedizione novecentesca della Divina Commedia.\nNel 1902, contro il parere della famiglia, sposa la modella Quintilina Ciucci, detta Lina, nata ad Anticoli Corrado. Il matrimonio \u00e8 felice e nascono ben cinque figli. Nel 1903 Gabriele d'Annunzio fa da padrino alla primogenita Donella, cos\u00ec battezzata su suo suggerimento. De Carolis le fa costruire una culla con incisioni di versi dannunziani..\nDa qui in poi Adolfo De Carolis comincia una vasta produzione artistica unita alla collaborazione e alla creazione di riviste letterarie e artistiche: collabora alle riviste \"Leonardo\", \"Hermes\" \"Rivista marchigiana illustrata\", \"Novissima\" e altre ancora, frequentando i letterati e i maggiori artisti dell'epoca, come l'antropologo Nello Puccioni e gli scultori Libero Andreotti e Leonardo Bistolfi.\nNel 1902 esegue il manifesto \" Francesca da Rimini \" stampato nello Stabilimento cromo-litografico Alessandro Marzi di Roma. Nel 1903 esegue il ritratto della contessa Venturini e illustra con xilografie l'edizione della \"Francesca da Rimini \" e nel 1904 de \"La figlia di Iorio\" di Gabriele D'Annunzio, di cui esegue anche la locandina e cura i bozzetti e i costumi per l'allestimento teatrale. Esegue anche le xilografie dei \"Primi Poemetti\" e dei \"Poemi Conviviali\" di Giovanni Pascoli.\nNel 1905 allestisce con Galileo Chini, Tommasi, Tofanari e Lolli la Prima Esposizione dell'Arte Toscana. Nello stesso anno esegue i disegni per le edizioni de \"La fiaccola sotto il moggio\" e delle \"Elegie Romane\" di D'Annunzio. Su richiesta del giovane poeta Marino Moretti illustra le raccolte \"Fraternit\u00e0\" (1905) e \"La serenata delle zanzare\" (1908). Affresca a Roma il Villino Regis de Oliveira, in seguito demolito. Dal 1906 al 1912 illustra i 4 volumi delle dannunziane \"Laudi del cielo, del mare, della terra e degli eroi\"\nTra il 1907 e il 1908 l'artista si dedica alla decorazione del Salone delle Feste del palazzo del Governo di Ascoli Piceno. Per realizzare le sue pitture non vuole alcun compenso e rifiuta tutti gli incarichi offertigli in quel periodo. Con questo gesto e con la sua opera esprime gratitudine all'Amministrazione Provinciale ascolana che gli aveva conferito la borsa di studio del Pio Sodalizio dei Piceni. Questa gli consente di frequentare la Scuola di Decorazione pittorica del Museo artistico industriale di Roma conseguendo, a fine corso, la medaglia d'oro nell'anno 1895. In questi dipinti, considerati dal punto di vista cromatico come il suo capolavoro, l'artista marchigiano celebra la laboriosit\u00e0 del popolo piceno, accostando i temi locali ai miti antichi. Agli stessi anni risale il trittico (che evidenzia il recupero anche di tale struttura propria dell'arte medievale e rinascimentale) raffigurante \"I Cavalli del Sole\", conservato nella Pinacoteca della stessa citt\u00e0, che ripropone le tematiche mitologiche e lo stile dei coevi affreschi ascolani. Nel 1908 l'artista si reca a Loreto per l'inaugurazione della cupola della basilica dipinta da Cesare Maccari; ivi conosce il musicista Giovanni Tebaldini, instaurando una lunga e fruttuosa amicizia.\nNel 1909 lavora ancora per D'Annunzio, di cui \u00e8 ormai l'illustratore preferito, con l'edizione della tragedia \"Fedra\" in stile arcaizzante e simbolista. De Carolis esegue in xilografia tutti i celebri motti dannunziani, brevi frasi create dal poeta a sottolineare particolari eventi vissuti o promossi: opere pregevoli, quanto la serie di ex libris elaborati da De Carolis per famosi personaggi come Eleonora Duse. Su suggerimento dell'amico Gabriele D'Annunzio de Carolis si firma \"de Karolis\" in molte illustrazioni librarie.\nNel 1911 intraprende la decorazione del \"Salone del Podest\u00e0\" nel Palazzo del Podest\u00e0 di Bologna, per la quale aveva vinto il concorso indetto nel 1907: il tema dei \"Fasti della citt\u00e0 di Bologna\" viene affrontato in sei grandi riquadri storici sulla parete settentrionale, nei peducci con i grandi personaggi bolognesi e e nella decorazione dell'enorme soffitto, dove raffigura \"Il Mondo antico\", \"Il Cristianesimo\", \"I Comuni\" e \"La Rinascita\". L'opera colossale impegna l'artista per molti anni, fino alla morte. Verr\u00e0 completata da collaboratori e allievi, tra i quali il fratello Dante e il genero Diego Pettinelli.\nNell'Esposizione Retrospettiva Italiana e Regionale in Firenze, riceve dalla Camera di Commercio e Arti il Diploma di Medaglia d'oro.\nIllustra \"Odi ed Inni\" di Pascoli e il III libro delle \"Laudi\" di D'Annunzio, \"L'Alcione\".\nNel 1912 illustra sempre per D'Annunzio \"Le Canzoni delle Gesta d'oltremare\", IV libro delle \"Laudi\". Nello stesso anno De Carolis e i suoi allievi creano per l'editore Angelo Fortunato Formiggini le copertine della collana \"I classici del ridere\". Nel 1914 De Carolis realizza per Formiggini anche 41 xilografie per la serie delle carte da gioco italiane.\nFino al 1913 collabora alla rivista \"L'Eroica\", fondata alla Spezia da Cozzani e Oliva, con i pi\u00f9 fedeli degli allievi fiorentini, tra i quali Barbieri, Costetti e Nonni.\nNel 1914 illustra per Pascoli e per Giosu\u00e8 Carducci la raccolta di tutte le poesie, per i tipi Zanichelli. Nello stesso anno crea la copertina del libretto del film-colossal Cabiria, ideato da d'Annunzio.\nNel 1915 ottiene la cattedra dell'Accademia di Belle Arti di Brera, dove insegna Decorazione; due anni dopo tuttavia si trasferir\u00e0 a Bologna.\nNel 1916 collabora con la rivista del Touring Club Italiano. Dal 1916 al 1920 lavora a Pisa per decorare l'Aula Magna dell'Universit\u00e0. L'opera, che si incentra sul cd. \"Trittico galileiano\", con le scene della Gloria e Consacrazione di Galileo, andr\u00e0 perduta a causa dei bombardamenti della seconda guerra mondiale.\nNel 1918 conosce il pittore marchigiano Bruno da Osimo, che inizia all'arte xilografica. De Carolis continua il sodalizio con D'Annunzio ideando nuovi motti, loghi e le xilografie che illustreranno il famoso \"Notturno\", edito dai Treves e collabora con Guido Marussig e altri famosi pittori ad illustrare il periodico \"La trincea\" destinato ai soldati al fronte.\nIl periodo delle \"Arti minori\".\nAppassionato cultore di arte popolare, De Carolis si interessa alle opere tessili, alle ceramiche, alle decorazioni lignee tradizionali dei mobili. Nel 1920 promuove l'apertura di \"Botteghe d'arte popolare\", interessadosi dell'arte \"povera\" sarda, sicula, abruzzese, ecc. Disegna per le opere teatrali d'Annunzio gli allestimenti delle scene e i costumi di Eleonora Duse. Su commissione crea preziose rilegature di libri, ciondoli in argento con testa di Medusa e vasi da fiori. D'Annunzio gli commissiona spesso oggetti e disegni, in particolare per sostenere l'impresa di Fiume: l'artista disegna lo stendardo della Reggenza con il serpente e il motto \"Quis contra nos?\", la medaglia della marcia di Ronchi e alcune emissioni dei francobolli emessi del nuovo stato. Successivamente per la ditta L.e.p.i.t. disegna una serie di raffinati contenitori in vetro di Murano per profumi \"dannunziani\" (i nomi evocano l'impresa fiumana: il lauro di Laurana, la rosa degli uscocchi..).\nSu richiesta del titolare della ditta Varnelli, rielabora la figura della Sibilla Appenninica per utilizzarla nell'etichetta dell'omonimo liquore d'erbe.\nNel campo della ceramica, forte dell'esperienza acquisita a Firenze presso le ditte Richard-Ginori e Cantagalli, al tempo della costruzione di Villa Blanc, instaura una fruttuosa collaborazione con la ditta di ceramiche dell'amico marchigiano Giuseppe Matricardi, cui fornisce i disegni per alcuni piatti, decori e servizi da tavola. Nel 1913 disegna anche le decorazioni floreali e le ceramiche che ornano il villino Matricardi di Grottammare.\nSi occupa anche delle decorazioni esterne di villa Castelli-Montano, a Giulianova, in Abruzzo, edificata fra il 1910 e il 1918, e con tutta probabilit\u00e0 gli interni del vicino Palazzo Re.\nNel corso della carriera disegna su commissione studi per banconote, titoli, calendari, manifesti (Il Marzocco 1900, Biennale di Venezia nel 1909, Anniversario della battaglia di Castelfidardo nel 1910, Esposizione internazionale delle industrie e del lavoro di Torino nel 1911, Ramon Escudo), cartoline, etichette e disegni pubblicitari (Citt\u00e0 di Rimini, feste della citt\u00e0 di Faenza 1908, Esposizione regionale d'arte di Ancona, ditta di aeroplani Ottorino Pomilio). In particolare, nel 1924 partecipa con numerosi altri artisti alla creazione del celebre catalogo \"Veni vd vici\", voluto dall'imprenditore Giuseppe Verzocchi.\nAdolfo De Carolis scrive anche numerosi saggi come \"L'estetica del paesaggio\", pubblicato sul \u00abLeonardo\u00bb il 29 marzo 1903, \"Arte decorativa moderna\", apparso su \u00abHermes\u00bb nell'aprile 1904, \"L'Arte popolare italiana\", pubblicato su \u00abLa Fionda\u00bb il 3 ottobre 1920 e un piccolo trattato illustrato del 1924, \"La Xilografia\", edito da \"La Fiamma\", Roma. Nel tentativo di riportare in auge la desueta tecnica di incisione su legno, la xilografia, fonda la \"Corporazione degli Xilografi\" promossa dalla rivista L'Eroica, divenendone il presidente e promuove l'Esposizione Internazionale della Xilografia a Levanto in Liguria. Numerosi allievi del De Carolis diventano artisti famosi: Domenico Baccarini, Francesco Nonni, Gino Barbieri, Dario Neri, Bruno Marsili, Ferruccio Pasqui, Diego Pettinelli, e Antonello Moroni.\nIl dopoguerra.\nDopo la prima guerra mondiale De Carolis si trasferisce a Roma, dove disegna diplomi e medaglie del Ministero della Guerra. La fama ormai acquisita lo candida nel 1919 a far parte della sottocommissione per la decorazione del Vittoriano e delle commissioni per l'erezione dei monumenti ai caduti nelle citt\u00e0 di Osimo e Cortona. Nello stesso anno D'Annunzio gli commissiona il disegno per la medaglia commemorativa dell'impresa di Fiume col motto \"Hic manebimus optime\". Nel 1920 esegue le illustrazioni per l'\"Album della Vittoria\" (ed. Alfieri Lacroix) e la xilografia per il libro-ritratto della musicista Luisa Baccara, compagna di D'Annunzio.\nNel 1921 incide per il Centenario Dantesco una piccola xilografia di Dante allo scrittoio, cui seguir\u00e0 un grande ritratto frontale di Dante che medita sulla Divina Commedia. D'Annunzio interviene per acquistare il ritratto, lo ribattezza \"Dantes Adriacus\" in ricordo dell'impresa fiumana e lo colloca nella biblioteca del Vittoriale. Dal 1921 al 1928 De Carolis lavora alle illustrazioni per la corposa collana dei \"Poeti Greci\" tradotti da Ettore Romagnoli per l'editore Zanichelli. L'opera, che vede il ritorno a impostazioni classicheggianti e bidimensionali sar\u00e0 continuata dopo la sua morte da Alessandro Morani e dal genero Diego Pettinelli.\nDal 1922 si trasferisce all'Accademia di Belle Arti di Roma, dove insegna Scenografia e poi Decorazione. Contemporaneamente procede con l'affresco delle sale del Palazzo della Provincia di Arezzo. Il lavoro sar\u00e0 portato a termine nel 1924. Negli anni 1924-25 decora, con l'aiuto del genero Pettinelli, la Cappella Votiva dedicata ai Caduti in guerra nella Collegiata di Santa Maria Assunta di San Ginesio (MC).\nNel 1925 lavora alla basilica di Sant'Antonio di Padova, dove inizia l'opera di decorazione della Cappella di San Francesco. Realizza le due lunette superiori, mentre la parte inferiore della cappella verr\u00e0 terminata da Ubaldo Oppi con le storie di San Francesco. Nello stesso anno viene nominato \"Virtuoso di merito\" nell'Accademia dei Virtuosi al Pantheon.\nNel 1926 affresca il Palazzetto Veneto a Ravenna e abbellisce una piccola edizione dei \"Fioretti\" di san Francesco di sue xilografie. Nello stesso anno elabora la vetrata con Cristo risorto e il mosaico per la Cappella funeraria di Villa Puccini a Torre del Lago. Nel 1927 la Cosulich Societ\u00e0 Triestina di Navigazione gli ordina un quadro per decorare uno dei lussuosi saloni della nuova nave da crociera Saturnia. In quegli anni De Carolis vince il concorso per la decorazione della Basilica di S. Francesco a Ravenna, con una grandiosa esposizione del viaggio di Dante nei tre regni, ma non riuscir\u00e0 a portare a termine l'opera, che rimarr\u00e0 allo stato di progetto. Nel corso degli anni 1927-28 coordina la decorazione ad affresco di alcuni ambienti della sontuosa villa che il famoso tenore Beniamino Gigli sta costruendo presso Loreto, ma si limita a riprendere, in versione pi\u00f9 leggera, dei soggetti tratti dal ciclo di Arezzo. \nL'artista, dopo una lunga malattia e un viaggio per curarsi all'istituto Pasteur di Parigi, muore di cancro a 54 anni a Roma il 7 febbraio 1928. Viene sepolto con pubbliche esequie al Cimitero del Verano. Nel 1929 l'Accademia nazionale di San Luca, di cui De Carolis era membro, organizza a Roma una grande mostra delle sue opere, inaugurata dal re Vittorio Emanuele III. L'8 settembre 1950 le sue spoglie vengono traslate nella chiesa di San Francesco della natia Montefiore dell'Aso."}
{"id": "1148259", "revid": "484362", "url": "https://it.wikipedia.org/wiki?curid=1148259", "title": "Elezioni parlamentari in Ucraina del 2007", "text": "Le elezioni parlamentari in Ucraina del 2007 si sono tenute il 30 settembre. Esse sono state indette in anticipo rispetto alla scadenza naturale della legislatura, prevista per il 2009, a seguito dello scioglimento della camera disposto il 2 aprile con decreto presidenziale.\nIl 27 maggio il Presidente Viktor Ju\u0161\u010denko, il Primo ministro Viktor Janukovy\u010d e il Presidente della Verchovna Rada (il Parlamento ucraino) Oleksandr Moroz siglarono un accordo per tentare di risolvere la crisi politica in atto.\nSecondo il sistema elettorale ucraino, i 450 seggi sono divisi tra i partiti che raggiungono un minimo del 3% dei voti totali. Il numero dei seggi assegnati ad ogni partito che abbia superato tale soglia, \u00e8 calcolato utilizzando il metodo di Hamilton.\nL'alleanza dei due blocchi elettorali associati alla rivoluzione arancione ha ottenuto la vittoria in debole misura.\nCrisi politica.\nLo scioglimento del Parlamento avvenne all'esito di una battaglia tra il Presidente e l'assemblea stessa protrattasi per otto mesi. La battaglia per il potere tra l'Alleanza di Unit\u00e0 Nazionale e l'opposizione sostenuta dal presidente Viktor Ju\u0161\u010denko hanno spesso portato al boicottaggio da parte dell'opposizione delle riunioni plenarie del Parlamento. La battaglia per il potere \u00e8 giunta al culmine quando il partito di opposizione, il Blocco Julija Tymo\u0161enko, ha sostenuto il governo approvando la legislazione della Legge del Consiglio dei ministri che pu\u00f2 annullare il potere di veto del Presidente.\nPrima del decreto presidenziale del 2 aprile che scioglieva il Parlamento dell'Ucraina, 11 membri dell'opposizione sostennero la Coalizione di Unit\u00e0 Nazionale al governo (precedentemente nota come \"Coalizione anti-crisi\"). Il Presidente, Viktor Ju\u0161\u010denko, preoccupato per il fatto che la coalizione di governo si sarebbe assicurata una maggioranza dei due terzi necessaria per annullare il proprio potere di veto, chiese, con il sostegno dell'opposizione, che il diritto dei singoli membri di una fazione parlamentare a sostenere la coalizione al governo fosse ritenuta contraria alla Costituzione. L'Articolo 83, clausola 6 (conosciuta come \"Mandato imperativo\"), stabilisce che \"Secondo i risultati elettorali e sulla base delle posizioni dei singoli partiti, una coalizione al governo deve essere formata nella Verkhovna Rada dell'Ucraina in modo da comprendere la maggioranza dei Deputati del Popolo all'interno della composizione costituzionale della Verkhovna Rada dell'Ucraina\".\nIl mandato imperativo della Costituzione dell'Ucraina \u00e8 stato criticato dall'Assemblea Parlamentare del Consiglio d'Europa, che l'ha definito antidemocratico.. L'Assemblea Parlamentare, nel suo memorandum, ha enfatizzato il fatto che \"anche se l'Ucraina ha le sue ragioni storiche per voler evitare l'accumulazione del potere nelle mani di una sola forza politica, dovrebbe tuttavia considerare nel futuro emendamenti costituzionali se fosse meglio per la nazione cambiare in favore di un sistema completamente parlamentare con organismi che possano garantire l'opposizione parlamentare e la competizione\".\nAlcuni politici hanno anche espresso preoccupazione riguardo al fatto che le tessere identificative utilizzate per votare siano state utilizzate da persone diverse, poich\u00e9 molti deputati non si presentano alle votazioni in Parlamento in violazione dell'Articolo 84 della Costituzione.\nRisultati.\nIl primo distretto elettorale ha aperto alle ambasciate di Ucraina in Australia e Giappone. I seggi elettorali sono stati aperti dalle 7 alle 22 ora locale. Secondo i dati preliminari rilasciati dalla Commissione Elettorale Centrale dell'Ucraina, il 63,22% degli aventi diritto si \u00e8 recata alle urne. Secondo la legge ucraina, almeno il 50% degli aventi diritto si deve recare alle urne affinch\u00e9 l'elezione sia valida.\nSono stati registrati ritardi nella comunicazione dei risultati nelle regioni che sostengono tradizionalmente il Partito delle Regioni. Il Presidente Viktor Ju\u0161\u010denko ha chiesto immediate indagini sui ritardi.\nSolo cinque partiti sono i favoriti a ricevere almeno il 3% dei voti necessari a superare la soglia di sbarramento e a poter pertanto accedere alla Verchovna Rada.\nFormazione della coalizione di governo.\nA seguito della pubblicazione dei risultati preliminari, i partiti espressero la loro posizione sulla formazione delle coalizioni. Il Partito delle Regioni si proclam\u00f2 vincitore delle elezioni, ed inizi\u00f2 i negoziati per la formazione della coalizione. Il partito non espresse il desiderio di stare all'opposizione. Il Blocco Julija Tymo\u0161enko chiese una coalizione con Ucraina Nostra, e anche con il Blocco di Lytvyn. Julija Tymo\u0161enko si dichiar\u00f2 contraria ad un'alleanza con il Partito delle Regioni o con i Comunisti, e se tale coalizione si fosse formata, il suo Blocco sarebbe rimasto all'opposizione. Il Blocco Lytvyn ricevette richieste da tutti i principali partiti per formare una coalizione; la decisione fu rimandata alla prima assemblea del Blocco.\nJulija Tymo\u0161enko, a seguito della formazione della coalizione tra il Blocco Julija Tymo\u0161enko e il Blocco Ucraina Nostra - Autodifesa Popolare, fu successivamente eletta Primo ministro il 18 dicembre 2007. La sua candidatura fu sostenuta dal voto di 226 deputati.\nSecondo la legge, il Parlamento necessita di due terzi dei deputati per essere legittimo. Questo significa che se uno dei due maggiori partiti abbandona la coalizione, il Parlamento diverrebbe illegittimo.\nOleksandr Moroz, capo del Partito Socialista d'Ucraina, ha riconosciuto la sconfitta il 4 ottobre 2007 e ha sostenuto la richiesta della Tymo\u0161enko di divenire Premier.\nOpinione pubblica.\nSecondo un sondaggio riguardo all'opinione pubblica condotto il 18 aprile dall'Istituto Internazionale di Sociologia di Kiev, se le elezioni parlamentari in Ucraina si fossero tenute a met\u00e0 aprile, il Partito delle Regioni, condotto dal Primo ministro Viktor Janukovy\u010d, avrebbe vinto, assicurandosi il 50% dei seggi parlamentari con solo il 35,9% dei voti.\nLe analisi dei sondaggi indicavano:\nCon l'attuale sistema elettorale ucraino, solo i partiti che ricevono pi\u00f9 del 3% dei voti totali possono accedere al Parlamento.\nIl numero di seggi assegnato ad ogni partito, sopra la quota del 3%, \u00e8 calcolato con un sistema proporzionale, secondo la percentuale di voti ricevuta."}
{"id": "1148266", "revid": "78273", "url": "https://it.wikipedia.org/wiki?curid=1148266", "title": "Parlamento dell'Ucraina", "text": ""}
{"id": "1148267", "revid": "1318658", "url": "https://it.wikipedia.org/wiki?curid=1148267", "title": "Hoover (Alabama)", "text": "Hoover \u00e8 una citt\u00e0 nelle contee di Jefferson e Shelby, nell'Alabama centro-settentrionale. Considerato un sobborgo di Birmingham, aveva una popolazione di abitanti nel censimento del 2000 e secondo le stime del 2006 i cittadini sarebbero . I comuni confinanti con Hoover si trovano lungo i pendii dei Monti Appalachi.\nAd Hoover si trova il Riverchase Galleria, uno dei pi\u00f9 grandi centri commerciali dell'Alabama e l'attrazione pi\u00f9 visitata dai turisti. \u00c8 uno dei pi\u00f9 grandi centri degli Stati Uniti e, con una superficie di circa metri quadrati, include negozi, hotel e uffici.\nI Birmingham Barons, squadra di baseball locale, giocano i loro match allo stadio di Regions Park, che possiede posti."}
{"id": "1148268", "revid": "79457", "url": "https://it.wikipedia.org/wiki?curid=1148268", "title": "Chiesa di San Francesco di Alatri", "text": ""}
{"id": "1148270", "revid": "122759739", "url": "https://it.wikipedia.org/wiki?curid=1148270", "title": "Base Dulce", "text": "Base Dulce \u00e8 il nome attribuito a una presunta installazione militare situata nel sottosuolo di Dulce (USA), nell'ambito delle teorie del complotto.\nL'esistenza di tale supposta base \u00e8 solo oggetto di dibattito: non esistono documenti di alcun genere a prova della sua esistenza. Assieme all'Area 51, la cui esistenza \u00e8 per\u00f2 ammessa dall'esercito degli Stati Uniti d'America, \u00e8 entrata nell'immaginario collettivo in ambito ufologico e complottista. Questa possibile base \u00e8, infatti, molto presente nelle teorie del complotto riguardanti UFO e leggende urbane dello stesso ambiente.\nSecondo alcuni ufologi, la base, coperta dalle attivit\u00e0 militari, sarebbe un centro per lo studio delle specie aliene, nuovi velivoli (Stealth) e armi innovative (a microonde, laser, e cos\u00ec via).\nSecondo Paul Bennewitz, inoltre, la base di Dulce sarebbe collegata, attraverso un tunnel, a Los Alamos; da quest'altra base s'inarcherebbero altri tunnel con lo scopo di collegare numerose altre installazioni segrete in modo da ottimizzare la gestione dell'intero complesso di sotterranei.\nCooperazione USAF-Alieni.\nSecondo gli ufologi che sostengono la sua esistenza, questa base sotterranea avrebbe lo scopo di nascondere una cooperazione tra gli eserciti statunitense e inglese e alcune specie aliene. Sarebbe in atto una cooperazione militari-alieni, da cui Stati Uniti ricaverebbero un proficuo vantaggio in campo tecnologico e medico. Secondo i progenitori di queste teorie, tra cui Paul Bennewitz, nel 1966, a Dulce, sarebbe stato stipulato un patto tra i generali dell'USAF e i contingenti alieni; il presunto patto \u00e8 denominato Plato Act. Prove a favore di questo patto sarebbero l'aumento dei casi di mutilazione di animali nel Nuovo Messico e le presunte Abduzioni in territorio statunitense. Gli Stati Uniti avrebbero concesso queste azioni per ottenere, in cambio, armi avveniristiche e cure per malattie.\nGli ufologi sostengono che le tecnologie laser e Stealth sarebbero frutto di questa cooperazione tra umani e alieni, ma entrano in questa lista anche il transistor, armi a microonde, armi al plasma e armi a particelle, avanzamento sugli studi dell'antimateria e dell'antigravit\u00e0, virus quali SARS e HIV, studi superficiali sulla propulsione gravitazionale e sull'uso di varchi temporali.\nCasi ufologici a Dulce.\nPrima che la base assumesse notoriet\u00e0 attraverso Paul Bennewitz e altri studiosi, nell'area di Dulce furono molto presenti casi ufologici di cui la gente del posto fu testimone, partendo dai comuni avvistamenti di Ufo, a casi di abduction e di mutilazione del bestiame.\nMutilazioni dei capi del bestiame.\nPrima che si supponesse l'esistenza di questa base, a partire dagli anni settanta, pi\u00f9 precisamente dal periodo 1975-83, nell'area di Dulce furono oggetto di discussione i casi sempre pi\u00f9 frequenti di mutilazioni dei capi di bestiame; la polizia locale apr\u00ec un'inchiesta per darne una spiegazione.\nAbduzioni.\nAlcune persone che sostengono di essere state rapite dagli alieni o, pi\u00f9 recentemente, anche dai militari dicono di essere portate in basi sotterranee.\nSecondo i complottisti, la Base Dulce sarebbe una di quelle installazioni in cui verrebbero portati i rapiti.\nBase Dulce in televisione, nelle fiction, giochi da tavolo e nei videogames.\nLa Base Dulce \u00e8 apparsa in episodi di varie opere, quali: "}
{"id": "1148276", "revid": "155136", "url": "https://it.wikipedia.org/wiki?curid=1148276", "title": "Vergine Odigitria", "text": ""}
{"id": "1148282", "revid": "1997055", "url": "https://it.wikipedia.org/wiki?curid=1148282", "title": "Naruto (disambigua)", "text": ""}
{"id": "1148284", "revid": "44627", "url": "https://it.wikipedia.org/wiki?curid=1148284", "title": "Convergenza totale", "text": ""}
{"id": "1148286", "revid": "767487", "url": "https://it.wikipedia.org/wiki?curid=1148286", "title": "Mock draft", "text": "Nel gergo sportivo statunitense, il Mock Draft \u00e8 una sorta di previsione del draft (processo di selezione dei giocatori di college o esteri da parte delle squadre professionistiche americane che solitamente avviene al termine della stagione) vero e proprio, effettuata da diversi siti internet o da alcune riviste sportive specializzate.\nEssendo pure speculazioni, solitamente i Mock Draft vengono smentiti al momento del Draft ufficiale, ma \u00e8 interessante poter vedere l'evolversi delle voci, dicerie e pettegolezzi riguardanti i giocatori, ad esempio capita spesso che un giocatore precipiti nelle quotazioni durante le settimane precedenti il Draft, e queste evoluzioni \u00e8 possibile apprezzarle attraverso i Mock Draft."}
{"id": "1148292", "revid": "767487", "url": "https://it.wikipedia.org/wiki?curid=1148292", "title": "Come d'incanto", "text": "Come d'incanto (\"Enchanted\") \u00e8 un film del 2007 diretto da Kevin Lima.\nProdotto dalla Walt Disney Pictures, \u00e8 una pellicola in tecnica mista, a met\u00e0 fra il cartone animato ed il live action.\nTrama.\nNel regno animato di Andalasia, nel mondo delle fantasie, la giovane e spensierata Giselle sogna di incontrare un uomo con cui scambiare il bacio del vero amore. Un giorno Giselle conosce Edward, il principe di Andalasia: i due si innamorano e decidono di sposarsi il giorno dopo. La regina Narissa, la matrigna di Edward, teme per\u00f2 che il matrimonio del figliastro comporti per lei la perdita della corona; cos\u00ec, il giorno delle nozze, Narissa, che \u00e8 anche una strega, inganna Giselle e la spedisce attraverso una fontana incantata in un luogo in cui \"nessuno vive felice e contento\": il mondo reale, per la precisione New York.\nNel mondo reale, Robert Philip \u00e8 un disilluso avvocato newyorkese, divorziato e con una figlia di sei anni, Morgan, che sente molto la mancanza della madre. Robert, pur consapevole di ci\u00f2, vuole che Morgan capisca le difficolt\u00e0 della vita e non le racconta mai favole non volendo che la bambina provi le stesse delusioni che ha provato lui allo stesso modo; inoltre l'avvocato \u00e8 anche in procinto di fare la proposta di matrimonio alla fidanzata Nancy. Mentre stanno rientrando a casa, Robert e Morgan si imbattono in una Giselle alquanto confusa che ha scambiato un cartellone pubblicitario per il castello di Andalasia; a questo punto l'avvocato decide di ospitare la ragazza, che non tarda a scombussolare le vite di entrambi.\nRobert \u00e8 inizialmente infastidito dal candore di Giselle; nonostante ci\u00f2 comincia a essere contagiato dalla fiducia di lei nel potere dell'amore, fino a scoprirsi attratto dalla ragazza. Anche Giselle comincia a provare qualcosa per lui.\nIntanto, ad Andalasia, Edward viene avvertito dell'accaduto da Pip, lo scoiattolo striato parlante di Giselle, e si getta nella fontana incantata per salvare l'amata. Narissa, avendo scoperto che Giselle \u00e8 ancora viva, gli sguinzaglia dietro il servitore Nathaniel, a cui consegna tre mele avvelenate con cui uccidere la fanciulla. Pip si accorge del doppio gioco di Nathaniel, ma non riesce ad avvisare Edward, perch\u00e9, arrivato a New York assieme a lui, Pip ha perso la capacit\u00e0 di emettere parole di senso compiuto ed emette solo squittii. Nathaniel fallisce ogni tentativo di uccidere Giselle, anche a causa dell'interferenza di Pip, mandando su tutte le furie Narissa.\nIl principe Edward riesce a trovare la sua amata; Giselle, per\u00f2, si accorge di essere cambiata e che l'amore spensierato non \u00e8 pi\u00f9 abbastanza per lei. Cos\u00ec, prima di tornare in Andalasia, chiede a Edward un appuntamento, in modo da conoscersi meglio e fare chiarezza nei propri sentimenti. Edward non comprende i dubbi di Giselle, ma accetta di accompagnarla ad un ballo che si terr\u00e0 a New York quella sera, a cui parteciperanno anche Robert e Nancy.\nLa regina-strega Narissa, esasperata dai fallimenti di Nathaniel, decide di andare lei stessa nel mondo reale per uccidere Giselle. La sera del ballo, sotto mentite spoglie, riesce a far mordere l'ultima mela avvelenata alla ragazza, che piomba cos\u00ec in un sonno eterno da cui potr\u00e0 essere svegliata solo se le verr\u00e0 dato il bacio del vero amore. Edward si affretta ad eseguire, ma Giselle si risveglia solo in risposta al bacio di Robert: \u00e8 lui e non Edward il vero amore di Giselle.\nNarissa, furiosa e decisa a vendicarsi, si trasforma in drago e rapisce Robert; Giselle, come una guerriera armata della spada di Edward e con l'aiuto di Pip, riesce a sconfiggere la crudele strega. Robert e Giselle festeggiano la dipartita della strega Narissa e la vittoria dei sentimenti scambiandosi un bacio.\nQualche tempo dopo, Giselle vive felicemente a New York con Robert e Morgan ed \u00e8 diventata una stilista di successo; Nathaniel, redento dopo essersi reso conto della malvagit\u00e0 di Narissa, \u00e8 rimasto anche lui nel mondo reale ed \u00e8 diventato un famoso scrittore; Edward e Nancy, che si sono scoperti attratti l'uno dall'altro la sera del ballo, si sono sposati e vivono felici in Andalasia.\nDistribuzione.\nL'uscita nelle sale cinematografiche negli Stati Uniti d'America \u00e8 stata il 21 novembre 2007, in quelle italiane il 7 dicembre 2007.\nStreaming.\nIl film \u00e8 disponibile su Disney+ dal 12 novembre 2021.\nEdizione italiana.\nLa direzione del doppiaggio e i dialoghi italiani sono a cura di Fiamma Izzo, per conto della \"PUMAISdue\". La sonorizzazione, invece, venne affidata alla CDC Sefit Group di Via dei Villini. L'adattamento delle canzoni e la direzione musicale sono stati affidati, rispettivamente, a Lorena Brancucci e ad Ermavilo.\nColonna sonora.\nNella versione italiana, le canzoni sono eseguite dalla cantante genovese Giulia Ottonello, gi\u00e0 interprete di musical come \"Cantando sotto la pioggia\", \"Cats\" e \"Squali\". La versione in italiano della canzone \"Ever Ever After\" \u00e8 intitolata \"Splende sempre il sole.\"\nSequel.\nNel dicembre 2020, \"Disenchanted\" \u00e8 stato ufficialmente annunciato con Adams che riprende il ruolo di Giselle. Il film uscir\u00e0 sulla piattaforma streaming Disney+.\nPi\u00f9 tardi quel mese, Patrick Dempsey ha firmato per tornare nei panni di Robert ed \u00e8 stato rivelato che la Disney ha assunto Brigette Hales, Richard Lagravenese, Scott Neustadter e Michael H. Weber per lavorare alla sceneggiatura del film.\nNel marzo 2021, Menken ha annunciato che James Marsden e Idina Menzel avrebbero ripreso i rispettivi ruoli.\nAccoglienza.\nIncassi.\nIl film ha avuto un enorme successo di pubblico. Ha guadagnato nel mondo circa 340 milioni di dollari. In Italia la pellicola Disney ha incassato 6.875.191 euro circa, e nel primo fine settimana di programmazione 2.244.799 di euro circa..\nCritica.\nIl film \u00e8 stato acclamato dalla critica. Su Rotten Tomatoes ha una percentuale del 93%."}
{"id": "1148299", "revid": "6923", "url": "https://it.wikipedia.org/wiki?curid=1148299", "title": "Marija Aleksandrovna Spiridonova", "text": "Entrata giovanissima in una squadra di combattimento del Partito dei socialisti rivoluzionari di Tambov, nel 1906 fer\u00ec mortalmente, in un attentato, il responsabile della sicurezza di un distretto della provincia, Gavriil Nikolaevi\u010d Lu\u017eenovskij (1871-1906), il quale aveva represso nel sangue gli scioperi agrari dell'anno precedente. Arrestata, sub\u00ec gravi sevizie da parte delle forze dell'ordine, divenendo una sorta di eroina agli occhi del movimento rivoluzionario, e non solo.\nCondannata a morte con sentenza poi commutata nei lavori forzati a vita in Siberia, fu liberata nel 1917 in seguito all'amnistia decretata dopo la rivoluzione di febbraio, e divenne ben presto uno dei capi dei socialisti rivoluzionari di sinistra, l'ala scissionista del partito che si alle\u00f2 brevemente con i bolscevichi dopo la realizzazione della rivoluzione d'ottobre. Fu, insieme ad Aleksandra Kollontaj, l'unica donna a svolgere un ruolo davvero di primo piano durante la rivoluzione, e fu anche la candidata della sinistra alla presidenza dell'Assemblea costituente, battuta per\u00f2 dal socialista rivoluzionario centrista Viktor \u010cernov.\nDopo la rottura dell'alleanza con i bolscevichi nel 1918, la Spiridonova fu ripetutamente arrestata, imprigionata, brevemente internata in manicomio, inviata in esilio interno ed infine giustiziata sommariamente nel 1941, nella recrudescenza del terrore staliniano seguita all'invasione tedesca, venendo anche sottoposta ad una sorta di \"damnatio memoriae\". Le vicende degli ultimi vent'anni della sua vita si sono potute gradualmente tracciare solo dopo la fine dello stalinismo prima e dell'Unione Sovietica poi. Nella sua monumentale \"Storia del pensiero socialista\", nel 1958, George Douglas Howard Cole era stato costretto ad annotare, con riferimento al periodo successivo al 1920: \u00abChe cosa le accadde in seguito non si sa\u00bb. Ancora vent'anni dopo, Richard Stites non era in grado di precisare con certezza la data di morte, limitandosi a fornire due diverse ipotesi, 1937 e 1941.\nBiografia.\nI primi anni.\nMarija Aleksandrovna Spiridonova nacque nella citt\u00e0 di Tambov, situata 480\u00a0km. a sudest di Mosca. Suo padre, Aleksandr Alekseevi\u010d, funzionario di banca, faceva parte della piccola nobilt\u00e0 non ereditaria dell'Impero Russo. La madre si chiamava Aleksandra Jakovlevna e si occupava della casa e dei figli: oltre a Marija, due sorelle maggiori, Evgenija e Julija, e un fratello, Nikolaj. La giovane Marija frequent\u00f2 con profitto il ginnasio cittadino fintantoch\u00e9 la morte del padre e un primo accesso di tubercolosi non la costrinsero a lasciare tale scuola; in seguito fu in grado di studiare per qualche tempo da dentista a Mosca.\nRientrata a Tambov accett\u00f2 un'occupazione come impiegata offertale dalla locale Assemblea della nobilt\u00e0, ma si lasci\u00f2 coinvolgere dalla passione politica, venendo anche arrestata durante una manifestazione studentesca nel marzo del 1905, cosa che le cost\u00f2 il posto di lavoro. A settembre di quell'anno fece richiesta per essere ammessa ad un corso per assistenti paramedici (\"fel'd\u0161ery\"), ma la sua domanda fu rigettata per i suoi precedenti politici.\nElla si iscrisse allora, seguendo l'esempio delle due sorelle maggiori, al partito dei socialisti rivoluzionari (detti anche comunemente socialrivoluzionari, SR o esser), un'organizzazione politica a base contadina che si muoveva nel solco tracciato dal populismo russo, divenendone attivista a tempo pieno e legandosi anche sentimentalmente a uno dei leader locali del partito, Vladimir Kazimirovi\u010d Vol'skij (1877-1937).\nUna delle pratiche politiche che il partito aveva mutuato dal populismo degli ultimi decenni dell'Ottocento era l'esercizio del terrorismo contro esponenti dello stato russo che si fossero macchiati di gravi delitti contro il popolo, e, allo scopo, era stata creata un'\u00aborganizzazione di combattimento\u00bb (\"boevaja organizacija\"), parallela ma formalmente indipendente dal partito, anche valendosi della quale il partito condusse, nel primo decennio del Novecento, una grande campagna di attentati contro ministri e altre personalit\u00e0 pubbliche di rilievo. Marija Spiridonova fece parte di una squadra di combattimento di Tambov e fu una delle centinaia di giovani socialisti, donne e uomini, che parteciparono agli attentati.\nUn'eroina martire.\nL'obiettivo assegnato alla Spiridonova, la quale si offr\u00ec anzi volontaria, fu individuato in Gavriil Nikolaevi\u010d Lu\u017eenovskij, un nobilotto di Tambov, membro elettivo dello zemstvo di zona (una sorta di consiglio provinciale consultivo) e leader locale dell'Unione del popolo russo, organizzazione reazionaria appartenente alla galassia dei Centoneri. Egli era diventato stretto collaboratore del governatore della provincia, Vladimir F\u00ebdorovi\u010d von der Launitz (1855-1906), venendo da questi nominato responsabile di pubblica sicurezza del turbolento distretto di Borisoglebsk. I due si erano distinti, insieme al vice di von der Launitz, Bogdanovi\u010d, per l'efficacia e la ferocia con cui avevano represso i moti contadini del 1905, ed erano conseguentemente entrati nel mirino dei socialisti rivoluzionari. Bogdanovi\u010d fu ucciso per primo nel novembre del 1905, il turno di von der Launitz dovette attendere sino alla fine dell'anno successivo per le difficolt\u00e0 organizzative emerse per i terroristi a seguito del suo trasferimento a San Pietroburgo, dove era stato promosso governatore. Lu\u017eenovskij invece divent\u00f2 oggetto delle attenzioni della Spiridonova agli inizi di quello stesso anno 1906: fu pedinato dalla ragazza per diversi giorni ed alla fine fu affrontato alla stazione di Borisoglebsk il 16 gennaio e colpito con cinque pistolettate. Rimasto gravemente ferito, mor\u00ec alcune settimane dopo, il 10 di febbraio.\nLa Spiridonova, che era travestita da studentessa liceale, non avendo possibilit\u00e0 di fuga, cerc\u00f2 di volgere la pistola contro s\u00e9 stessa, ma venne immobilizzata, brutalizzata e arrestata dalla guardia cosacca di Lu\u017eenovskij. Venne quindi tradotta alla locale stazione di polizia dove fu denudata, perquisita e sottoposta al ludibrio dei suoi carcerieri, e quindi, per oltre mezza giornata, interrogata e torturata da due ufficiali, P.F. Avramov, della guardia, e T.S. \u017ddanov, della polizia locale. La notte fu trasportata a Tambov in treno e sottoposta, durante il viaggio, ad ulteriori maltrattamenti e a molestie sessuali, se non a un vero e proprio stupro, da parte di Abramov.\nLa cosa avrebbe potuto rimanere confinata nella cronaca della provincia russa, in cui gli attentati erano all'epoca praticamente quotidiani, se la Spiridonova non fosse riuscita a far pubblicare, il 12 febbraio, sul giornale liberale di San Pietroburgo \u00abRus'\u00bb una lettera, molto ben costruita, in cui la giovane narrava dell'infame trattamento ricevuto, riportando anche delle minacce di stupro collettivo che le erano state indirizzate ed alludendo forse, velatamente, alla possibilit\u00e0 che lo stesso si fosse poi tradotto effettivamente in realt\u00e0.\nL'effetto della lettera della Spiridonova fu clamoroso. L'opinione pubblica progressista in Russia aveva gi\u00e0 mostrato in passato la tendenza a guardare con occhio comprensivo all'attivit\u00e0 dei terroristi, vista come una naturale reazione nei confronti delle infamie commesse dall'autocrazia: l'esempio pi\u00f9 famoso di questo atteggiamento era stata nel 1878 l'assoluzione, da parte di una giuria popolare, della populista Vera Zasuli\u010d, rea confessa del tentativo di assassinare il generale Trepov. All'epoca della Spiridonova, il neocostituito Partito dei Cadetti, l'ala sinistra del liberalismo russo, che si accingeva a riportare un grosso successo nelle elezioni per la Duma del marzo 1906, flirtava apertamente con il terrorismo dei socialisti rivoluzionari, inteso sia come una forma di lotta altrui in qualche modo giustificata, sia come uno strumento di pressione e di minaccia da usare nei confronti dell'autocrazia. Un'eloquente vignetta pubblicata nel 1905 ironizzava nei confronti di questo atteggiamento mostrando un liberale prostrato davanti allo zar mentre suggeriva: \u00abMaest\u00e0, conceda la costituzione, senn\u00f2 i socialrivoluzionari sparano!\u00bb. Fatto si \u00e8 che la lettera della Spiridonova fu presto ripresa da altri giornali; un inviato di \u00abRus'\u00bb, Vsevolod A. Vladimirov, condusse un'inchiesta sul campo a Tambov da cui uscirono sette articoli alquanto sensazionalistici in cui lo stupro era dato per avvenuto (e dai quali la Spiridonova peraltro si dissoci\u00f2); gli articoli furono subito raccolti in volumetto con sei immagini della rivoluzionaria; la stampa liberale fu sommersa dalle lettere di indignazione contro l'oltraggio arrecato ad una donna, giovane, bella, da ritenersi per principio illibata e, per di pi\u00f9, dal bel cognome autenticamente russo (e non come quelli di tante altre sue compagne appartenenti a minoranze nazionali, od ebree).\nL'11 marzo, comunque, la Spiridonova fu processata da una corte marziale e condannata a morte per impiccagione, ma il tribunale medesimo raccomand\u00f2 che la condanna fosse commutata nei lavori forzati a vita, in ragione delle circostanze attenuanti; cosa che fu concessa il 20 dello stesso mese, \"tenuto conto della sua malattia incurabile, la tubercolosi polmonare\". La commutazione della pena non era stata in alcun modo richiesta o auspicata dalla Spiridonova, nella cui visione \"morale\" del terrorismo, comune alla gran parte dei suoi compagni dell'epoca, la propria morte costituiva il contrappasso desiderabile, ideale, a fronte della spaventosa decisione assunta, di togliere la vita ad altri.\nIl moto di opinione pubblica intanto continu\u00f2 a rafforzarsi e, quando il 2 aprile l'aguzzino Abramov fu ucciso da un attentatore rimasto sconosciuto, una nuova ondata di critiche invest\u00ec le autorit\u00e0: non avendo sottoposto a giudizio l'ufficiale, lo avevano praticamente lasciato alla giustizia sommaria dei terroristi. L'8 aprile le autorit\u00e0 resero pubblici i risultati dell'indagine tempestivamente ordinata dopo le accuse della Spiridonova, ma poi tenuti inspiegabilmente nel cassetto. Il rapporto ammetteva maltrattamenti fisici e verbali nei confronti della prigioniera, ma negava la parte pi\u00f9 infamante delle accuse. Data la tendenza ormai dominante dell'opinione pubblica, al rapporto non fu dato credito perch\u00e9 sospettato di voler soltanto mettere a tacere lo scandalo. Il risultato finale delle vicende seguite all'attentato a Lu\u017eenovskij fu comunque la mitizzazione come eroina-martire e, quasi, la \"santificazione\" della figura della Spiridonova come una sorta di \"Vergine\" delle plebi rurali angariate. Se non sorprende che ella potesse essere nel cuore dei miseri contadini di Tambov per averli liberati da un aguzzino, ora per\u00f2 la Spiridonova \nE un vero e proprio culto si diffuse per la Russia: i contadini di Tambov offrivano preghiere per la sua salute, una famiglia contadina della provincia di Vorone\u017e teneva appeso in casa un suo ritratto inquadrato in una cornice da icona, \u00ab\u00c8 una santa - confessava un marinaio, - io la prego sempre\u00bb. Si arriv\u00f2 anche a manifestazioni di fanatismo, come il suicidio di uno studente sedicenne di Kiev alla notizia della condanna della donna, di cui si era \u00abfollemente\u00bb innamorato leggendo di lei sulla stampa.\nAnche in Occidente, del resto, il caso Spiridonova non pass\u00f2 affatto inosservato. Nella sua introduzione alla biografia della rivoluzionaria pubblicata nel 1935, il giornalista Henry Woodd Nevinson (1856-1941), ad esempio, ricorda una notevole partecipazione emotiva a Londra, con una grande manifestazione tenutasi in Trafalgar Square il 14 luglio 1907, su iniziativa della \"Society of Friends of Russian Freedom\", e la successiva raccolta di un cospicuo fondo destinato a finanziare la sua possibile fuga dalla prigionia.\nPrigionia in Siberia.\nQuantunque ancora molto sofferente per la tubercolosi (per tutto il tempo del processo aveva continuato a tossire in un fazzoletto tutto insanguinato), il 19 maggio la Spiridonova venne tradotta a Mosca e rinchiusa, in transito, nella famigerata prigione di Butyrka, dove fu riunita con altre cinque socialrivoluzionarie che erano state condannate ai lavori forzati per atti terroristici compiuti nel periodo immediatamente precedente al suo.\nIl \"sestetto\" (\"\u0161est\u00ebrka\"), come il gruppo di rivoluzionarie venne chiamato, era destinato, per l'esecuzione delle sentenze, al complesso di colonie penali detto \"Ner\u010dinskaja katorga\", situato nell'ampia zona del distretto minerario di Ner\u010dinsk nella Transbaikalia (la regione ad est del lago Bajkal), nelle immediate vicinanze del confine cinese. La traduzione al luogo di pena fu effettuata in treno, con partenza il 21 giugno, e ci volle un mese intero per arrivare a destinazione, ma il viaggio si trasform\u00f2 in una vera marcia trionfale, che mostrava il livello raggiunto dal mito Spiridonova. \u00abFolle di operai, di contadini e di cittadini pi\u00f9 abbienti si accalcavano al treno ad ogni fermata, e questo sia secondo i rapporti di polizia, sia secondo i ricordi di Aleksandra Izmajlovi\u010d\u00bb, una delle componenti del \"Sestetto\". Tra una fermata e l'altra, Marija Aleksandrovna giaceva esausta e febbricitante, tossendo sangue, ma poi, quando la gente si assiepava d'intorno al vagone, si alzava immancabilmente, si affacciava al finestrino, parlava affabilmente e discuteva con tutti, spiegava i programmi dei socialisti rivoluzionari. Insomma, avrebbe commentato la Izmajlovi\u010d:\nLe prigioniere furono internate prima nella colonia di Akatuj, poi in quella femminile di Mal'cev. Il regime che trovarono ad Akatuj era tutt'altro che terribile, pi\u00f9 simile a una sorta di esilio o confino, che non a un vero e proprio carcere: secondo la testimonianza della stessa Spiridonova, riportata da Anna Geifman, le prigioniere vivevano in uno stato di quasi completa libert\u00e0 e potevano andare in giro nei boschi per tutta la giornata, ed anche soggiornare al villaggio con i propri familiari. Dovevano semplicemente \u00abfare una comparsa alla prigione giusto per farsi vedere\u00bb.\nLa situazione per\u00f2 cambi\u00f2 notevolmente all'inizio del 1907, quando, probabilmente in connessione con il definitivo esaurirsi dei moti rivoluzionari del 1905/1906, vennero emanate nuove disposizione per l'inasprimento delle condizioni di detenzione dei prigionieri politici e furono tra l'altro nominati nuovi governatori della \"Ner\u010dinskaja katorga\" nel suo complesso e in particolare della colonia di Akatuj. Nel quadro della nuova politica, la colonia di Mal'cev fu trasformata in carcere femminile e alla fine di febbraio fu ordinato l'immediato trasferimento in esso delle detenute, trasferimento che venne realizzato in pieno inverno nonostante le gravissime condizioni di salute della Spiridonova e di una compagna, certificate dai medici stessi della \"katorga\", e il rifiuto ad eseguire l'ordine da parte del nuovo direttore di Akatuj.\nLe condizioni di vita, comunque, non si rivelarono delle peggiori neppure nella nuova sistemazione. Secondo W. Bruce Lincoln, il regime carcerario negli istituti zaristi negli anni precedenti alla prima guerra mondiale dipendeva in gran parte dalle attitudini dei vari comandanti nell'applicare i regolamenti e \u00abMal'cev fu una rara eccezione ai regimi di punizione e maltrattamento che i \"politici\" dovettero sopportare altrove\u00bb, dove \u00abbotte, frustate e isolamento in celle buie e gelate continuavano ad essere moneta corrente.\u00bb A Mal'cev, per le prigioniere \u00abnon c'era lavoro obbligatorio, ma solo forzato isolamento dal mondo esterno, nel quale ogni giorno era simile al successivo e simile a quello che lo aveva preceduto\u00bb, e le \"politiche\" avevano formato una vera e propria \"comune\", nella quale condividevano i pochi beni a loro disposizione e i pacchi che ricevevano dall'esterno, e si dedicavano soprattutto alla propria istruzione, utilizzando i libri che riuscivano a trovare e l'aiuto fraterno di quelle che ne sapevano di pi\u00f9 sui vari argomenti.\nA Mal'cev, nel 1908, al \"sestetto\" si aggiunse anche, tra le altre prigioniere, una giovane ucraina, Irina Konstantinovna Kachovskaja (1887-1960), pronipote del decabrista P\u00ebtr Grigor'evi\u010d Kachovskij che era stato impiccato nel 1826 per aver pugnalato a morte il governatore di San Pietroburgo. Dopo un breve inizio tra i bolscevichi, la Kachovskaja aveva aderito ai massimalisti, la frazione di estrema sinistra dei socialisti rivoluzionari espulsa dal partito nel 1906, ed era stata condannata per attivit\u00e0 sovversiva in un gruppo di combattimento.\nLa Kachovskaja e la Izmajlovi\u010d si legarono alla Spiridonova di un rapporto profondo di sorellanza politica e di affetto personale che sarebbe durato per tutto il resto della vita di ciascuna di loro, e, nel caso della Kachovskaja, anche dopo la morte delle altre due. \u00c8 stato solo per merito dell'incrollabile coraggio e della pertinacia di quest'ultima se non \u00e8 andato perso per sempre il ricordo delle vicende umane degli ultimi anni delle sue compagne, grazie alle \"Note e Dichiarazioni\" che nel 1959, a settantadue anni, si ostin\u00f2 a voler inoltrare al Comitato Centrale del PCUS, al Consiglio dei Ministri e all'ufficio del Procuratore Generale, con l'unico scopo, quale ultima sopravvissuta, di mantenere vivo quel ricordo.\nNell'ambito di uno dei periodici tentativi di stringere le maglie della carcerazione dei \"politici\", nel mese di maggio 1911 la Spiridonova ed altre ventisette prigioniere furono di nuovo trasferite nella colonia penale di Akatuj: in occasione del trasferimento era stato organizzato un piano per la sua fuga che per\u00f2 non pot\u00e9 essere portato a termine, e, a una quindicina di chilometri dall'arrivo, lei dovette disfarsi della pistola che si era procurata allo scopo. Le condizioni di vita nella nuova colonia penale si rivelarono nettamente peggiori di quelle di cui avevano goduto a Mal'cev, e, a fronte dei privilegi che avevano perduto, fu ora loro richiesto di lavorare all'interno di una legatoria. Il lavoro manuale contribu\u00ec per\u00f2 a migliorare la loro situazione psicologica, anche se alla lunga in alcune di loro cominciarono ad apparire segnali di scoraggiamento e di cedimento nei confronti dell'oppressione zarista, segnali che furono da un lato compresi, ma certamente non approvati n\u00e9 incoraggiati dalla Spiridonova che esercitava un ruolo di leadership morale all'interno del gruppo.\nA Mal'cev e ad Akatuj fu anche internata per qualche tempo la futura attentatrice di Lenin, Fanja Kaplan, la quale, nell'interrogatorio subito da parte della \u010ceka dopo l'attentato, testimoni\u00f2 di essere stata convertita dall'anarchismo al socialismo ad opera delle sue compagne di prigionia, facendo in particolare il nome della Spiridonova e di un'altra delle componenti del \"Sestetto\", Anastasija Alekseevna Bicenko.\nRivoluzione di febbraio e liberazione.\nDopo la rivoluzione di febbraio del 1917, la Spiridonova fu rilasciata a seguito dell'amnistia generale proclamata dal nuovo governo provvisorio e, insieme alle altre nove prigioniere presenti a Mal'cev, ebbe la possibilit\u00e0 di raggiungere \u010cita, la capitale della Transbaikalia. Qui rimase per pi\u00f9 di due mesi collaborando all'accoglienza degli ex deportati che arrivavano da tutti gli stabilimenti penali del circondario e alla fondazione della sezione locale dei socialrivoluzionari, in una citt\u00e0 dove predominavano invece i socialdemocratici.\nNel mese di maggio si mise in viaggio alla volta di Mosca, ripercorrendo a ritroso il trionfale viaggio di undici anni prima, questa volta in compagnia della Kachovskaja, della Izmajlovi\u010d, della Bicenko e di Nade\u017eda Andreevna Terent'eva (1881-dopo il 1934), altra loro compagna di prigionia, che proveniva, come la prima, del gruppuscolo dei massimalisti SR, ma che era evidentemente anch'ella rientrata , come la Kachovskaja, nella casa madre del Partito dei socialisti rivoluzionari. Le cinque ex-carcerate erano delegate al terzo congresso nazionale di tale partito e furono salutate, al loro arrivo, dalle ovazioni dei partecipanti, schierandosi peraltro immediatamente con l'ala di estrema sinistra: nessuna di loro, per\u00f2, neppure la Spiridonova, l'elemento senza dubbio di maggior spicco, risult\u00f2 alla fine eletta nel nuovo comitato centrale a causa della debolezza numerica della sinistra. Nonostante la fermezza di carattere di cui tutte avevano dato abbondanti dimostrazioni \u2013 la Terent'eva, ad esempio, dopo il rilascio dalla \"katorga\", non aveva esitato ad affrontare, quasi da sola, una folla inferocita allo scopo di salvare dal linciaggio uno dei peggiori loro ex-aguzzini \u2013 le altre quattro furono ben presto ridotte ad un umile lavoro dietro le quinte, all'epoca percepito come pi\u00f9 connaturato alla loro condizione di donne, e la Spiridonova soltanto fu in grado di diventare una personalit\u00e0 di primissimo piano: l'unica a poter essere messa alla pari con l'altra grande figura femminile del biennio 1917-1918, anch'essa agitatrice piuttosto che leader politica, la bolscevica Aleksandra Kollontaj, alla quale fu anche significativamente accomunata da acrimoniose accuse di dissennato estremismo, di isterismo e di condotta sessuale spregiudicata.\nAlla fine del congresso del partito socialrivoluzionario, la Spiridonova si trasfer\u00ec a Pietrogrado, dove lavor\u00f2 nel quadro della locale sezione del partito (che era gi\u00e0 in mano alla sinistra), distinguendosi nell'azione di propaganda e nell'attivit\u00e0 all'interno delle organizzazioni sovietiche in formazione. Fu membro del Soviet di Pietrogrado; era gi\u00e0 stata eletta da un'unit\u00e0 militare, diverse settimane prima del ritorno dalla Siberia, nel Comitato Esecutivo dei soviet contadini; fu poi anche cooptata, malgrado le sue posizioni estremistiche, nella presidenza collegiale dello stesso, entrambi all'epoca saldamente controllati dalle correnti pi\u00f9 moderate del suo partito. Nelle giornate di luglio appoggi\u00f2 fermamente le richieste di passaggio di tutto il potere ai soviet avanzate dai rivoltosi.\nDopo la sconfitta dei moti, si distinse in particolare per la sua veemente opposizione di principio al ripristino della pena di morte disposto dal governo provvisorio nei confronti dei soldati disertori, opposizione che trov\u00f2 espressione in una serie di articoli pubblicati sulla rivista \u00abNas put\u00bb (\"Il nostro cammino\"), della quale era redattrice e che diffondeva le tesi dei socialrivoluzionari di sinistra. Tali articoli contribuirono probabilmente a favorire lo spostamento crescente delle simpatie dei soldati dal vecchio Partito socialrivoluzionario alla sua frazione di sinistra e ai bolscevichi. L'assoluta ripulsa per questo strumento di pena rimarr\u00e0 comunque sempre un punto fermo nelle convinzioni pi\u00f9 profonde della Spiridonova, apparentemente in contrasto con le sue attivit\u00e0 terroristiche, certo non rispettose della vita umana. Ancora nel 1937, dopo oltre un quindicennio di assenza dalla scena pubblica, l'unica istanza politica di carattere generale che si sentir\u00e0 in dovere di sollevare di fronte alle autorit\u00e0 comuniste nel corso dell'ultimo processo, sar\u00e0 proprio quella della necessit\u00e0 imprescindibile dell'abolizione della pena di morte (cfr. \" infra\", paragrafo: \"\").\nDopo il fallito golpe di Kornilov, partecip\u00f2, in rappresentanza del Comitato Esecutivo dei soviet contadini, alla Conferenza Democratica e poi al cosiddetto Preparlamento (\"Consiglio di stato\") che di essa fu il prodotto, e attacc\u00f2 sempre pi\u00f9 vivacemente il governo provvisorio e la politica della direzione del Partito socialrivoluzionario favorevole ad alleanze che comprendessero anche il \"borghese\" Partito dei cadetti.\nRivoluzione d'ottobre e SR di sinistra.\nI socialrivoluzionari di sinistra, ancora formalmente non usciti dal Partito Socialista Rivoluzionario, non parteciparono direttamente, in quanto autonoma organizzazione, ai preparativi per la cosiddetta rivoluzione d'ottobre, ma la salutarono con assoluto favore, determinando cos\u00ec la rottura definitiva con il resto del Partito. Essi erano ben consapevoli della mentalit\u00e0 tutt'altro che romantica e umanitaria dei bolscevichi, ma speravano di riuscire in qualche modo a condizionarli. \u00abSiamo sulle soglie di un tremendo sconvolgimento sociale - disse la Spiridonova al primo congresso del nuovo partito. - Dovremo sperimentare molte cose che non si possono prevedere, \u00c8 questo il punto di vista da cui dobbiamo partire per il nostro approccio ai bolscevichi. Per quanto estraneo ci risulti il loro comportamento brutale, noi manterremo uno stretto rapporto con loro perch\u00e9 le masse ... li seguono.\u00bb\nPersonalmente, fra l'altro, la Spiridonova era stata coinvolta, nel mese precedente il colpo di stato dei bolscevichi, nello scandalo determinato dall'accusa che un suo stretto collaboratore (e, si disse maliziosamente, suo amante), P\u00ebtr Petrovic Dekonskij, fosse stato membro dell'Okhrana, la polizia zarista, ed aveva lasciato Pietrogrado per raccogliere nel sud della Russia la documentazione finalizzata a scagionarlo. Si era per\u00f2 cos\u00ec fatta trovare assente dalla scena nel momento culminante del dramma. Rientr\u00f2 nella capitale solo all'indomani dei fatti per partecipare alla riunione del secondo Congresso panrusso dei soviet dei deputati degli operai e dei soldati che diede la copertura politica al colpo di stato dei bolscevichi. Membro della presidenza pot\u00e9 patrocinare la decisione di ripristino dell'abolizione della pena di morte anche nei confronti dei disertori. Subito dopo la fine del congresso si rec\u00f2 di nuovo nel sud.\nIl rifiuto di abbandonare il II Congresso dei soviet determin\u00f2 la rottura definitiva dei socialrivoluzionari di sinistra con il loro vecchio partito e li indusse a convocare in fretta e furia il primo congresso della loro nuova formazione politica, congresso che si tenne verso la fine del mese e che ovviamente elesse la Spiridonova nel nuovo comitato centrale, seconda classificata come numero di voti a fianco di Boris Dav\u00eddovi\u010d Kamkov (1885\u20131938), il principale leader \"politico\" (cos\u00ec come lei era la prima \"agitatrice\"), e dopo il padre nobile del partito, il vecchio Marc Andreevi\u010d Natanson (1851-1919), che aveva quasi cinquant'anni di lotte populiste alle spalle e che era stato tra i fondatori della seconda Zemlja i Volja, nel 1876, e poi del Partito Socialista Rivoluzionario, nel 1901. Nominata presidente onoraria del congresso, pot\u00e9 peraltro partecipare appena ai lavori perch\u00e9 occupata nelle contemporanee riunioni delle assise contadine.\nIl 26 di novembre, infatti, si era riunita a Pietrogrado, in un salone della Duma, una conferenza di soviet contadini, presto trasformata in secondo Congresso dei Deputati dei Contadini, del quale la Spiridonova fu eletta presidente anche con il concorso conciliatorio dei socialrivoluzionari di centro-destra e nel quale le rappresentanze contrapposte dell'estrema sinistra e dei partiti socialisti moderati praticamente si equivalevano, anche grazie alla forzatura realizzata con l'aggiunta di quasi trecento delegati dei soldati della zona di Pietrogrado ai circa cinquecento rappresentanti \"genuini\" dei soviet contadini. Dopo tafferugli e intemperanze durati alcuni giorni e in qualche modo coperti dalla presidenza dell'assemblea, i delegati dei socialrivoluzionari di centro-destra e dei loro alleati si videro costretti ad abbandonare la sala al canto della \"Marsigliese\" per riunirsi in altra sede, mentre il troncone dell'assemblea presieduto dalla Spiridonova, l'8 dicembre, decise di fondere l'organizzazione dei soviet contadini con quella dei soviet degli operai e dei soldati: il Comitato Esecutivo Centrale Panrusso dei Soviet (CEC), gi\u00e0 saldamente in mano dei bolscevichi, fu pertanto allargato con la nomina di un certo numero di componenti aggiuntivi in rappresentanza dei contadini.\nNel frattempo si era anche posto il problema della composizione del governo e la \u00abSpiridonova fu tra i principali SR di sinistra a puntare a un governo sovietico rappresentativo di tutti i partiti socialisti del Soviet\u00bb, ma, quando questa prospettiva si rivel\u00f2 impraticabile, appoggi\u00f2 decisamente il breve governo di coalizione tra socialrivoluzionari di sinistra e bolscevichi, che vide la luce nel mese di dicembre.\nNel gennaio del 1918 venne finalmente al pettine anche il nodo dell'Assemblea Costituente, le cui elezioni, richieste a gran voce dall'estrema sinistra, erano state indette all'epoca dei governi provvisori e si erano poi svolte in concomitanza con gli eventi rivoluzionari del novembre. La Spiridonova risult\u00f2 tra i deputati eletti e i bolscevichi decisero di sostenere la sua candidatura alla presidenza dell'assemblea, sperando \u00abche la sua particolare reputazione tra i deputati contadini potesse controbilanciare la notevole maggioranza di cui godevano gli SR. Ma non fu evidentemente cos\u00ec.\u00bb Fu invece il leader socialrivoluzionario centrista Viktor \u010cernov ad essere eletto presidente e, poco dopo, l'estrema sinistra abbandon\u00f2 l'assemblea, la quale riusc\u00ec comunque a continuare i lavori per tutta la nottata. Dopodich\u00e9 i deputati furono lasciati liberi di tornare a casa, ma non fu loro concesso di riunirsi mai pi\u00f9: in quanto strumento di democrazia borghese, nella notte successiva l'Assemblea Costituente fu definitivamente soppressa dal Comitato Esecutivo Centrale dei Soviet.\nDopo l'ingresso dei rappresentanti contadini nel Comitato Esecutivo Centrale dei soviet la Spiridonova fu posta a capo di una sezione per gli affari contadini, posizione che mantenne fino al quinto Congresso Panrusso, divenendo la principale responsabile della politica agraria nei primi mesi dello stato sovietico, ed in particolare dei decreti sulla socializzazione della terra approvati tra il gennaio e il febbraio 1918 sulla scorta del programma dei socialisti rivoluzionari di sinistra.\nLa rottura con i bolscevichi.\nI rapporti tra bolscevichi e socialrivoluzionari di sinistra si rivelarono per\u00f2 ben presto assai critici e giunsero ad un punto di durissimo scontro a proposito delle trattative separate di pace con gli Imperi Centrali e i loro alleati, soprattutto in relazione alle durissime condizioni imposte alla repubblica sovietica. In effetti, la Spiridonova era stata tra i pochissimi capi socialrivoluzionari di sinistra a mostrar di condividere con Lenin l'esigenza assoluta di far uscire immediatamente il paese dalla guerra. Potr\u00e0 essere stato un caso, ma della delegazione incaricata della trattative di pace era stata chiamata a far parte, in rappresentanza dei socialrivoluzionari di sinistra (ed anche del genere femminile!), per poi restarvi fino alla fine, Anastasija Alekseevna Bicenko, una delle componenti del \"Sestetto\", peraltro, a detta di Amy Knight, quella del gruppo che era in generale meno in sintonia con la Spiridonova. Contro gli sviluppi delle trattative l'opposizione della maggioranza dei socialrivoluzionari di sinistra divenne per\u00f2 particolarmente virulenta.\nLa posizione dei socialrivoluzionari di sinistra era tutt'altro che isolata, venendo sostanzialmente condivisa da una corrente dei bolscevichi, i cosiddetti \"comunisti di sinistra\", guidati da Bucharin e dalla Kollontai. Quest'ultima, anzi, che era ministro per l'assistenza sociale, si dimise dal Consiglio dei commissari del popolo gi\u00e0 nel mese di febbraio, e i ministri socialrivoluzionari la seguirono a marzo, dopo che il quarto Congresso Panrusso dei soviet ebbe proceduto alla ratifica del trattato di pace di Brest-Litovsk, nel frattempo sottoscritto fra le parti.\nPer tutti i primi mesi del 1918, la Spiridonova si venne dunque a trovare in una posizione, per lei insolita, di minoranza di destra all'interno del Partito: interessata in maniera assolutamente preponderante alla questione della socializzazione della terra, tendeva ad opporsi a quelle prese di posizione che rischiassero di mettere a repentaglio la collaborazione con i bolscevichi, e quindi la realizzazione della socializzazione stessa, che stava avvenendo sotto la sua supervisione come responsabile della sezione contadina del CEC. Nella sua posizione di minoranza la Spiridonova fu per\u00f2 ben attenta a mantenere sempre la disciplina di partito. Al gi\u00e0 citato quarto Congresso Panrusso dei soviet, tenutosi alla met\u00e0 di marzo, la Spiridonova fu eletta nella presidenza collegiale, ma tenne una posizione defilata, lasciando agli altri compagni di partito il compito di esporre le tesi della maggioranza contro la ratifica del trattato di pace. Coerentemente, in sede di Comitato Esecutivo Centrale, espresse un voto sfavorevole al trattato, unitamente agli altri membri provenienti dal suo partito. Nel successivo dibattito interno subito dopo la fine del congresso, fu ovviamente contraria all'abbandono del governo da parte dei ministri socialrivoluzionari di sinistra, e fece poi conseguentemente parte della minoranza che, al secondo congresso del partito, nel mese di aprile, sostenne la necessit\u00e0 di rientrare al governo con i bolscevichi e di cambiare atteggiamento nei confronti del trattato di pace, ma fu di nuovo sconfitta.\nCi\u00f2 che probabilmente determin\u00f2 un radicale cambiamento di atteggiamento della Spiridonova e contribu\u00ec all'ulteriore radicalizzazione della posizione del partito, fu l'inizio da parte del governo sovietico della politica delle requisizioni (\"prodrazv\u00ebrstka\") nelle campagne. Le difficolt\u00e0 ordinarie di approvvigionamento di generi alimentari nelle citt\u00e0 si erano acuite per le conseguenze della pace di Brest-Litovsk, in particolare per il fatto che essa aveva riconosciuto l'indipendenza dell'Ucraina, granaio della Russia, che era stata quindi occupata militarmente dagli Austro-tedeschi.\nIl governo aveva deciso pertanto di sguinzagliare brigate rivoluzionarie nelle campagne allo scopo di impadronirsi di tutti i prodotti che trovavano, commettendo soprusi e violenze, e destando le vive proteste dei contadini che sommergevano con le loro lagnanze la commissione del CEC guidata dalla Spiridonova, commissione che, del resto, gi\u00e0 da qualche settimana veniva guardata con sospetto dai bolscevichi in quanto centro di potere esulante dal loro controllo. Fu cos\u00ec che, verso la met\u00e0 di giugno, la Spiridonova decise di abbandonare la sua precedente impostazione politica moderata e si rialline\u00f2 pienamente con quella del partito.\nAlexander Rabinowitch ha cos\u00ec sintetizzato, molto efficacemente, il preludio di quello che avrebbe poi definito, nel suo libro sul primo anno di governo bolscevico, \"il suicidio degli SR di sinistra\":\nIl pomeriggio del 6 luglio due militanti socialrivoluzionari di sinistra riuscirono a farsi ammettere nell'ambasciata tedesca a Mosca e uccisero l'ambasciatore Wilhelm von Mirbach-Harff (1871-1918). La Spiridonova si assunse subito la responsabilit\u00e0 \"politica\" dell'attentato a nome del comitato centrale del partito, ma nella lettera scritta dal carcere all'NKVD nel 1937 (cfr. \"infra\"), rivendicher\u00e0, con orgoglio, per cos\u00ec dire, 'professionale', anche la direzione \"tecnica\" dell'attentato. Niente per\u00f2 and\u00f2 in seguito per il verso sperato dalla dirigenza socialrivoluzionaria. Il governo sovietico riusc\u00ec ben presto ad ammansire i tedeschi, che quindi non riaprirono la guerra; i comunisti di sinistra si guardarono bene dall'intervenire in qualsiasi modo e rimasero fedeli alla disciplina di partito; le masse della Germania e dell'Occidente non furono minimamente coinvolte dall'accaduto e non diedero quindi il via alla tanto attesa rivoluzione mondiale. Lenin invece fu prontissimo ad agire: dipinse l'attentato a Mirbach come l'inizio di una sollevazione in armi dei socialrivoluzionari di sinistra contro il potere dei soviet e mobilit\u00f2 forze militari sufficienti a neutralizzare quelle che subivano l'influenza dei suoi avversari. Quando la Spiridonova, quello stesso pomeriggio, si present\u00f2 alla seduta del Congresso panrusso per esporre le ragioni del suo partito, fu trattenuta e rinchiusa per un paio di giorni nel palazzo con i delegati socialrivoluzionari di sinistra; poi fu tradotta in una prigione all'interno del Cremlino. La sezione contadina del CEC fu sciolta e i suoi membri socialrivoluzionari di sinistra arrestati. Un numero mai accertato di militanti del partito, secondo la Spiridonova pi\u00f9 di duecento, furono giustiziati: da pochi giorni, con sua somma indignazione, la pena di morte era stata di nuovo ristabilita. Lei fu trattenuta per diversi mesi in carcere e le fu negata anche l'agognata possibilit\u00e0 di usare il processo come una tribuna. Il dibattimento infatti, originariamente fissato per il primo dicembre, fu segretamente anticipato al 27 novembre e svolto quindi a porte chiuse. Si concluse con una condanna ad un anno di prigione: la Spiridonova fu per\u00f2 subito amnistiata per le passate benemerenze rivoluzionarie e liberata l'indomani.\nDal carcere la Spiridonova aveva levato la sua voce contro l'ondata di terrore rosso messa in atto dal governo bolscevico di fronte all'esplosione della guerra civile e per rafforzare il nuovo regime di fatto ormai monopartitico, in particolare dopo gli attentati del 30 agosto che avevano colpito la stessa persona di Lenin (e nei quali non risulta che gli SR di sinistra fossero in alcun modo implicati). La Spiridonova attaccava aspramente l'immorale ferocia dei bolscevichi che aveva macchiato il nome del socialismo, e contestava, in particolare, la legittimit\u00e0 ideale e politica di qualsiasi collegamento tra il terrore di massa dei bolscevichi e la tradizione terroristica, romantica e \"etica\", del populismo russo:\nUscita di prigione riprese con lena l'attivit\u00e0 politica cercando di rianimare le forze ormai calanti del suo partito, che aveva subito, dopo l'attentato a Mirbach, due scissioni da parte delle ali pro-bolsceviche, tra cui quella dei \"comunisti rivoluzionari\" guidati dal vecchio Natanson, e che sperimentava anche un travaso diretto di forze verso il partito di Lenin. Dopo solo due settimane Feliks \u0116dmundovi\u010d Dzer\u017einskij, il vecchio compagno di lotta di Rosa Luxemburg diventato ora capo della \u010ceka, la polizia segreta del regime, avanz\u00f2 il sospetto che la Spiridonova potesse stare cospirando per attentare alla vita di Lenin e dispose che \u00abquest'isterica fosse tenuta sotto stretto controllo\u00bb. Puntualmente il 22 gennaio 1919, nell'anniversario della domenica di sangue del 1905, dopo un discorso particolarmente infiammato, la Spiridonova venne nuovamente arrestata e di nuovo sottoposta a processo. Questa volta il dibattimento si svolse in sua assenza e con l'unica testimonianza a carico portata addirittura da Bucharin, il quale la dipinse sostanzialmente come un'isterica malata di mente, pericolosa per la societ\u00e0 (stigma che continu\u00f2 per decenni ad aleggiare su di lei). Alla fine di febbraio fu trovata colpevole di diffamazione contro il potere sovietico e i suoi capi, e quindi di oggettivo favoreggiamento della controrivoluzione, e venne condannata ad un anno di internamento in casa di cura. Secondo Steinberg, alla lettura della sentenza era presente la sua vecchia compagna della Siberia, Irina Kachovskaja, appena liberata dalla prigionia tedesca a Kiev, dove aveva organizzato il riuscito attentato alla vita di Hermann von Eichhorn, governatore militare dell'Ucraina occupata.\nMalgrado il tenore della sentenza e le sue ormai costituzionalmente deboli condizioni di salute, invece che in una casa di cura la Spiridonova venne per\u00f2 rinchiusa in uno \"stretto buco\" di cella ricavato in una caserma del Cremlino, dove ben presto si ammal\u00f2. Il 9 aprile fu liberata da una squadra di socialrivoluzionari di sinistra, grazie alla complicit\u00e0 di uno dei suoi guardiani, il giovane N. Malakhov, che era stato conquistato dal suo esempio e dalla sua parola. Riprese quindi la sua attivit\u00e0 politica in clandestinit\u00e0 a Mosca spacciandosi per una contadina di nome Onufrieva. Durante questo periodo riusc\u00ec ad incontrarla segretamente e a passare due giorni con lei l'anarchica americana Emma Goldman, la quale rimase sorpresa per la solidit\u00e0 intellettuale, la calma e l'equilibrio dimostrati da questa donna che le avevano descritto come affetta da isteria. Rest\u00f2 in libert\u00e0 per oltre un anno finch\u00e9 non venne scoperta il 20 ottobre 1920 mentre giaceva a letto ammalata di tifo, e di nuovo arrestata. Questa volta il trattamento riservatole fu apparentemente pi\u00f9 umano: la lasciarono inizialmente in regime di carcerazione domiciliare, e quindi la ricoverarono prima in un'infermeria della \u010ceka, poi in un ospedale psichiatrico. Per garantire la sua assistenza, trasferirono immediatamente dalla prigione di Butyrka Aleksandra Izmajlovi\u010d, e consentirono di restarle vicino, almeno per quattro mesi, all'altro leader principale del partito, Boris Kamkov, che era con lei al momento dell'arresto. Quando sembrava ormai che la situazione potesse evolvere verso una possibile liberazione, lo scoppio della rivolta di Kron\u0161tadt determin\u00f2 un nuovo irrigidimento delle autorit\u00e0 sovietiche e quindi un crollo psicologico della Spiridonova che, non riuscendo a sopportare la mancanza di libert\u00e0, inizi\u00f2 uno sciopero della fame che la condusse sull'orlo della morte. Nell'estate del 1921 appelli per la sua liberazione giunsero dal secondo Congresso Internazionale delle Donne Comuniste che si teneva a Mosca, ma pare che Trockij rifiutasse sostenendo che \u00abera ancora troppo pericolosa sia per essere messa in libert\u00e0, che per essere autorizzata all'espatrio\u00bb. Tuttavia, a novembre la rilasciarono, affidandola alla custodia di due suoi compagni di partito, il segretario dell'ufficio centrale degli SR di sinistra \"legalitari\", Ilja Jurevi\u010d Bakkal (1894-dopo 1950), e l'ex-ministro della giustizia (e suo futuro biografo) Isaac Nachman Steinberg (1888\u20131957), con la condizione che da allora in poi si astenesse da qualsiasi attivit\u00e0 politica. \u00abNon c'\u00e8 alcuna prova - conclude Rabinowitch, - che ella abbia mai violato questa condizione.\u00bb\nL'esilio in patria e la morte.\nNonostante il suo effettivo ritiro dall'attivit\u00e0 politica, la Spiridonova venne di nuovo arrestata il 16 maggio 1923: proprio mentre un gran numero di dirigenti \"borghesi\" e socialisti moderati erano stati autorizzati o costretti all'espatrio, lei venne accusata \"di aver fatto preparativi per fuggire all'estero\" e venne condannata a tre anni di confino, poi ripetutamente prolungati. Fino alla fine del decennio, abit\u00f2 a Kaluga (1923-25), a Samarcanda (1925-28) e a Tashkent (1928-30), costantemente affiancata dalla vecchia compagna Izmajlovi\u010d e spesso anche dalla Kachovskaja. In questo periodo, fra l'altro, si spos\u00f2 con un dirigente socialrivoluzionario di sinistra che condivideva con lei la sorte dell'esilio interno, Il'ja Andreevi\u010d Majorov (1890-1941). Verso la fine del 1929 lei e la Izmajlovi\u010d furono colpite da febbre tifoide e le loro condizioni, insieme alla pressioni che venivano dall'estero, indussero il governo a trasferirle a Mosca per migliori accertamenti. Qui, i medici riscontrarono un aggravamento della tubercolosi cronica da cui la Spiridonova era affetta e consigliarono per entrambe un periodo di cura in sanatorio a Jalta in Crimea. Il trasferimento fu autorizzato, ma lo stato non si assunse l'onere del trattamento e le due donne furono costrette a dipendere dalla rimesse che dall'estero i compagni esiliati riuscivano con grandi difficolt\u00e0 a far loro pervenire; cosa che le poneva in una situazione di estremo imbarazzo. Appena possibile la Izmajlovic rientr\u00f2 a Tashkent, mentre i medici trattennero la Spiridonova a Jalta dove le sue condizioni di salute e di spirito migliorarono sensibilmente.\nAlla fine dell'estate del 1930, comunque, nel quadro di una ripresa della repressione nei confronti dei vecchi dirigenti socialisti non bolscevichi, la Spiridonova venne per\u00f2 ricondotta a Mosca e di nuovo arrestata (cos\u00ec come anche Kamkov), con l'accusa di mantenere contatti illeciti con l'estero: venne quindi condannata ad altri tre anni di confino questa volta a Ufa, la capitale della Baschiria, condanna che venne poi rinnovata per altre due volte. A Ufa la Spiridonova condivideva un appartamento con il marito, il figlio adolescente di questi, il suocero ottantenne invalido, oltre ovviamente alla sempre presente Izmajlovi\u010d, alla Kachovskaja e a una zia molto anziana di quest'ultima. Il gruppo costituiva una sorta di \"collettivo\", la cui unica attivit\u00e0 politica in senso lato era costituita dall'assistenza che veniva doverosamente prestata nei confronti dei vecchi compagni di partito inviati in esilio nella zona. Tale attivit\u00e0 era svolta completamente alla luce del sole, ed era anche in certo senso fomentata dal ministero degli interni che continuava ad inviare ex-socialrivoluzionari di sinistra a Ufa. La Spiridonova lavorava alla pianificazione economica in una locale banca agricola, e considerava questo lavoro \"come il suo modesto contributo all'edificazione del socialismo\". Secondo la testimonianza resa dalla Kachovskaja in epoca krushoviana, il gruppo aveva avuto notizia delle persecuzioni staliniane, ma le aveva ricondotte a regolamenti di conti intestini al Partito Comunista, e non aveva quindi il minimo sospetto di poter essere in qualche modo coinvolto. Tuttavia, l'8 febbraio 1937 la polizia fece irruzione nell'appartamento, arrestando tutti i membri del \"collettivo\", con l'accusa di aver tentato di costituire un centro controrivoluzionario composto da tutti i vecchi gruppi e partiti oppositori dei bolscevichi, e di aver fatto preparativi per attentati terroristici contro la dirigenza della Repubblica della Baschiria.\nLa Spiridonova fu tenuta in isolamento a Ufa per sei mesi e sottoposta ad angherie e torture peggiori rispetto al trattamento che le era stato a suo tempo riservato dalla amministrazione carceraria zarista e da quella comunista nel 1918: per di pi\u00f9 esse le apparivano finalizzate unicamente a spezzare la sua personalit\u00e0, ad annientarla moralmente, \u00aba costringerla - come afferm\u00f2, a suo dire, un maggiorente comunista di Ufa - a chiedere, a mendicare il perdono, a trascinarsi, s\u00ec, a strisciare ai nostri piedi in modo che si possa farla finita con lei una volta per tutte.\u00bb Al che lei aveva risposto: \u00abVoi mi potete ammazzare, avete il potere e il diritto legale di farlo, ma io morir\u00f2 in piedi!\u00bb E in effetti, n\u00e9 lei, n\u00e9 le due vecchie compagne di prigionia accettarono di riconoscere alcuna colpa o di effettuare alcuna falsa delazione. Alla Spiridonova non fu per\u00f2 risparmiato il crollo invece del marito. Quando le annunciarono la confessione, le dissero che Majorov stava frignando come un poppante. \u00abMajorov piangere? - si chiese la Spiridonova - Nei miei diciannov'anni con lui non lo avevo mai visto spargere una lacrima, e men che meno singhiozzare forte. \"Che cosa gli avete fatto?\".\u00bb Le risposero che lo avevano semplicemente minacciato di mandare per cinque anni in campo di lavoro sia il padre ultraottantenne invalido, sia il figlio allora appena diciottenne.\nNella speranza di potersi in qualche modo offrire come vittima sacrificale per salvare cos\u00ec i suoi compagni, la Spiridonova riusc\u00ec a farsi trasferire a Mosca, dove sperava di poter parlare con i responsabili del procedimento ai massimi livelli. Nella capitale, per\u00f2, fu semplicemente spostata da una prigione all'altra ed ulteriormente umiliata e angariata. Fu cos\u00ec che il 13 novembre si decise a rivolgersi per scritto alla IV Sezione del Direttorio per la sicurezza interna (GUGB) del Commissariato del popolo per gli affari interni (NKVD), in quello che Alexander Rabinowitch ha definito il suo \"ultimo testamento\".\nOvviamente, la lettera non ebbe alcun seguito e il processo si tenne finalmente, il 7 gennaio 1938, a porte chiuse, di fronte al Collegio Militare della Corte Suprema dell'URSS: dopo che la Spiridonova si fu protestata innocente di tutte le accuse mossele, furono letti alcuni stralci di quattro confessioni che la implicavano, tra cui quella di Majorov, dopodich\u00e9 lei ribad\u00ec ancora la propria professione di non colpevolezza. Dopo una breve interruzione fu giudicata colpevole e condannata a venticinque anni di carcere, con perdita dei diritti civili per ulteriori cinque anni e la confisca di tutti i beni. \u00ab\u00c8 improbabile - conclude Rabinowitch - che l'intero processo durasse pi\u00f9 di mezz'ora.\u00bb\nLa Spiridonova fu inizialmente incarcerata a Jaroslavl', poi trasferita a Vladimir ed infine, dopo uno sciopero della fame, in un reparto di isolamento della prigione di Or\u00ebl, quindi non lontano dai confini occidentali dell'URSS. Il 5 settembre 1941, mentre le truppe tedesche in avanzata si avvicinavano a Or\u00ebl, l'NKVD, su ordine del nuovo ministro degli interni Lavrentij Pavlovi\u010d Berija, prepar\u00f2 un elenco di centosettanta prigionieri politici incarcerati nella prigione locale i quali avrebbero dovuto essere soppressi senza indugio per evitare il rischio che cadessero nelle mani degli invasori. L'elenco, che includeva Spiridonova, Izmajlovi\u010d e Majorov, fu sottoposto all'attenzione di Stalin in persona, con la raccomandazione di Berija che fossero tutti fucilati \u00abper aver condotto propaganda disfattista tra i carcerati e per aver progettato la fuga dalla prigione allo scopo di rinnovare le loro attivit\u00e0 sovversive\u00bb. Stalin, l'indomani, approv\u00f2 e emise l'ordine esecutivo. Rabinowitch conclude con queste parole il suo saggio sull'\u00abultimo testamento\u00bb:\nContro la pena di morte: l'\u00abultimo testamento\u00bb.\nLa lettera che la Spiridonova scrisse all'NKVD (ministero dell'interno) il 13 novembre 1937 costituisce l'ultimo documento dell'esperienza politica e umana della rivoluzionaria. L'immagine che di lei si ricava dalla lettera \u00e8 molto diversa da quella dell'estremista pazzoide (o, in quanto donna, \"isterica\"), che le fu affibbiata dalla \u00abdisinformazia\u00bb dei bolscevichi (ma non soltanto da loro, come gi\u00e0 sopra accennato) e che poi le rest\u00f2 in qualche modo appiccicata. La lettera era in gran parte dedicata a smontare punto per punto, in modo quasi pedante, le accuse rivolte al gruppo di Ufa ed era indirizzata ad uno stato di cui l'autrice si considerava parte, par quanti limiti in esso potesse riscontrare: ella aveva \u00abdeposto le armi e cessato la lotta molto tempo prima\u00bb. Si considerava, evidentemente, sconfitta dalla storia: le masse avevano seguito i bolscevichi e non c'era motivo di pensare, le leggi della sociologia lo rendevano inconcepibile, che oggi fosse possibile o necessario un loro sussulto violento contro il potere sovietico. Il partito dei socialisti rivoluzionari di sinistra era morto: perch\u00e9 un'organizzazione politica viva, occorre, secondo la Spiridonova, che essa sia connessa con le masse, e i socialisti rivoluzionari di sinistra avevano cessato di esserlo da tanto (il loro partito era \"incurabilmente ammalato\" gi\u00e0 nel 1922 ed aveva esalato gli \"ultimi rantoli della fine\" nel 1923/1924).\nUna rivoluzionaria battuta dalla storia, quindi, e una cittadina del nuovo stato sovietico, che partecipava alla costruzione del socialismo anche solo lavorando come pianificatrice in una banca di campagna, ma anche una persona tutta d'un pezzo, dalla schiena dritta, disposta a morire (e magari anche desiderosa di farlo), ma a testa alta e non strisciando ai piedi di qualche burocrate di partito. Una che non temeva di rinfacciare apertamente allo stato a cui aveva scelto di appartenere, le incongruenze gravissime che lo caratterizzavano. A partire dal trattamento inumano che avevano riservato ad una prigioniera come lei, sicuramente peggiore di quello ricevuto a suo tempo da parte dei carcerieri zaristi: siccome dai tempi del suo primo arresto e delle connesse violenze, aveva sviluppato una terribile fobia contro le perquisizioni intime, fino al 1937 le autorit\u00e0, imperiali prima e sovietiche poi, le avevano risparmiato di ripetere una simile esperienza. Ora invece gliela avevano inflitta per spregio, non quotidianamente ma anche dieci volte al giorno, con un sorvegliante che le premeva una \"mano sudata\" sulla bocca per impedirle di gridare, mentre con l'altra le sollevava il corpo per facilitare l'ispezione nelle zone intime da parte di una virago che era specificamente addetta al suo servizio. Il suo giudizio sull'inaudita crudelt\u00e0 del regime comunista era esplicitato, quasi \"en passant\", anche in un altro punto della lettera. Tra le accuse che erano state formulate contro di lei, c'era quella di aver organizzato un attentato, poi abortito, contro le autorit\u00e0 della repubblica della Baschiria: a parte il dilettantismo delle modalit\u00e0 organizzative di tale presunto attentato, che offendevano profondamente l'onore \"professionale\" di una che gli attentati aveva saputo portarli a termine davvero (ivi compreso l'assassinio dell'ambasciatore tedesco Mirbach), la Spiridonova esponeva delle considerazioni di carattere generale che rendevano ormai impraticabile il terrorismo. E tra esse, ultima, ma non per importanza, la seguente:\nLe critiche non erano quindi sottaciute, tuttavia la Spiridonova si professava \u00abun'amica migliore del potere sovietico di quanto non fossero decine di milioni di leali cittadini qualunque\u00bb: aveva gi\u00e0 espresso il suo apprezzamento per la costituzione del 1936, non aveva mai preso posizione contro l'industrializzazione e approvava in pieno la collettivizzazione, era insomma sostanzialmente in accordo con la direzione verso cui il sistema stava marciando. \u00abSono della convinzione - scriveva, - che i vostri risultati siano superiori a quelli che avrei potuto conseguire io stessa\u00bb. E tuttavia, un unico rilievo fondamentale di ordine generale nei confronti del sistema (arrivando perfino a tirare fuori il nome stesso di Stalin), non si sentiva di tacerlo, neanche in questo documento estremo che ella aveva scritto nella speranza di salvare la vita dei suoi compagni: e cio\u00e8 il rifiuto radicale dei socialrivoluzionari di sinistra per la pena capitale.\nAlmeno per questo aspetto, la Spiridonova sarebbe probabilmente fiera dell'Europa del XXI secolo.\nNote.\nInformative.\nQuesta voce contiene una parziale traduzione della della Wikipedia in inglese e soprattutto di della Wikipedia in spagnolo (riferimenti nella )."}
{"id": "1148300", "revid": "275619", "url": "https://it.wikipedia.org/wiki?curid=1148300", "title": "Jugo", "text": ""}
{"id": "1148302", "revid": "123663543", "url": "https://it.wikipedia.org/wiki?curid=1148302", "title": "Club alpino", "text": "Un club alpino \u00e8 una associazione che intende promuovere la cultura della montagna. \nStoria.\nIl primo Club Alpino \u00e8 stato fondato nel Regno Unito a Londra nel 1857/58 con il nome di Alpine Club. Negli anni successivi sono nati, via via, i club alpini dei vari paesi europei: l'\u00d6sterreichischer Alpenverein austriaco nel 1862, il Club Alpino Italiano nel 1863 e il Club Alpino Francese nel 1874.\nGli appartenenti ai primi club alpini erano persone della nobilt\u00e0 e della borghesia; col tempo i club hanno raccolto sempre pi\u00f9 gli appassionati della montagna senza distinzione di classe sociale.\nDapprima con Club alpino si intendeva una associazione che operava sulle Alpi; oggi si intende con questo termine si intende una associazione che opera in qualsiasi ambiente montano.\nAndinismo, alpinismo e himalaismo.\n\u00c8 importante notare che i termini di andinismo, alpinismo e himalaismo sono talvolta usati come sinonimo d'alpinismo di alta quota, tanto pi\u00f9 che le prime attivit\u00e0 di alpinismo moderno e le scuole principalmente originarono in Europa ed \u00e8 qui, nella catena montuosa delle Alpi, dove si praticarono precocemente queste attivit\u00e0. Per questo motivo il termine \"alpinismo\" \u00e8 stato utilizzato, ed \u00e8 ancora usato come sinonimo di ogni alpinismo d'alta quota.\nSu richiesta del Touring Club Argentino nel 1939 \u00e8 stato chiamato \"andinista\" un'attivit\u00e0 di scalata delle Ande ed \u00e8 riuscito a essere accettato\nScopo.\nUn club alpino, generalmente, organizza escursioni e corsi in montagna, gestisce i rifugi alpini e si adopera per promuovere la salvaguardia dell'ambiente montano.\nL'articolo 1 dello Statuto del Club Alpino Italiano recita: "}
{"id": "1148307", "revid": "79457", "url": "https://it.wikipedia.org/wiki?curid=1148307", "title": "Concilio Trullano", "text": ""}
{"id": "1148308", "revid": "599013", "url": "https://it.wikipedia.org/wiki?curid=1148308", "title": "Distensione", "text": ""}
{"id": "1148309", "revid": "52128", "url": "https://it.wikipedia.org/wiki?curid=1148309", "title": "Pier Martire Vermigli", "text": ""}
{"id": "1148314", "revid": "1573940", "url": "https://it.wikipedia.org/wiki?curid=1148314", "title": "Azyini", "text": "Gli Azyini , sono una trib\u00f9 di insetti dell'ordine dei Coleotteri (famiglia Coccinellidae, sottofamiglia Coccidulinae), comprendente specie di piccole dimensioni originarie della regione neotropicale.\nGli \"Azyini\" sono predatori di Rhynchota Coccoidea, in particolare attivi su alcune cocciniglie che infestano le colture tropicali o subtropicali americane (caff\u00e8, cacao, agrumi). Per la loro utilit\u00e0, le specie \"Azya orbigera orbigera\" e \"Pseudoazya trinitatis\" sono state introdotte anche nel sud degli Stati Uniti d'America (Florida) e nelle isole Hawaii. \nSistematica.\nLa trib\u00f9 comprende due generi:"}
{"id": "1148325", "revid": "1718925", "url": "https://it.wikipedia.org/wiki?curid=1148325", "title": "Serie C regionale", "text": "La Serie C Silver (nota in passato anche come Serie C2) \u00e8 il quinto livello cestistico nazionale. \u00c8 gestita direttamente dai comitati regionali della Federazione Italiana Pallacanestro e non ha quindi una formula fissa.\nInizialmente solo alcuni comitati (ovvero quelli di Lombardia, Emilia-Romagna, Triveneto, Toscana, Lazio, Campania e Piemonte/Valle d'Aosta) suddividevano la categoria in gironi Gold (che garantivano promozioni dirette in Serie B e retrocessioni nei gironi Silver delle rispettive regioni) e gironi Silver (che permettono di disputare playoff per la promozione nei gironi Gold delle rispettive regioni e retrocedono formazioni in Serie D regionale).\nI restanti comitati (ovvero Liguria, Marche, Umbria, Abruzzo-Molise, Puglia-Basilicata, Calabria, Sicilia e Sardegna) che presentavano invece esclusivamente gironi Silver, disputavano playoff interregionali con in palio le promozioni in Serie B.\nDopo vari cambiamenti nelle formule di promozione, la categoria nel 2019 ha assunto una sua stabilit\u00e0, accorpando regioni confinanti con la seguente distribuzione delle promozioni \"dirette\" in LNP:\nStabilit\u00e0 rotta dalla pandemia Cv19 dal marzo'19, il che ha impedito di concludere dapprima la stagione 2019/20 e poi di scombussolare la stagione successiva 2020/21, che solo in talune regioni \u00e8 stata disputata, mentre il Piemonte \u00e8 stato accorpato alla Lombardia, l'Emilia R. al Triveneto ed il Lazio alle Marche, Umbria e Abruzzo"}
{"id": "1148326", "revid": "78273", "url": "https://it.wikipedia.org/wiki?curid=1148326", "title": "Maria Spiridonova", "text": ""}
{"id": "1148338", "revid": "228587", "url": "https://it.wikipedia.org/wiki?curid=1148338", "title": "Barrett (album)", "text": "Barrett \u00e8 il secondo e ultimo album in studio dell'ex componente dei Pink Floyd Syd Barrett, pubblicato nel dicembre 1970 dalla Harvest Records in Gran Bretagna e dalla Capitol Records negli Stati Uniti. Nessun singolo venne estratto dal disco.\nIl disco.\nNel febbraio 1970, poco dopo la pubblicazione del primo album \"The Madcap Laughs\", Barrett fece un'apparizione nello show radiofonico di John Peel \"Top Gear\" dove present\u00f2 soltanto una canzone del nuovo album. Due giorni dopo cominci\u00f2 a lavorare al secondo album agli Abbey Road Studios, questa volta con i membri dei Pink Floyd David Gilmour e Rick Wright come produttori e musicisti. Loro principale intento era quello di permettere a Syd di focalizzare e strutturare al meglio il suo lavoro. Le sedute di registrazione si svolsero infatti in maniera pi\u00f9 efficiente e meno dispersiva rispetto al precedente \"The Madcap Laughs\".\nIl 6 giugno 1970 Barrett diede il suo primo ed unico concerto come solista, seguito da David Gilmour e Jerry Shirley. Ma al quarto brano Barrett stup\u00ec tutti slacciandosi la chitarra ed allontanandosi dal palco.\nA peggiorare le cose fu anche lo scarso successo riscosso da questo suo secondo disco. Barrett annoiato e senza direzione lasci\u00f2 Londra per ritornare a Cambridge, sua citt\u00e0 natale, e dopo qualche tentativo di riformare un nuovo gruppo decise di lasciare per sempre la carriera musicale.\nRegistrazione.\nLa prima seduta ebbe luogo il 26 febbraio, tre delle prime canzoni incise compiutamente furono \"Baby Lemonade\", \"Maisie\" e \"Gigolo Aunt\". Completata \"Baby Lemonade\", furono registrate 2 take di \"Maisie\" prima che Barrett si accingesse ad incidere ben 15 take di \"Gigolo Aunt\" (di queste 15 solo tre poterono dirsi complete: la take 7, la 9, e la 15. La take 9 venne inclusa successivamente su \"Opel\", mentre l'ultima apparve sull'album). Il giorno successivo, furono incisi nastri demo di \"Wolfpack\", \"Waving My Arms in the Air\", \"Living Alone\" e \"Bob Dylan Blues\". Queste ultime due tracce non trovarono posto nella versione finale dell'album. David Gilmour si port\u00f2 a casa i nastri dei brani scartati. A tal proposito disse: \u00abQuelle sessioni furono fatte troppo velocemente. Eravamo in giro a fare concerti ogni giorno e dovevo ritagliare un momento libero per ficcarci dentro una seduta in studio. Probabilmente portai a casa i nastri per ascoltarli e mi dimenticai semplicemente di riportarli in studio. Non erano missaggi definitivi. Syd li aveva scartati, cos\u00ec me li portai a casa io\u00bb. \"Bob Dylan Blues\", uno dei migliori \"inediti\" di Syd Barrett, sarebbe stata inclusa nella raccolta \"Wouldn't You Miss Me?\" del 2001. Tranne qualche aggiustamento a \"Gigolo Aunt\", Barrett non avrebbe fatto ritorno agli Abbey Road Studios fino al 1\u00ba aprile, perch\u00e9 i Pink Floyd dovevano lavorare al loro album del 1970, \"Atom Heart Mother\". In varie occasioni, Barrett avrebbe \"spiato\" la sua vecchia band durante le sedute di registrazione del loro nuovo album. Inoltre, Barrett apport\u00f2 qualche lieve modifica a una sua canzone, \"Wolfpack\", prima che le sessioni fossero posticipate al 5 giugno, stavolta perch\u00e9 Gilmour e Wright erano in tour con i Pink Floyd negli Stati Uniti.\nIl 5 giugno, Barrett registr\u00f2 un numero imprecisato di demo per tre canzoni: \"Rats\", \"Winded and Dined\", e \"Birdie Hop\". Il nastro demo di \"Rats\", divenne la base per la traccia apparsa sull'album, con ulteriori sovraincisioni da parte degli altri musicisti, nonostante le variazioni di tempo. Due giorni dopo, il 7 giugno, Barrett registr\u00f2 \"Milky Way\", \"Millionaire\", e qualche sovraincisione su \"Rats\". \"Millionaire\" si intitolava in origine \"She Was a Millionaire\", ed avrebbe dovuto essere un brano dei Pink Floyd, ma era stato scartato dal gruppo. Barrett registr\u00f2 due tentativi prima di rinunciare a completare la canzone. Poi ebbe luogo un'altra pausa di lavorazione che dur\u00f2 fino al 14 luglio, dove Barrett incise qualche take di \"Effervescing Elephant\", mentre Gilmour effettu\u00f2 numerose sovraincisioni al demo di \"Wined and Dined\". Tre take di \"Dominoes\" furono completate (la 1 &amp; la 2, pi\u00f9 una falsa partenza che una take completa, finirono sul cofanetto antologico \"Crazy Diamond\"). insieme a un numero imprecisato di take di \"Love Song\" (all'epoca ancora senza titolo), \"Dolly Rocker\" e \"Let's Spilt\" (entrambe inserite nella compilation \"Opel\" del 1988). Il 21 luglio, Barrett lavor\u00f2 a un'altra traccia senza titolo (successivamente intitolata \"Word Song\"), incidendone una sola take (esclusa dall'album ed inserita invece in \"Opel\"), prima di passare a registrare 5 take di \"It Is Obvious\" (originariamente intitolata \"Mind Shot\"), la prima delle quali sarebbe stata inclusa in \"Barrett\". La seconda take (con Barrett alla chitarra elettrica) venne poi inserita in \"Crazy Diamond\", mentre le take 3 &amp; 5 (la prima con Barrett alla chitarra acustica e un andamento molto pi\u00f9 blues) furono anch'esse inserite come bonus track alla versione di \"Opel\" presente nel box set. In seguito Barrett apport\u00f2 modifiche a due tracce gi\u00e0 registrate in precedenza: \"Maisie\", e \"Waving My Arms in the Air\" (che adesso sfociava direttamente in \"I Never Lied to You\").\nCopertina.\nLa copertina dell'album venne disegnata da Barrett stesso; si tratta di un suo dipinto raffigurante degli insetti, risalente ai molti disegni fatti da lui quando era uno studente d'arte a Cambridge, anni prima.\nPubblicazione ed accoglienza.\n\"Barrett\" venne pubblicato nel novembre 1970 riscuotendo minor interesse rispetto al precedente \"The Madcap Laughs\", e fall\u00ec l'entrata in classifica. Voci di altri singoli e di un terzo album circolarono per i mesi seguenti senza trovare conferme. Da parte sua Barrett non fece molto per promuovere il disco, affermando nel corso di un'intervista: \u00abLe canzoni devono raggiungere un certo standard, che in \"Madcap\" viene raggiunto probabilmente un paio di volte... In quest'altro disco solo un po', solo una eco\u00bb. L'anno successivo (1971), Barrett non lavor\u00f2 a nessun progetto musicale e rilasci\u00f2 la sua ultima intervista a Mick Rock, che lo fotograf\u00f2 per \"Rolling Stone\".\nNel 1974 l'album venne ristampato su doppio LP accorpato a \"The Madcap Laughs\" sull'onda del rinnovato interesse per Barrett seguito al successo arriso a \"The Dark Side of the Moon\" dei Pink Floyd.\nTracce.\nBonus tracks ristampa CD 1993.\nNel 1993, \"Barrett\" \u00e8 stato ristampato con diverse tracce bonus con registrazioni alternative."}
{"id": "1148340", "revid": "767487", "url": "https://it.wikipedia.org/wiki?curid=1148340", "title": "Cercopithecinae", "text": "Le Cercopitecine (Cercopithecinae, Gray, 1821) costituiscono una sottofamiglia di scimmie del vecchio mondo che comprende le trib\u00f9 dei Papionini (babbuini, macachi, mandrilli) e Cercopithecini (cercopitechi di varie specie).\nDistribuzione.\nLa maggior parte delle specie vive nell'Africa subsahariana, ma i macachi sono diffusi anche in regioni dell'Asia, nell'Africa settentrionale e a Gibilterra. Gli habitat sono molto vari, dalla foresta pluviale a zone rocciose.\nDescrizione.\nTutte le specie hanno canini di grandi dimensioni e pollici ben sviluppati. L'aspetto generale varia nettamente tra le specie adattate alla vita arboricola e quelle che svolgono prevalentemente attivit\u00e0 al suolo: le prime sono snelle e hanno una lunga coda, le seconde hanno una corporatura pi\u00f9 massiccia e una coda corta, che pu\u00f2 ridursi a un semplice moncone o addirittura ad un residuo vestigiale.\nBiologia.\nTutte le specie sono diurne e vivono in gruppi. La maggior parte delle specie sono onnivore.\nLa gestazione dura tra sei e sette mesi e viene alla luce un solo cucciolo. La maturit\u00e0 sessuale giunge tra 3 e 5 anni di et\u00e0; l'aspettazione di vita in alcune specie pu\u00f2 arrivare a 50 anni.\nTassonomia.\nLa sottofamiglia comprende 72 specie, raggruppate in 12 generi e due trib\u00f9:"}
{"id": "1148342", "revid": "46931", "url": "https://it.wikipedia.org/wiki?curid=1148342", "title": "Jacques-Benigne Bossuet", "text": ""}
{"id": "1148345", "revid": "287204", "url": "https://it.wikipedia.org/wiki?curid=1148345", "title": "Jacques Benigne Bossuet", "text": ""}
{"id": "1148347", "revid": "78273", "url": "https://it.wikipedia.org/wiki?curid=1148347", "title": "Corruption Perception Index", "text": ""}
{"id": "1148349", "revid": "1543377", "url": "https://it.wikipedia.org/wiki?curid=1148349", "title": "OCR-A", "text": "OCR-A (o anche USASI-A) \u00e8 un set di caratteri monospazio, il primo ad essere specificatamente sviluppato per semplificare il processo di riconoscimento ottico (OCR) da parte di macchine.\nStoria.\nIl progetto risale al 1966 quando l'American Type Founders lo svilupp\u00f2 secondo le specifiche emanate dell'U.S. Bureau of Standards. Attualmente risponde anche allo standard statunitense ANSI X-3.17-1981 (size I) del 1981, allo standard tedesco DIN 66008 e l'ISO 1073-1:1976. Il suo set di caratteri comprende alcuni simboli (\"hook\" it. uncino, \"chair\" it. sedia, \"fork\" it. forchetta) per uso in ambito bancario le cui relative codifiche secondo l'Unicode 5.0 sono U+2440, U+2441 e U+2442.\nL'American National Standards Institute mette a disposizione a pagamento, tramite il suo sito, il documento X3.17-1977 che descrive tecnicamente le caratteristiche del font.\nForma.\nLa struttura delle sue lettere \u00e8 stata \"distorta\" per facilitarne il riconoscimento automatico, a tutto vantaggio degli apparati preposti; questo per\u00f2 rende pi\u00f9 difficile il riconoscimento da parte dell'occhio umano. Anche se il suo ambito doveva essere originariamente limitato al campo bancario proprio grazie al fatto di avere un design \"tecnologico\" \u00e8 stato spesso usato nella pubblicit\u00e0.\nUn altro font che \u00e8 stato sviluppato in Europa per gli stessi scopi \u00e8 l'OCR-B.\nSpazi, cifre e caratteri senza accenti.\nOCR-A usa le codifiche Unicode U+0020 per gli spazi, da U+0030 a U+0039 per i numeri decimali, da U+0041 a U+005A per le lettere maiuscole senza accento e da U+0061 a U+007A per le lettere minuscole senza accento.\nCaratteri speciali.\nOltre ai numeri e alle lettere ci sono altri caratteri compatibili con OCR-A\nOCR-A Extended.\nOCR-A Extended \u00e8 una versione estesa dei caratteri OCR-A con 251 simboli, di cui 62 composti. L'extended supporta le seguenti lingue:"}
{"id": "1148350", "revid": "180559", "url": "https://it.wikipedia.org/wiki?curid=1148350", "title": "La vampa d'agosto", "text": "La vampa d'agosto \u00e8 un romanzo di Andrea Camilleri, pubblicato nel 2006, dalla casa editrice Sellerio. \u00c8 il decimo romanzo con protagonista il commissario Salvo Montalbano, ed \u00e8 stato adattato per la TV nel 2008.\nTrama.\nLivia chiede a Montalbano di cercare una casa sul mare in affitto per la settimana di Ferragosto, per una famiglia di suoi amici genovesi con un bambino piccolo. Solo per un caso fortunato il commissario, nell'affollamento del mese di agosto, riesce a trovare una villa proprio come la vuole Livia. Ben presto per\u00f2 la scelta di Montalbano non apparir\u00e0 cos\u00ec fortunata.\nI guai cominciano gi\u00e0 fin dal terzo giorno di vacanza della famiglia genovese. Durante la notte la casa viene invasa dagli scarafaggi. Dopo la disinfestazione sembra tornata la normalit\u00e0 che invece si rompe il quinto giorno per una seconda invasione: questa volta di piccoli topi. Seconda disinfestazione. La terza invasione non \u00e8 senza conseguenze. L'amica di Livia, Laura aveva coraggiosamente fronteggiato le scorrerie dei topi ma questa volta non resiste all'attacco di ragni d'ogni genere che scorrazzano per la cucina. Per lo spavento e il ribrezzo cade svenuta ferendosi alla testa. A complicare le cose ci si mette il gatto randagio, che ostinatamente il piccolo Bruno ha voluto adottare chiamandolo Ruggero. Il marito di Laura, Guido, per soccorrere la moglie corre inciampando proprio nel gatto, che per conto suo stava scappando dal trambusto, e cadendo si ferisce anche lui. Nel frattempo il piccolo, risvegliato dal rumore, scendendo dal letto fa cadere un bicchiere d'acqua dal comodino e si ferisce un piede su i frammenti di vetro. Insomma non si salva nessuno della disgraziata famiglia genovese, neppure il gatto che dallo scontro con Guido \u00e8 rimasto zoppicante.\nQuando tutto sembra finalmente risolto e tornata la pace, il bambino scompare insieme al gatto Ruggero nel cortile della villetta.\nSar\u00e0 proprio il gatto, che appare e scompare, che far\u00e0 ritrovare dal commissario Montalbano, chiamato da Livia in veste ufficiale, il bambino scomparso. Seguendo le tracce del gatto e ottenendone l'interessata collaborazione con piattini di pesce, Montalbano scopre che il bambino si \u00e8 andato a ficcare in quella che, inizialmente, sembra essere una cavit\u00e0 del terreno vicino alla villetta.\nI vigili del fuoco, intervenuti per soccorrere Bruno, scoprono che in realt\u00e0 la cavit\u00e0 \u00e8 un piano della villetta, fatto costruire abusivamente e poi sotterrato in attesa dell'immancabile condono edilizio. Era da l\u00ec che venivano le invasioni. La curiosit\u00e0 e l'intuito dello \"sbirro\" fanno scoprire a Montalbano in un vecchio baule che non capiva che cosa ci facesse nel salone del tutto vuoto del piano abusivo, il cadavere di una ragazza sedicenne, stuprata anche analmente e uccisa anni prima e avvolta in teli di plastica.\nInizialmente Montalbano sospetta il figlio del primo proprietario della casetta, un ragazzo tedesco di padre siciliano, morto anch'esso poco dopo la ragazza, che pare fosse matto. Ma la verit\u00e0 viene poco alla volta a galla, anche grazie alla bellissima Adriana, gemella della vittima, e la storia da grottesca diviene tragica coinvolgendo Montalbano che per la prima volta ne esce sconfitto professionalmente e sentimentalmente."}
{"id": "1148351", "revid": "22414", "url": "https://it.wikipedia.org/wiki?curid=1148351", "title": "Foto per secondo", "text": ""}
{"id": "1148354", "revid": "137693", "url": "https://it.wikipedia.org/wiki?curid=1148354", "title": "La pazienza del ragno", "text": "La pazienza del ragno \u00e8 un romanzo di Andrea Camilleri, pubblicato nel 2004, dalla casa editrice Sellerio\n\u00abStavo scrivendo un racconto, intitolato, appunto, \"La pazienza del ragno\", che si attaccava esattamente nel momento in cui Montalbano veniva ricoverato in ospedale, nel \"Giro di boa\". Questo racconto cominciava a starmi stretto, e allora lo portai a termine come romanzo. Non ci saranno cadaveri, annuncio, ma ci sar\u00e0 la continuazione della crisi di Montalbano\u00bb. (Andrea Camilleri, da un'intervista del 6 aprile 2004 a \"La Repubblica\" - ed. di Palermo)\nUn romanzo che \u00e8 un giallo ma dove non ci sono assassini e vittime se non personaggi assassini e vittime essi di s\u00e9 stessi.\nDal romanzo \u00e8 stato tratto un film TV, trasmesso dalla RAI nel 2006 con protagonista Luca Zingaretti nella parte di Salvo Montalbano.\nTrama.\n\u00c8 un Montalbano convalescente ma ancora ferito nel corpo e nell'animo quello, che Livia, sua perenne fidanzata, sta assistendo amorosamente. \nEgli vorrebbe che questa sua profonda melanconia fosse dovuta all'esperienza del ricovero in ospedale durante il quale, pi\u00f9 che della ferita, ha avuto paura che gli venisse accertato di aver subito, nel corso della sua precedente indagine, un serio infarto, che invece si riveler\u00e0 essere stato inesistente. \nDentro di s\u00e9 sa che invece tutto va riportato al sentimento di una vecchiaia che avanza. \nSembra essere giunto per lui il momento dei consuntivi di una vita spesa al servizio di una Giustizia in cui comincia a non credere pi\u00f9. \nNella sua infermit\u00e0 fisica e morale si rende conto che quei criminali che egli ha cos\u00ec ben contribuito a far arrestare, in fondo sono povere vittime anch'esse di una disgraziata umanit\u00e0. \u00c8 questo che gli ha rimproverato Livia, che lo conosce bene, di aver deciso lui se chi aveva trasgredito la legge andasse perseguito o meno, di essersi sostituito al giudice assolvendo chi andava punito secondo la giustizia dello Stato.\nLa sua valvola di salvezza ora per uscire dai pensieri \"tinti\" (cattivi) \u00e8 dedicarsi al suo lavoro. L'occasione gli si presenta quando, ancora in convalescenza in casa, gli arriva la solita telefonata di Catarella, il piantone al centralino del commissariato, che lo avverte, nel suo modo strampalato di esprimersi, che \u00e8 stato sequestrato un motorino. Montalbano non capisce perch\u00e9 lo disturbino per una sciocchezza del genere ma chiamando al telefono cellulare l'ispettore Fazio questi gli chiarisce che non \u00e8 il motorino ad essere stato sequestrato ma la ragazza che lo guidava, una bella studentessa universitaria di Vig\u00e0ta, Susanna Mistretta. Il padre della ragazza ha subito denunciato il rapimento che invece non convince Montalbano. \nArrivano alla casa della famiglia della rapita telefonate anonime e una foto della ragazza sequestrata ma il commissario sente che la realt\u00e0 \u00e8 diversa. Proprio dall'analisi della foto Montalbano trover\u00e0 il filo della tela del ragno che \u00e8 stata intessuta con pazienza e crudelt\u00e0..."}
{"id": "1148359", "revid": "24823", "url": "https://it.wikipedia.org/wiki?curid=1148359", "title": "Swindon Town", "text": ""}
{"id": "1148364", "revid": "1543377", "url": "https://it.wikipedia.org/wiki?curid=1148364", "title": "Peugeot Type 37, 54 e 57", "text": "Le Type 37, 54 e 57 sono tre modelli di autovettura prodotti tra il 1902 ed il 1904 dalla casa automobilistica francese Peugeot.\nProfilo.\nLa Type 37 fu il primo di questi tre modelli ad entrare in produzione. Fu chiamato a raccolgliere l'eredit\u00e0 delle Type 21, 24, 30 e 31 appena tolte di produzione. Era una piccola cabriolet di 2.45 metri di lunghezza, con passo di 1.40 metri. Era equipaggiata da un monocilindrico da 652 cm\u00b3, della potenza massima di 5 CV, in grado di spingerla fino a 40\u00a0km/h di velocit\u00e0 massima. Fu venduta nel solo 1902 in 100 esemplari.\nLa Type 37 fu rimpiazzata nel 1903 dalla Type 54, pi\u00f9 piccola della sua antenata: solo 2.20 metri di lunghezza. Il passo per\u00f2 aument\u00f2 fino a 1.47 m. La meccanica era la stessa e le prestazioni anche. La Type 54 fu venduta in 250 esemplari.\nIl modello che la sostitu\u00ec nel 1904 era la Type 57, che manteneva la stessa meccanica dei primi due modelli, ma vedeva aumentare ulteriormente il passo, cresciuto fino ad 1.5 metri. La lunghezza complessiva invece era di poco superiore a quella della Type 54: 2.30 metri. La Type 57 fu prodotta nel solo anno 1904 in 149 esemplari."}
{"id": "1148366", "revid": "869733", "url": "https://it.wikipedia.org/wiki?curid=1148366", "title": "La gita a Tindari", "text": "La gita a Tindari \u00e8 un romanzo di Andrea Camilleri, pubblicato nel 2000, dalla casa editrice Sellerio.\nDall'opera \u00e8 stato tratto uno sceneggiato televisivo trasmesso da Rai Uno nel 2001 con l'attore Luca Zingaretti nella parte del commissario Montalbano.\nTrama.\nChe collegamento pu\u00f2 esserci tra un laido personaggio pornografo e \"fimminaro\" che viene ucciso sul portone di un palazzo e la scomparsa, nello stesso condominio, di due inseparabili vecchietti, i signori Griffo che, abituati da sempre a starsene rinchiusi in casa, decidono invece di partecipare ad una di quelle gite \"tutto compreso\", a poco prezzo dove durante il percorso si vendono meravigliose pentole? Che cosa pu\u00f2 esserci a Tindari che li ha spinti ad andarci? E che fine hanno fatto?\nSar\u00e0 Beatrice, detta \"Beba\", la bella giovane che diverr\u00e0 nel romanzo successivo \"L'odore della notte\", la moglie dell'amico e vice commissario Mim\u00ec Augello, che dar\u00e0 al commissario il primo indizio sul caso. L'accompagnatrice e venditrice gli racconta infatti che durante la gita venivano fatte dall'autista del pullman turistico delle foto ricordo che ingrandite faranno notare al commissario la presenza di un'auto che seguiva il pullman con i due vecchi coniugi seduti in disparte nell'ultima fila di posti.\nI due coniugi, si scoprir\u00e0 in seguito, sono stati uccisi, mano nella mano, in una lontana campagna secondo uno stile di esecuzione mafiosa. Ma che c'entra la mafia con i due vecchietti?\nAiutante di primo piano all'indagine, oltre ai soliti Fazio e Mim\u00ec, questa volta sar\u00e0 l'addetto al centralino telefonico del commissariato: l'ineffabile piantone Catarella, affezionatissimo e devoto ammiratore del suo \"dottori\", che rivela doti inaspettate di esperto informatico. \nProprio quel Catarella che parla un tutto suo \"catarellesco\" linguaggio e che quando apre le porte le fa \"esplodere\" contro la parete provocando la caduta di calcinacci e il quasi infarto del \"dottori\", messo da Montalbano al computer dell'ucciso Nen\u00e8 Sanfilippo, dedicandosi, giorno e notte alla ricerca scoprir\u00e0 le \"password\" che lo proteggono. Analizzando il contenuto dell'hard disk, Catarella, arrossendo per l'imbarazzo, scoprir\u00e0 foto pornografiche delle avventure del Sanfilippo con Vania Titulesco, moglie romena del famoso chirurgo Eugenio Isgr\u00f2, specialista in trapianti d'organo e la bozza di un romanzo di fantascienza che dar\u00e0 al commissario la chiave per risolvere il caso a suo modo, con un colpo di \"tiatro\"..."}
{"id": "1148370", "revid": "647919", "url": "https://it.wikipedia.org/wiki?curid=1148370", "title": "Gallo forcello", "text": ""}
{"id": "1148371", "revid": "767487", "url": "https://it.wikipedia.org/wiki?curid=1148371", "title": "M.O.P.", "text": "M.O.P., sigla di Mash-Out Posse, \u00e8 un duo hardcore hip hop proveniente da Brownsville, Brooklyn, composto dai rapper Billy Danzenie (alla nascita Eric Murray, 15 novembre 1974), e Lil'Fame (alla nascita Jamal Grinnage, 11 aprile 1976). Il duo \u00e8 conosciuto per la violenza delle liriche e l'aggressivit\u00e0 della voce. Il gruppo \u00e8 noto anche per le molteplici collaborazioni con DJ Premier, uno dei pi\u00f9 importanti e influenti produttori di sempre. Inoltre vengono considerati tra i pilastri fondamentali dell'hardcore hip hop.\nBiografia.\nGli inizi.\nAmici fin da bambini, Billy e Fame, sono cresciuti in un quartirere degradato di Brooklyn, noto come \"Brownsville\". Da ragazzi sono diventati membri della gang del quartirere chiamata \"Mash Out Posse\" e guidata da Big Mal, fratello maggiore di Lil Fame. I due formarono un gruppo rap dandogli un nome che riprendesse quello della gang a cui appartenevano, M.O.P.. Inizialmente Fame era il DJ, successivamente, sotto gli incoraggiamenti del fratello, cominci\u00f2 anche lui a scrivere le sue rime.\nBig Mal fu ucciso in una sparatoria poco dopo il debutto degli M.O.P. nel 1993, con il singolo \"How About Some Hardcore\", canzone che appare anche nella colonna sonora del film \"House Party 3\". Il successo del singolo nell'ambiente underground, promosso attraverso un video realistico e a basso costo diretto dall'allora sconosciuto Hype Williams, port\u00f2 i due alla pubblicazione dell'album di debutto \"To the Death\". L'LP, pubblicato nel 1994 dalla Select Records, \u00e8 un disco dalle sonorit\u00e0 dure e piene di rabbia. L'album \u00e8 quasi completamente prodotto da DR Period.\nIl successo.\nGli M.O.P. hanno avuto una cerchia piuttosto stretta di fan fino al 2000, anno in cui realizzarono l'album \"Warriorz\", per la Loud Records. Le radio cominciarono a trasmettere il singolo \"Ante Up\", prodotto da DR Period con un campione preso dalla canzone \"Soul Sister, Brown Sugar\" di Sam &amp; Dave. Il singolo divenne una hit e fece s\u00ec che l'album raggiungesse la venticinquesima posizione sulla classifica degli album della rivista \"Billboard\". Il secondo singolo estratto da \"Warriorz\" \u00e8 stato \"Cold As Ice\" (prodotto dagli stessi M.O.P., prendendo un campione da \"Cold As Ice\" dei Foreigner) e, nonostante quasi la met\u00e0 del testo sia stato censurato, anche questo \u00e8 stato molto trasmesso dalle radio. La canzone fu addirittura utilizzata dalla marca di dentifricio \"Ice White\", per una pubblicit\u00e0 televisiva in Inghilterra.\nNel 2001, \u00e8 stato realizzato un remix di \"Ante Up\" molto apprezzato dalle radio, con la partecipazione di Busta Rhymes, Remy Martin, e Teflon. Lo stesso anno i due hanno collaborato con la boy band Lyte Funky Ones, alla canzone \"Life is Good\" che ha raggiunto la posizione numero 82 della top 100 della classifica \"Billboard\".\nNel 2002 la Loud Records \u00e8 fallita, lasciando il duo senza un contratto. Nel 2003, la Sony/Columbia, ha pubblicato il greatest hits \"10 Years and Gunnin. Successivamente, gli M.O.P. hanno firmato per la Roc-A-Fella Records di Jay-Z e Damon Dash. La prima apparizione dei due per la nuova etichetta discografica \u00e8 stata sull'album '; avevano poi intenzione di pubblicare l'album \"Ghetto Warfare\", ma il progetto fu rimandato. Gli M.O.P. hanno affermato di aver registrato altri due album: \"The Last Generation\" e \"Kill Nigga Die Slo Bluckka Bluckka Bloaoow Blood Sweat Tears and We Out\".\nIl 24 luglio 2011, nell'episodio \"Calibro 38\" (titolo originale \"Thirty-Eight Snub),\" della quarta stagione della serie TV \"Breaking Bad\", il brano \"Raise Hell\", dall'album del 2004 \"Mash Out Posse\", viene riprodotto nell'impianto Hi-Fi dal protagonista Jesse, per svegliare gli ospiti della festa avvenuta la sera precedente e continuare a festeggiare in sua assenza.\nIl 5 marzo 2014 esce in free download il loro nuovo mixtape prodotto da dj Spot che vede i featuring di The X-Ecutioners, Busta Rhymes, Tephlon, Remy Martin, Gang Starr, Fat Joe, Snowgoons, Adam F., Jay Z, The Horns, Soulkast, Brahi, Termanology e Styles P.\nDiscografia.\nAlbums\nRaccolte\nMixtape\nSingoli"}
{"id": "1148381", "revid": "339392", "url": "https://it.wikipedia.org/wiki?curid=1148381", "title": "A22 Brennero-Modena", "text": ""}
{"id": "1148382", "revid": "217591", "url": "https://it.wikipedia.org/wiki?curid=1148382", "title": "Terzo ordine regolare di San Francesco", "text": "Il Terzo ordine regolare di San Francesco (in latino \"Tertius ordo regularis Sancti Francisci\") \u00e8 un istituto di vita consacrata della Chiesa cattolica. Deriva da un ramo del Terz'ordine francescano, derivato a sua volta dal movimento penitenziale sorto per opera di san Francesco d'Assisi nel 1211: dal 1447 costituisce un ordine mendicante canonicamente autonomo all'interno della famiglia francescana ed i suoi membri pospongono al loro nome la sigla T.O.R.\nStoria.\nAccanto alla fondazione degli ordini dei frati minori e delle clarisse, san Francesco d'Assisi si premur\u00f2 di redigere delle istruzioni per i laici che intendevano partecipare della vita e della spiritualit\u00e0 del suo ordine e che andarono a costituire il Terzo ordine di San Francesco (TOF), detto anche Ordine francescano della penitenza: videro cos\u00ec la luce la \"Prima lettera ai fedeli penitenti\" (1215), la \"Seconda lettera ai fedeli penitenti\" ed il \"Memoriale propositi\" o \"Regola antica\" (1221). La regola di questo movimento laicale venne elogiata da molti papi e venne approvata definitivamente da Niccol\u00f2 IV con la bolla \"Supra montem\" del 18 agosto 1289.\nAccanto ai penitenti che decisero di rimanere nel secolo, nel corso del '200 nacquero spontaneamente delle comunit\u00e0 di terziari, desiderosi di un impegno maggiore verso la pratica dei consigli evangelici: il Terzo ordine di San Francesco si divise cos\u00ec in Terzo ordine secolare (abbreviato in TOS, chiamato dal 1978 Ordine francescano secolare, OFS) e in Terzo ordine regolare (TOR). Gli appartenenti a quest'ultimo in alcune zone erano conosciuti come \"eremiti\": ad esempio, a Forl\u00ec, dove avevano la Chiesa di Santa Maria in Valverde e la Chiesa dei Santi Giacomo e Filippo, detta di Valverde, e conseguentemente ad Imola, da quando Caterina Sforza li invi\u00f2 presso il Santuario della Beata Vergine del Piratello, furono chiamati Eremiti di Valverde o Romiti di Valverde.\nPapa Bonifacio VIII, con la bolla \"Cupientes cultum\" dell'11 luglio 1295, approv\u00f2 ufficialmente lo stile di vita comunitaria e l'attivit\u00e0 pastorale esercitata dai terziari regolari, concedendo loro di avere propri luoghi di culto: l'approvazione ecclesiastica venne confermata da papa Giovanni XXII con la bolla \"Altissimo in divinis\", promulgata il 18 novembre 1323; infine, papa Niccol\u00f2 V, con la bolla \"Pastoralis officii\" (20 luglio 1447) approv\u00f2 la federazione delle fraternit\u00e0 terziarie d'Italia come ordine canonicamente distinto all'interno della famiglia francescana, dotato di un proprio ministro generale. Il 6 gennaio 1921 in occasione del VII centenario della Regola (Memoriale propositi del 1221) del Terzo ordine papa Benedetto XV scrisse l'enciclica \"Sacra Propediem\".\nIl TOR oggi.\nI francescani del TOR oggi sono presenti in Italia, Croazia, Spagna, Francia, Germania, Stati Uniti d'America, India, Sudafrica, Sri Lanka, Brasile, Paraguay, Messico, Per\u00f9, Svezia, Bangladesh e Filippine: si dedicano soprattutto alla pastorale nelle parrocchie, alle opere di misericordia per i bisognosi, all'educazione della giovent\u00f9, alla catechesi, alla predicazione, all'attivit\u00e0 missionaria e all'apostolato della stampa.\nL'ordine si articola in sette province, sei viceprovince, quattro commissariati e tre delegazioni. La curia generale del TOR ha sede nel convento presso la basilica romana dei Santi Cosma e Damiano, amministrata dai religiosi dell'ordine. I santi patroni del Terz'ordine regolare sono santa Elisabetta d'Ungheria e San Ludovico di Tolosa, nipote di San Luigi IX di Francia, entrambi patroni anche dell'Ordine francescano secolare.\nAlla fine del 2009 l'ordine contava 166 conventi e 886 frati, 571 dei quali sacerdoti. Nel 2013, durante il 111\u00ba capitolo generale dell'Ordine, \u00e8 stato eletto ministro generale Nicholas Polichnowski, TOR, religioso della provincia del Sacro Cuore (U.S.A.). Nello stesso capitolo \u00e8 stato eletto Paolo Benanti, teologo e moralista, come Procuratore generale dell'Ordine."}
{"id": "1148383", "revid": "287204", "url": "https://it.wikipedia.org/wiki?curid=1148383", "title": "Pio XII e Alcide De Gasperi - Una storia segreta", "text": "Pio XII e Alcide De Gasperi \u2013 Una storia segreta \u00e8 un saggio di Andrea Riccardi.\nTrama.\nPoche pagine, ma di particolare interesse per lo squarcio di vita politica rappresentato dalle elezioni amministrative del comune di Roma tenutesi nel 1952. Il timore di Pio XII per l'avvento di una amministrazione di sinistra nella citt\u00e0 e il progetto di quella che fu definita l'\u00aboperazione Sturzo\u00bb, cio\u00e8 la creazione di una lista civica con a capo il sacerdote e apparentata con le destre e i monarchici. Alcide De Gasperi vede in modo lucido il pericolo rappresentato da una simile operazione, che spaccherebbe in due i voti destinati alla Democrazia Cristiana e creerebbe grave imbarazzo per gli elettori antifascisti e repubblicani.\nLe pressioni non si limitano alla persona di De Gasperi, ma arrivano alla moglie Francesca, dalla quale si reca padre Riccardo Lombardi, soprannominato \u00abil megafono di Dio\u00bb per la sua irruente oratoria, e in una discussione dai toni anche aspri \u2013 al punto da sollecitare l'attenzione dei carabinieri che erano a guardia della casa dello statista \u2013 cerca di convincerla a fare pressioni sul marito. Gli interventi di Lombardi furono numerosi \u2013 si rec\u00f2, accompagnato da Guido Gonella, anche dallo stesso De Gasperi il 17 aprile del '52 \u2013 ma il presidente del Consiglio fu irremovibile nella sua convinzione che l'unico vero argine a un'eventuale avanzata delle sinistre fosse un voto compatto dei cattolici e dei moderati per la DC.\nDiverso contenuto ebbero gli incontri tra De Gasperi e mons. Pietro Pavan, che si tennero prima e dopo la vicenda Sturzo. Pavan, studioso di dottrina sociale cattolica, era stato chiamato a Roma alla fine del 1945 da Montini per essere assistente dell'ICAS (Istituto Cattolico di Azione Sociale) e segretario permanente delle Settimane Sociali, le grandi riunioni del cattolicesimo sui problemi politico-sociali. Pi\u00f9 tardi il nome di Pavan sar\u00e0 legato alla collaborazione con Giovanni XXIII per la stesura delle encicliche \u00abMater et Magistra\u00bb e \u00abPacem in terris\u00bb. Il dialogo tra i due personaggi \u00e8 disteso, pur restando entrambi nelle proprie convinzioni, e Pavan esprime un giudizio positivo sul De Gasperi uomo politico \u2013 poco incline a credere nella forza repressiva e moralizzatrice delle leggi \u2013 e cattolico. \u00c8 questo il periodo in cui si dispiega tutta l'opera di De Gasperi che con Montini \u00e8 il pi\u00f9 convinto fautore di una stretta unit\u00e0 dei cattolici nella Dc con la netta emarginazione delle frange sia di destra sia di sinistra, con i dossettiani in particolare. Lo statista e il futuro papa sono ben consapevoli, infatti, che solo tale unit\u00e0 ha consentito la vittoria della Democrazia Cristiana nel '46 e nel '48. Tutto ci\u00f2 per\u00f2 non evita del tutto il pericolo della nascita di un partito cattolico di destra, dal quale ci si attendeva una pi\u00f9 incisiva lotta contro i comunisti: lo scrive lo stesso De Gasperi a Mario Scelba dopo la mancata operazione Sturzo, ed \u00e8 con questa minaccia che il Vaticano fa pressioni sul presidente del Consiglio.\nPeraltro, le critiche alla poca incisivit\u00e0 della lotta anti-comunista erano cresciute proprio dopo la vittoria del 18 aprile 1948, che aveva dato alla Dc una forte maggioranza, perch\u00e9 l'atteggiamento di De Gasperi nel non dare alla societ\u00e0 un'impronta fortemente cattolica e anticomunista appariva inspiegabile ai vertici della Chiesa. A grandi linee si pu\u00f2 dire che in Vaticano fossero presenti diversi atteggiamenti nei confronti della questione politica Italiana, che andavano da una posizione di distacco e di minor intervento propugnata da mons. Domenico Tardini, collaboratore di Pio XII per le questioni internazionali e politiche, a quelle di mons. Montini fermo sostenitore della Dc, all'ala politicamente pi\u00f9 a destra, rappresentata dal segretario del Sant'Uffizio, cardinale Alfredo Ottaviani \u2013 il \u00abcarabiniere della Chiesa\u00bb \u2013 principale artefice della scomunica ai comunisti del 1949. Altro personaggio politicamente esposto \u00e8 mons. Roberto Ronca, grande tessitore di contatti politici, costruttore di organizzazioni politico-religiose come Civilt\u00e0 Cattolica, e antico avversario di Montini, sin dai tempi della FUCI, al quale rimproverava le aperture alla \u00abmodernit\u00e0\u00bb che gli apparivano al limite dell'ortodossia cattolica. Secondo alcuni fu proprio Ronca a concepire \u00abl'operazione Sturzo\u00bb accolta con favore da Pio XII. La nomina di Montini ad arcivescovo di Milano, avvenuta nel 1954, fu letta come una vittoria del partito romano pi\u00f9 intransigente e una punizione - ovviamente \"vellutata\", nello stile della Chiesa, perch\u00e9 lo si poneva alla guida della diocesi pi\u00f9 prestigiosa d'Europa - per il prelato, almeno stando a quanto fu detto da suor Pascalina allo stesso padre Lombardi. Montini, peraltro, non entr\u00f2 a far parte del collegio cardinalizio per la nomina del successore di Pio XII, perch\u00e9 questo papa non tenne pi\u00f9 concistori.\nL'operazione Sturzo s'inquadra anche in un particolare periodo della politica italiana, poich\u00e9 sta per essere approvata la legge Scelba e lo stesso mons. Ronca fa pressioni su De Gasperi perch\u00e9 rinunci a una legge specifica contro la ricostruzione del partito fascista, ma si indirizzi verso una pi\u00f9 generica forma \u201ccontro il totalitarismo\u201d, che avrebbe interessato anche i comunisti e che quindi si sarebbe svuotata della carica contro il Movimento Sociale. La legge, anche se poi largamente inattuata, fu approvata nella formulazione originale e fu un'ulteriore vittoria di De Gasperi sulle pressioni vaticane.\nIl 7 dicembre 1951 mons. Pietro Pavan incontra De Gasperi, al quale espone le preoccupazioni del papa sul pericolo comunista e la necessit\u00e0 di leggi pi\u00f9 incisive e restrittive per la stampa, e si sofferma sul problema della disoccupazione, che riguarda vasti settori della popolazione. La risposta di De Gasperi \u00e8 ancora una volta ferma, e sottolinea con chiarezza l'impressione che il papa sia informato solo sugli aspetti negativi dell'azione di governo, mentre molti progressi sono stati fatti in ogni settore. In questi colloqui, fra l'altro, De Gasperi si dice consapevole della forza acquisita dal partito comunista, ma fa notare la debolezza, anche finanziaria, della DC, alla quale occorrono 180 milioni il mese per far lavorare il partito: \u00abnon si sa come raccattarli, dato che rubare non si pu\u00f2, n\u00e9 stornare fondi dalle casse dello Stato, che del resto sono sempre in secca\u00bb. Lo statista osserva anche come sia impossibile mettere i comunisti fuori legge, visto che costituiscono una parte cos\u00ec considerevole del paese, e un simile atto rappresenterebbe la guerra civile. Il Pavan ribatte che \u00e8 il comunismo il vero pericolo per la democrazia in Italia e per la Chiesa, e non il neofascismo, nel combattere il quale il governo sembra pi\u00f9 impegnato, ed \u00e8 questa la classica obiezione e posizione del Vaticano di quegli anni.\nI rapporti tra Pavan e De Gasperi riprendono l'agosto successivo, dopo la vittoria della DC nelle elezioni amministrative romane, e hanno soprattutto lo scopo di sbloccare la situazione di stallo che si era venuta a creare tra la DC e il Vaticano. De Gasperi insiste sul valore della centralit\u00e0 della politica della Democrazia Cristiana, \u00abuna linea di centrosinistra con aperture a destra\u00bb, definizione che riletta oggi appare l'antesignana delle \u00abconvergenze parallele\u00bb di circa trent'anni dopo. Pavan propone a De Gasperi un incontro diretto col pontefice, senza intermediari, ma in realt\u00e0 gi\u00e0 all'inizio di giugno De Gasperi aveva chiesto un'udienza al papa per s\u00e9 e per sua moglie in occasione della professione solenne di sua figlia suor Lucia e dell'anniversario del suo matrimonio. La risposta data a tale richiesta, fatta a Montini dall'ambasciatore in Vaticano Mameli, era stata negativa, poich\u00e9 si \u00abriteneva che il momento non fosse \u00abpropizio\u00bb. In altri termini, il Papa riteneva che tale visita, dopo la vittoria elettorale alle amministrative, potesse essere interpretata come un compiacersi pubblicamente di questa da parte del Vaticano, e non voleva dar l'impressione che la DC dipendesse da questo. Era un atto di freddezza da parte di Pio XII, che in De Gasperi determina un atteggiamento prudente davanti alla proposta di Pavan, anche se questa non poteva non provenire dallo stesso papa e voleva essere, in qualche modo, riparatoria del precedente diniego. Un incontro diretto tra Pio XII e lo statista trentino non sarebbe per\u00f2 mai avvenuto."}
{"id": "1148384", "revid": "6923", "url": "https://it.wikipedia.org/wiki?curid=1148384", "title": "Indice di percezione della corruzione", "text": "L'indice di percezione della corruzione (noto anche con l'acronimo CPI, dall'inglese \"Corruption Perception Index\") \u00e8 un indicatore statistico pubblicato da Transparency International, a partire dal 1995, con cadenza annuale.\nMetodologia.\nL'indice viene utilizzato per creare graduatoria dei paesi del mondo ordinata sulla base \"dei loro livelli di corruzione percepita, come determinati da valutazioni di esperti e da sondaggi d'opinione\". L'organizzazione definisce la corruzione come \"l'abuso di pubblici uffici per il guadagno privato\".\nGrazie all'utilizzo di strumenti statistici molto sofisticati, il CPI \u00e8 una stima di grande rilievo per le scienze economiche e sociali, tanto da essere utilizzato o replicato anche da istituzioni pubbliche.\nSono per\u00f2 state evidenziate alcune insufficienze: in particolare la valenza scientifica della \"corruzione percepita\" \u00e8 stata criticata, nel quadro della controversia sulla praticabilit\u00e0 stessa della misurazione qualitativa della \"governance\". Per converso, si replica che \"la consapevolezza dei livelli preoccupanti della corruzione reale \u00e8 uno degli elementi che pu\u00f2 concorrere a farla diminuire. Se \u00e8 vero che sarebbe autolesionistico sopravalutare il fenomeno, \u00e8 ancora pi\u00f9 vero che sarebbe un grave errore sottovalutarlo: tra corruzione percepita e corruzione reale occorre, insomma, che le distanze siano minime\"."}
{"id": "1148388", "revid": "767487", "url": "https://it.wikipedia.org/wiki?curid=1148388", "title": "Il bandito delle 11", "text": "Il bandito delle 11 (\"Pierrot le fou\") \u00e8 un film del 1965 diretto da Jean-Luc Godard.\nTrama.\nFerdinand Griffon, benestante professore di spagnolo che lavora genericamente per la televisione, sposato con figli ma esistenzialmente insoddisfatto della propria vita borghese, decide di fuggire verso sud in compagnia di Marianne, una ragazza reincontrata casualmente mentre era stata chiamata a far da baby sitter al figlio della coppia, con la quale Ferdinand aveva avuto una relazione cinque anni prima. Proprio nel riaccompagnarla a casa Ferdinand, che Marianne si ostina a chiamare \"Pierrot\", decide di dare una svolta radicale alla sua vita intraprendendo la carriera di criminale insieme alla ragazza. Dopo aver commesso un omicidio, i due si stabiliscono in Provenza, in riva al mare, vivendo isolati dal resto del mondo. Poco tempo dopo, Marianne viene ritrovata dai membri di una banda di gangster, capeggiata da un nano, della quale faceva parte prima di fuggire con Ferdinand/Pierrot. La donna riesce a scappare dopo aver ucciso il nano, ma i gangster catturano Ferdinand e lo torturano per farsi rivelare dove essa sia fuggita. Passa qualche tempo, Ferdinand ora lavora come marinaio nel porto di Tolone al servizio di una anziana ed eccentrica principessa libanese in esilio. Qui ritrova Marianne che lo coinvolge nuovamente in loschi traffici che portano ad uno scontro a fuoco dove restano uccisi i due malviventi che avevano torturato Ferdinand. Marianne per\u00f2 tradisce Ferdinand/Pierrot e fugge con il bottino insieme a Fred, indicato da lei come suo fratello ma in realt\u00e0 suo amante. Ferdinand li insegue e raggiunge la coppia sull'isola dove si erano rifugiati e li uccide entrambi. Subito dopo decide di suicidarsi dandosi una morte eclatante: dopo essersi dipinto la faccia di blu, sale in cima ad una collina e si lega attorno alla testa vari candelotti di dinamite, dando infine fuoco alla miccia. Un attimo prima dell'esplosione ha un istante di ripensamento ma ormai \u00e8 troppo tardi e la carica esplode uccidendolo.\nIl film.\nAccanto alle situazioni di \"Fino all'ultimo respiro\", di cui sembra una possibile continuazione tematica (lo stesso autore che aveva impersonato Michel Poiccard, Jean-Paul Belmondo, ha un destino analogo di piccola criminalit\u00e0 quasi involontaria), nel film ritroviamo omaggi ai B-movie polizieschi, riflessioni sul senso del linguaggio, la letteratura, l'arte e il colore. Non \u00e8 un caso che Ferdinand e Marianne si siano conosciuti \u201ccinque anni e mezzo fa\u201d, esattamente il periodo trascorso da \"Fino all'ultimo respiro\".\n\u201cPierrot le Fou\u201d era il soprannome dal bandito Pierre Loutrel, dichiarato nemico pubblico n. 1 nei tardi anni Quaranta, ex collaboratore della Gestapo durante l'occupazione, la cui storia era stata divulgata nel 1948 dalla rivista di cronaca nera sensazionalistica \"D\u00e9tective\", che sottoline\u00f2 come il criminale vivesse in una stanza con le pareti tappezzate da foto di divi del cinema.\nLa commissione per la censura viet\u00f2 \"Pierrot le fou\" ai minori di 18 anni \u201cin ragione dell'anarchia intellettuale e morale del film nel suo insieme\u201d. Nel 1967 totalizz\u00f2 298.621 ingressi, classificandosi tra i lungometraggi di Godard pi\u00f9 visti degli anni Sessanta. Per molti giovani da 16 a 25 anni la sua visione fu un'esperienza decisiva per la presa di coscienza del proprio avvenire, del distacco generazionale che sarebbe culminato nella grande esplosione del 1968.\nProduzione.\nSylvie Vartan, vedetta ye-ye che all'epoca aveva vent'anni, era la prima scelta di Godard per la parte di Marianne ma l'agente di lei rifiut\u00f2 il ruolo. Per il ruolo di Ferdinand, Godard prese in considerazione anche Richard Burton ma poi scart\u00f2 l'idea.\nJean-Luc Godard accredit\u00f2 la leggenda di un film improvvisato sul momento, senza nessun copione prima dell'inizio delle riprese; in realt\u00e0 si tratta di un progetto lungamente accarezzato in 18 mesi di gestazione, la cui prima traccia \u00e8 un contratto firmato il 10 marzo 1964 per la cessione dei diritti del romanzo \"Obsession\" dello scrittore statunitense Lionel White, apparso in Francia nel 1963 con il titolo \"Le d\u00e9mon de onze heures\", sul n. 803 della S\u00e9rie Noire di Gallimard. Il progetto iniziale prevede 27 sequenze ed \u00e8 piuttosto fedele alla trama del romanzo; il trattamento, scritto su una cinquantina di fogli, \u00e8 tra i pi\u00f9 dettagliati del regista franco-svizzero. Esiste anche una sceneggiatura firmata da Remo Forlani, redatta per essere mostrata alla co-produzione.\nLe riprese si protrassero per circa due mesi, iniziando il 24 maggio 1965 sulla riviera francese (nella penisola di Gien) e terminando il 17 luglio a Parigi (in ordine inverso rispetto a quel che si vede nella versione montata del film). Nel frattempo la troupe pass\u00f2 per il porto di Tolone e l'isola di Porquerolles.\n\"Pierrot le Fou\" porta agli estremi la frammentazione narrativa e visuale dei precedenti film di Godard, la dissoluzione della trama in una serie di gag, citazioni, immagini slegate, personaggi estemporanei e situazioni da videoclip al limite del genere \"musical\". Godard si permette una libert\u00e0 di scrittura che conferma i capolavori precedenti e anticipa i futuri; i tre film che lo precedono sono stati girati in bianco e nero, come pure il successivo, \"Masculin F\u00e9minin\", mentre \"Pierrot le Fou\" \u00e8 un film solare, mediterraneo, denso di colori molto saturi. Il suo carattere pittorico sta nel particolare trattamento dello schermo, sul quale forme e colori assumono composizioni quasi astratte, una tavolozza aperta a mille combinazioni. Frequenti sono le citazioni pittoriche, con immagini fisse di opere inserite nel montaggio, da Diego Vel\u00e1zquez a Auguste Renoir a Pablo Picasso, a fare da dichiarazione poetica e chiave di lettura della costruzione delle immagini del film. I colori particolarmente saturi sono dovuti al procedimento Techniscope introdotto nel 1965 che permette un'immagine a colori molto meno costosa delle tecniche precedenti, ma con un aumento del contrasto.\nSe per il precedente \"Una donna sposata\" si pu\u00f2 cominciare a parlare di pop-art (\u00e8 infatti a partire da quel film che Georges Sadoul conia il neologismo \"God-Art\"), qui entra in gioco piuttosto la scrittura automatica dei surrealisti, coniugata con una ricerca quasi \u201cgrammaticale\u201d sul montaggio e sull'immagine.\nColonna sonora.\nDurante le riprese, mentre si trovano in Provenza, Godard ascolta all'autoradio una canzone cantata dalla voce di Jeanne Moreau, e viene a sapere da un assistente che l'autore delle parole, Serge Rezvani, abita a pochi chilometri di distanza dalla \"location\". Si reca a trovarlo e ottiene che gli scriva ben due canzoni per la colonna sonora, destinate alla voce di Anna Karina: si tratta di \"Jamais tu ne m'as promis de m'adorer toute la vie\" (che lei canta dal vivo in una lunga ripresa nel primo appartamento dove i due protagonisti riparano dopo la fuga insieme), e della celebre \"Ma ligne de chance\", anche questa cantata in presa diretta nella pineta.\nLa colonna sonora \u00e8 firmata Antoine Duhamel, il cui nome fu proposto a Godard dalla moglie Anna Karina che gi\u00e0 aveva cantato sue composizioni. In fase di pre-montaggio, il regista gli domand\u00f2 \u201cdue o tre temi alla Schumann\u201d; pensando alla schizofrenia del compositore austriaco, Duhamel lavor\u00f2 intorno a un dualismo Ferdinand-Pierrot come simbolo del dualismo emozione- violenza."}
{"id": "1148389", "revid": "466539", "url": "https://it.wikipedia.org/wiki?curid=1148389", "title": "Ilsa (serie di film)", "text": "Ilsa \u00e8 una serie di film d'exploitation, tendenti verso lo splatter e l'erotico, avente come protagonista la tremenda generalessa tedesca nazista Ilsa, interpretata da Dyanne Thorne. Tutti e tre i film (in particolare il primo) appartengono al filone della nazisploitation che si and\u00f2 diffondendo in tutta Europa dalla prima met\u00e0 degli anni settanta.\nDi questa saga fanno parte tre film:\n\"Ilsa la belva delle SS\".\nProdotto con un budget cinematografico irrisorio e diretto da Don Edmonds, \"Ilsa la belva delle SS\" rappresenta uno degli esempi pi\u00f9 lampanti della nazisploitation, corrente d'exploitation che si diffuse in Europa intorno ai primi anni settanta. Nel film, Ilsa \u00e8 interpretata da Dyanne Thorne, e la storia si incentra su episodi di violenza e tortura inflitti alle prigioniere del campo di concentramento dove lavora Ilsa. Il film venne accolto molto negativamente all'epoca dell'uscita, ma rest\u00f2 l'apice della saga, tendente a mostrare pi\u00f9 che trame ricche e complesse episodi gratuiti di sesso e splatter.\n\"Ilsa la belva del deserto\".\n\"Ilsa la belva del deserto\" venne realizzato nel 1976. La regia e la produzione vennero affidate nuovamente a Don Edmonds, che abbandon\u00f2 la sceneggiatura per favorire invece Langston Stafford. Dyanne Thorne ritorn\u00f2 nel ruolo della crudelissima nazista Ilsa, mentre il resto del cast cambi\u00f2 del tutto, eccetto che per George \"Buck\" Flower, che torn\u00f2 in un altro ruolo. Il film non ottenne molto successo a causa del fatto che molti spettatori speravano di andare a vedere un sequel di \"Ilsa, la belva delle SS\" contenente elementi di sesso e violenza espliciti.\n\"La tigre del sesso\".\n\"La tigre del sesso\" venne realizzato nel 1977. La regia pass\u00f2 al canadese Jean LaFleur e gli hollywoodiani Roger Corman ed Ivan Reitman, che con il loro prestanome fecero tornare gli incassi ai fasti precedenti. Dyanne Thorne interpreta sempre la generalessa Ilsa, questa volta implicata in torture attuate durante il regime comunista."}
{"id": "1148396", "revid": "116944", "url": "https://it.wikipedia.org/wiki?curid=1148396", "title": "OCR A", "text": ""}
{"id": "1148397", "revid": "73560", "url": "https://it.wikipedia.org/wiki?curid=1148397", "title": "Calore lucano", "text": ""}
{"id": "1148399", "revid": "1573940", "url": "https://it.wikipedia.org/wiki?curid=1148399", "title": "Cercopithecidae", "text": "I Cercopitecidi (Cercopithecidae ) sono una famiglia di scimmie del parvordine dei Catarrhini o scimmie del Vecchio Mondo.\nAppartengono alla superfamiglia Cercopithecoidea, di cui sono le uniche specie viventi, e sono dotati di coda (non prensile), a differenza delle specie dell'altra superfamiglia dello stesso parvordine, l'Hominoidea, che non hanno coda.\nLe specie attuali vivono in Asia e in Africa, ma specie fossili sono state ritrovate anche in Europa.\nTassonomia.\nLa famiglia comprende 23 generi, raggruppati in due sottofamiglie:"}
{"id": "1148402", "revid": "1543377", "url": "https://it.wikipedia.org/wiki?curid=1148402", "title": "Peugeot Type 48", "text": "La Type 48 \u00e8 un'autovettura prodotta dal 1902 al 1909 dalla casa automobilistica francese Peugeot.\nProfilo.\nSi trattava di una vettura appartenente a quella che all'epoca era considerata la fascia bassa (in ogni caso, erano oggetti per gente molto agiata economicamente), ma con velleit\u00e0 tipiche di una vettura di classe superiore.\nFu lanciata nel 1902 ed era una piccola phaeton di 2.65 m di lunghezza, equipaggiata da un monocilindrico di 833 cm\u00b3 di cilindrata, in grado di erogare una potenza massima di 7 CV a 1200 giri/min. La Type 48 era costruita su un telaio tubolare in acciaio e montava un radiatore a serpentina. Fu prodotta fino al 1909 in 131 esemplari. Pot\u00e9 fregiarsi anche del titolo di Peugeot pi\u00f9 longeva prodotta fino a quel momento.\nLa Type 48 fu sostituita nel 1910 dalla Type 126, una vettura che ebbe la doppia funzione di vettura di classe bassa e di classe alta."}
{"id": "1148404", "revid": "3831", "url": "https://it.wikipedia.org/wiki?curid=1148404", "title": "Fregio delle sette opere di misericordia", "text": ""}
{"id": "1148413", "revid": "92723", "url": "https://it.wikipedia.org/wiki?curid=1148413", "title": "Referendum sull'indipendenza dell'Ucraina del 1991", "text": "Il referendum riguardo all'indipendenza dell'Ucraina si \u00e8 svolto il 1\u00ba dicembre 1991. L'unica domanda scritta sulle schede era: \"Approvi l'Atto di Dichiarazione di Indipendenza dell'Ucraina?\" con il testo dell'Atto stampato prima della domanda. Il referendum fu richiesto dal Parlamento dell'Ucraina per confermare l'Atto di Indipendenza, adottato dal Parlamento il 24 agosto 1991.\nI cittadini ucraini espressero un sostegno schiacciante per l'indipendenza. Al referendum votarono 31.891.742 (l'84.18% dei residenti) e tra di essi 28.804.071 (il 90.32%) votarono \"S\u00ec\".\nNello stesso giorno, si tennero anche le elezioni presidenziali, nella quale gli ucraini elessero Leonid Krav\u010duk (all'epoca Capo del Parlamento) Presidente dell'Ucraina.\nRisultati per regione.\nL'Atto di Indipendenza fu sostenuto dai cittadini di tutte le regioni amministrative dell'Ucraina: 24 oblast', 1 repubblica autonoma e 2 citt\u00e0 con status speciale."}
{"id": "1148418", "revid": "1812835", "url": "https://it.wikipedia.org/wiki?curid=1148418", "title": "Cercopithecoidea", "text": "I Cercopithecoidea (Gray, 1821) sono una superfamiglia di scimmie del parvordine delle catarrine, o scimmie del Vecchio Mondo. Alla superfamiglia appartengono tutte le scimmie non antropomorfe viventi in Asia ed Africa.\nTutte le specie viventi appartengono alla famiglia Cercopithecidae (con 22 generi e 131 specie), ma alla superfamiglia appartiene anche la famiglia Propliopithecidae, che comprende varie specie estinte (quest'ultima tuttavia viene a volte posta in una superfamiglia a s\u00e9 stante, quella dei Propliopithecoidea).\nRispetto alle scimmie antropomorfe, questi animali si differenziano in quanto possiedono una coda pi\u00f9 o meno evidente (il loro nome proviene dal greco e significa \"scimmie con la coda\"), che tuttavia non \u00e8 mai prensile come nelle platirrine; inoltre la loro dentatura presenta leggere differenze rispetto a quella degli Hominoidea."}
{"id": "1148419", "revid": "290948", "url": "https://it.wikipedia.org/wiki?curid=1148419", "title": "Benzina verde", "text": "La benzina senza piombo (comunemente detta benzina \"verde\") \u00e8 il tipo di benzina pi\u00f9 prodotto e pi\u00f9 diffuso in Europa e negli Stati Uniti d'America. Tutte le auto prodotte a partire dal 1994 utilizzano la benzina senza piombo ed \u00e8, a partire dal 1\u00ba gennaio 2002, l'unico tipo di benzina comunemente disponibile in Europa (insieme alla Superplus 98), dopo l'eliminazione della benzina al piombo, soprannominata \"benzina rossa\" per via del colorante.\nStoria.\nL'utilizzo della benzina verde \u00e8 avvenuto gradualmente tra le diverse nazioni; l'Austria la introdusse gi\u00e0 nel 1985, per poi introdurre nel 1987 l'obbligo delle marmitte catalitiche, mentre nel 1993 \u00e8 stato introdotto il divieto generale di impiegare benzina contenente piombo.\nIn Italia la benzina senza piombo \u00e8 stata introdotta il 6 luglio 1985, con distribuzione inizialmente solo sulla rete autostradale, poich\u00e9 il parco circolante italiano era ancora interamente funzionante a benzina rossa, e rivolta alle automobili di quei Paesi che avevano gi\u00e0 adottato estesamente il nuovo carburante e disponevano di motori adatti a sfruttarlo. La vendita si estese poi alle strade ordinarie, ma le pompe \"verdi\" rimasero comunque particolarmente rare e nell'estate del 1987 si contavano una sessantina di stazioni in autostrada e un centinaio sul resto della rete viaria. Alla fine di maggio 1988 si ebbe un grande sviluppo dell'infrastruttura di vendita, con l'adattamento al carburante di 1140 nuovi rifornitori.\nLa limitazione all'uso della benzina con piombo tetraetile cominci\u00f2 nel 1992, con il divieto di vendita di benzina con piombo contenente un numero di ottano ricerca inferiore a 95 (la normale ne aveva solo 84\u00f786, mentre la super 98\u00f7100) e la conversione a benzina \"verde\" delle pompe che la erogavano. La super con piombo continu\u00f2 ad essere distribuita estesamente fino al 31 dicembre 2001, quando ne fu poi sostanzialmente vietata la vendita.\nDispositivi necessari.\nLe direttive dell'Unione europea indicano per il futuro l'uso generalizzato di questa benzina, con l'uso e la costante manutenzione delle speciali marmitte catalitiche o catalizzatori, perch\u00e9 il loro mancato utilizzo rende la benzina verde pi\u00f9 pericolosa e nociva della benzina al piombo. Questi catalizzatori, attualmente, sono di tipo \"autorigenerante\" e hanno una vita pi\u00f9 lunga dei loro predecessori che dovevano essere sostituiti ogni 2 anni.\nEffetto ricercato.\nCon l'adozione di queste norme si dovrebbero diminuire notevolmente l'inquinamento da gas di scarico delle auto e del piombo (metallo tossico alla salute), particolarmente avvertito nelle grandi citt\u00e0.\nDubbi sulla salute.\nDurante i primi tempi di commercializzazione, perplessit\u00e0 sono state avanzate da parte degli esperti perch\u00e9 nella benzina senza piombo veniva aumentata la percentuale di particolari idrocarburi aromatici, come il benzene, che sono cancerogeni. In particolare si sosteneva l'illogicit\u00e0 della sostituzione di un costituente tossico soprattutto per il sistema nervoso centrale, quale il piombo, con uno cancerogeno. Questa era una scelta tecnica per poter fare funzionare correttamente i catalizzatori, che con il piombo sarebbero stati resi inutili dopo pochi chilometri. Per la stessa ragione, nel gasolio si tende a eliminare lo zolfo, ugualmente nocivo per i metalli nobili presenti nei dispositivi.\nI dubbi sorgevano per il fatto che nei primi anni novanta erano ancora molte le auto prive di catalizzatore. Il benzene \u00e8 stato progressivamente diminuito anche grazie alle sempre pi\u00f9 stringenti normative europee. La composizione chimica dei combustibili in commercio, tra cui la benzina, non \u00e8 assolutamente pi\u00f9 quella di un tempo: gli stessi costruttori di auto auspicano carburanti sempre migliori per i sempre pi\u00f9 raffinati impianti di catalizzazione, che devono rispettare a ogni nuova normativa (Euro 4, 5, 6, ecc.) limiti inferiori di circa la met\u00e0. Cio\u00e8, tralasciando l'emissione di CO2, gas tra l'altro atossico (sebbene dannoso per l'ambiente, in quanto gas serra), un'auto Euro 4 inquina il doppio di una Euro 5, e cos\u00ec via.\nCaratteristiche.\nDal 1990, per ragioni di differente tassazione, la benzina senza piombo in Italia \u00e8 stata addizionata con acetofenone, con funzione di tracciante. Sette anni dopo il tracciante fu sostituito da colorante verde, ormai associato al carburante senza piombo.\nNel febbraio 2012 \u00e8 avvenuta l'abolizione della colorazione."}
{"id": "1148421", "revid": "339392", "url": "https://it.wikipedia.org/wiki?curid=1148421", "title": "Kimba il leone bianco", "text": ""}
{"id": "1148424", "revid": "1318658", "url": "https://it.wikipedia.org/wiki?curid=1148424", "title": "Parco nazionale del Nanda Devi", "text": "Il parco nazionale del Nanda Devi \u00e8 un parco nazionale dell'India fondato nel 1980, ubicato al confine con il Nepal e la Cina. Adiacente al parco del Nanda Devi si trova il parco nazionale della Valle dei fiori. Le due aree protette sono state dichiarate Patrimonio dell'umanit\u00e0 dell'UNESCO.\nL'area del parco, che ospita la seconda montagna pi\u00f9 alta dell'India, il monte Nanda Devi (7816 m), \u00e8 difficilmente accessibile all'uomo e anche per questo motivo \u00e8 un rifugio per specie animali minacciate di estinzione come il leopardo delle nevi (\"Uncia uncia\") e il cervo mosco (\"Moschus moschiferus\"). Il parco ospita anche grossi branchi di \"bharal\" (\"Pseudois nayaur\") e \"goral\" (\"Nemorhaedus goral\")."}
{"id": "1148425", "revid": "92719", "url": "https://it.wikipedia.org/wiki?curid=1148425", "title": "Bharal", "text": ""}
{"id": "1148426", "revid": "92719", "url": "https://it.wikipedia.org/wiki?curid=1148426", "title": "Orso dal collare", "text": ""}
{"id": "1148432", "revid": "767487", "url": "https://it.wikipedia.org/wiki?curid=1148432", "title": "Presidente dell'Ucraina", "text": ""}
{"id": "1148440", "revid": "536103", "url": "https://it.wikipedia.org/wiki?curid=1148440", "title": "Degradazione del suolo", "text": "La degradazione del suolo \u00e8 un processo degenerativo e irreversibile, spesso causato dall'uomo o dalle sue attivit\u00e0, che si risolve nella sua totale scomparsa o in una perdita della sua fertilit\u00e0 sotto l'aspetto fisico-meccanico, chimico e biologico. A causa dei tempi lunghi richiesti dalla pedogenesi, la degradazione del suolo rientra a tutti gli effetti nel fenomeno pi\u00f9 vasto del degrado ambientale. Il suo impatto, anche su piccole superfici, \u00e8 devastante in quanto conseguenze dirette della degradazione del suolo sono la desertificazione negli ambienti tropicali e mediterranei e il dissesto idrogeologico in ambienti a clima piovoso.\nOccorrono migliaia di anni a trasformare il detrito roccioso ammassato da un ghiacciaio, le dune di un litorale, un deserto pietroso in suolo fertile, cio\u00e8 costituito da un mantello soffice e permeabile dotato di sostanza organica, di elementi chimici vitali, popolato da lombrichi, protozoi e batteri, mentre sono sufficienti pochi decenni di coltura imprevidente, o le poche ore in cui un cantiere stradale converte il suolo pi\u00f9 fertile in autostrada, a distruggere per sempre la ricchezza naturale costituita dal terreno fertile.\nIl patrimonio di suoli arativi a disposizione dell'umanit\u00e0 ha toccato il proprio massimo storico, circa 1,5 miliardi di ettari, negli ultimi decenni del Novecento, sottraendo le ultime grandi aree alle foreste e alle savane. Negli ultimi due decenni si pu\u00f2 considerare che quel patrimonio abbia iniziato a contrarsi, a causa del dilagare di tre fenomeni, che si registrano in paesi e condizioni diverse.\nErosione.\nIl primo fenomeno che porta alla degradazione di un suolo \u00e8 costituito dall'erosione, opera del vento e delle piogge su tutti i terreni, soprattutto in aree predesertiche e su terreni scoscesi, dove la mancanza di cibo costringa le popolazioni a coltivare senza gli antichi riposi poliennali terreni incapaci di sostenere la coltura annuale. \u00c8 il fenomeno che sui margini dei deserti assume i caratteri dell'avanzata del deserto, o desertificazione.\nSecondo dati dell'Universit\u00e0 di Wageningen, una delle pi\u00f9 importanti universit\u00e0 agrarie del mondo, commentati da Gordon Conway, sul Pianeta sarebbero esposte all'erosione, nelle due forme in cui essa si manifesta, idraulica ed eolica, il 16 per cento delle terre coltivate dell'Australia, il 25 per cento di quelle dell'Europa, il 26 per cento di quelle dell'America settentrionale, il 38 per cento di quelle dell'Asia, il 45 dell'America meridionale, il 65 dell'Africa, il 74 dell'America centrale. Secondo stime citate dallo stesso Conway nei paesi dallo sviluppo insufficiente avrebbero subito i danni dell'erosione, nei decenni recenti, non meno di 400 milioni di ettari di suoli agrari, l'80 per cento della superficie agraria totale dei paesi in cui gli stessi terreni sono ubicati. Di quella superficie la coltivazione diverrebbe impossibile, ogni anno, su 5-10 milioni di ettari.\nSalinizzazione.\nIl secondo fenomeno che sta distruggendo il patrimonio dei suoli agrari dell'umanit\u00e0 \u00e8 la salinizzazione. Negli ultimi decenni i paesi pi\u00f9 poveri e popolosi hanno compiuto sforzi immensi per estendere l'irrigazione, ma, tentando di irrigare con l'insufficiente acqua disponibile, i sali ivi contenuti sistematicamente si depositano in superficie, e raggiungono lentamente la concentrazione che impedisce la crescita di ogni vegetale, sterilizzando i terreni.\nUna possibile soluzione al problema della salinizzazione indotta da cattiva irrigazione \u00e8 quella di fornire ogni volta quantitativi di acqua largamente eccedenti le reali necessit\u00e0 colturali, al fine di provocare un dilavamento completo di tutti i sali ed impedire il loro lento accumulo.\nCasi particolarmente sfavorevoli sono quelli in cui si hanno strati impermeabili (che possono essere costituiti sia da orizzonti pedologici induriti o ricchissimi in argilla, sia da strati geologici) a debole profondit\u00e0: per quanta abbondante acqua di irrigazione si utilizzi, data la presenza del suddetto strato impermeabile essa non defluisce correttamente, accumulandosi. L'ambiente arido ne provoca in breve tempo la completa evaporazione, provocando quindi l'accumulo dei sali contenuti.\nUrbanizzazione.\nIl terzo fenomeno negativo per il patrimonio dei suoli del Pianeta \u00e8 la destinazione agli usi urbani, un fenomeno che in tutti i paesi civili interessa soprattutto i migliori terreni nelle pianure, attorno alle grandi citt\u00e0. Negli Stati Uniti ogni anni scompare una superficie agraria doppia dell'immenso spazio occupato da New York, Il Giappone ha sacrificato, dall'inizio dello sviluppo economico, met\u00e0 dei suoli delle proprie risaie, e dipende quasi completamente, per l'alimentazione, dalle importazioni. L'Italia ha sacrificato, dall'alba dello sviluppo economico, due milioni di ettari, un terzo, cio\u00e8, di tutte le proprie aree di pianura, e il processo, anzich\u00e9 rallentare, in mancanza di un'autentica programmazione dell'uso delle risorse, \u00e8 in continua accelerazione.\nIl caso dell'Emilia-Romagna.\n\u00c8 emblematico il caso dell'Emilia-Romagna, la regione che dispone di dati pi\u00f9 sicuri. Se le superfici abitative, l'insieme, cio\u00e8, delle aree delimitate dalle mura che anticamente circondavano le citt\u00e0, sommavano, nel 1945, 6.048 ettari, si dilatavano di dieci volte nel corso del \u201cmiracolo economico\u201d, toccando, nel 1976, 61.764 ettari, che salivano a 105.344 nel 1994. In cinque decenni la realizzazione di aree residenziali, industriali, di strade e parcheggi aveva moltiplicato le superfici \u201cedificate\u201d di circa venti volte. A met\u00e0 degli anni novanta il fenomeno mutava radicalmente i propri connotati: come nel resto del Paese in Emilia-Romagna si arrestava la crescita demografica, si inceppava lo sviluppo economico, l'occupazione dei suoli agrari conosceva, invece, una prepotente accelerazione. I piani edilizi dei comuni emiliani prevedono, nell'arco temporale della propria vigenza, l'occupazione di altri 38.000 ettari. Eseguendo semplicissimi calcoli, sulla base dell'ultimo Rapporto sullo stato dell'ambiente della Regione \u00e8 agevole desumere che se il processo si svilupper\u00e0 nella progressione seguita dalla met\u00e0 del secolo scorso, in una regione che pure dichiara di ispirare il governo del territorio al principio dello \"sviluppo sostenibile, in centocinquant'anni sar\u00e0 eliminato l'ultimo campo coltivato. Un territorio sottratto alle paludi in tremila anni, tale la durata delle opere di bonifica emiliane, sarebbe totalmente ricoperto di cemento e asfalto, sulle soglie del 2100, in soli quindici decenni, per la vita di una nazione un arco di tempo poco pi\u00f9 che istantaneo,"}
{"id": "1148446", "revid": "73843", "url": "https://it.wikipedia.org/wiki?curid=1148446", "title": "All Star game", "text": ""}
{"id": "1148452", "revid": "1573940", "url": "https://it.wikipedia.org/wiki?curid=1148452", "title": "Aphis nerii", "text": "Lafide dell'oleandro (Aphis nerii ) \u00e8 un rincoto appartenente alla superfamiglia Aphidoidea, insetti chiamati comunemente afidi o \u201cpidocchi delle piante\u201d. Si pu\u00f2 osservare comunemente su alcune piante ornamentali e in particolare sull'oleandro.\nDescrizione.\nL'afide dell'oleandro \u00e8 una specie partenogenetica obbligata, che si riproduce cio\u00e8 senza fertilizzazione. Gli individui adulti sono tutte femmine e non esistono maschi, almeno in natura. Gli afidi sono polimorfici, cio\u00e8 presentano morfologie diverse in differenti circostanze del loro ciclo vitale. Tutte queste morfologie condividono una caratteristica colorazione gialla brillante e hanno le antenne, le zampe, la codicola (estremit\u00e0 dell'addome) e i sifoni (o cornicoli) di colore nero. Le femmine adulte possono essere attere o alate, con ali molto sottili e dotate di una venatura scura molto ridotta. Le ninfe hanno aspetto simile alle forme attere ma sono pi\u00f9 piccole. La lunghezza degli individui varia da 1.5 a 2.66\u00a0mm. Come gli altri afidi, \"A. nerii\" secerne dai cornicoli una sostanza zuccherina viscosa chiamata melata che viene avidamente ricercata da altri insetti, in particolar modo dalle formiche. Alcune specie di questi imenotteri vivono in stretta associazione con gli afidi proprio allo scopo di sfruttare tale risorsa trofica.\nDistribuzione.\nLa specie \u00e8 probabilmente originaria della regione mediterranea, la stessa da cui proviene la sua principale pianta ospite. Cosmopolita, vive nella fascia climatica compresa tra le latitudini tropicali e quelle temperato-calde di tutto il mondo. Lo si trova in Europa, Africa, Medio Oriente, Australia e Stati Uniti. In Europa \u00e8 stato segnalato in Portogallo, Spagna (isole Canarie e Baleari comprese), Francia (Corsica compresa), Belgio, Germania, Italia (isole maggiori comprese), Slovenia, Croazia, Bulgaria, Romania, Ungheria, Ucraina, Lituania e Russia.\nPiante ospite.\nQuesto afide si rinviene comunemente su alcune importanti piante ornamentali afferenti a vari generi della famiglia Apocynaceae (\"Nerium\", \"Vinca\", \"Gomphocarpus\", \"Asclepias\", \"Calotropis\" e \"Hoya\"). Il suo nome comune deriva dal fatto che la sua principale pianta ospite \u00e8 l'oleandro (\"Nerium oleander\") ed in particolare la variet\u00e0 rosa. Occasionalmente infesta Compositae, Convolvulaceae ed Euphorbiaceae e pi\u00f9 raramente lo si pu\u00f2 trovare anche su agrumi del genere \"Citrus\" (famiglia Rutaceae).\nBiologia.\nLe femmine sono vivipare e partenogenetiche, cio\u00e8 non producono uova ma direttamente ninfe che sono cloni delle loro genitrici dal momento che non avviene fertilizzazione. Dopo la nascita si succedono 5 stadi larvali o ninfali prima del raggiungimento della forma adulta. Non esiste quindi lo stadio pupale. Le colonie sono altamente aggregate e appaiono in primavera rivestendo tipicamente le gemme, i germogli, le foglie (specialmente quelle pi\u00f9 giovani) e le strutture fiorali. L'afide dell'oleandro si nutre prelevando linfa dal floema delle piante ospite. Normalmente vengono prodotte femmine attere non particolarmente mobili, mentre quelle alate cominciano a comparire quando la qualit\u00e0 del cibo diminuisce a causa della senescenza delle piante e quando le forme attere sono in soprannumero nella stessa colonia. Le femmine alate possono infatti spostarsi facilmente su nuove piante ospite. La riproduzione per partenogenesi attuata sia dalle forme attere che da quelle alate, l'alta fecondit\u00e0, la breve durata delle singole generazioni e la mobilit\u00e0 che contraddistingue le forme alate consentono all'afide dell'oleandro di creare rapidamente nuove colonie infestanti.\nDanni arrecati alle piante.\nLa presenza di colonie di \"A. nerii\" generalmente non costituisce un problema rilevante per le piante ospite. I danni provocati sono principalmente di ordine estetico e derivano dalla grande quantit\u00e0 di melata prodotta e dalla proliferazione di funghi di colore nero che sopra questa secrezione zuccherina si sviluppano formando la cosiddetta fumaggine. Il prelievo di linfa dal floema esercitato da parte di tutti gli stadi vitali di questi insetti non ha conseguenze importanti per la salute delle piante. D'altra parte, a causa della abbondante melata appiccicosa prodotta, le estremit\u00e0 dei germogli e le gemme vengono deformate in modo tale da pregiudicare la crescita della pianta ospite. Pesanti infestazioni ripetute nel corso dell'anno possono provocare una grave riduzione di sviluppo delle piante giovani. Inoltre la fumaggine, annerendo la superficie delle foglie riduce la loro capacit\u00e0 fotosintetica, ne rallenta lo sviluppo e ne pu\u00f2 provocare l'asfissia. \u00c8 poi noto che l'afide dell'oleandro pu\u00f2 di agire da vettore per diverse specie di virus per alcune piante tra le quali la papaia e la canna da zucchero.\nMetodi di lotta.\nLa riduzione dell'innaffiamento, della potatura e della concimazione delle piante produce la diminuzione del numero di nuovi germogli e gemme, gli organi vegetali favoriti dall\"A. nerii\". In alternativa i germogli, anche quelli non infestati, possono essere potati in modo da limitare la propagazione delle colonie. Gli afidi stessi possono essere rimossi utilizzando forti getti d'acqua.\nSono reperibili in commercio saponi e oli insetticidi che agiscono efficacemente contro le infestazioni di afidi.\nLa colonizzazione da parte di questo rincoto pu\u00f2 essere contrastata impiegando i naturali predatori di questa specie. I maggiori sono le coccinelle, insetti appartenenti alla famiglia Coccinellidae (ordine Coleoptera) che agiscono da efficaci regolatori delle popolazioni di afidi. Altri sono rappresentati da larve di ditteri (ordine Diptera) sirfidi (Syrphidae) e Chamaemyiidae, oltre che da alcuni neurotteri (ordine Neuroptera) afferenti alle famiglie Chrysopidae e Hemerobiidae.\nParticolarmente efficace nella lotta biologica contro l'afide dell'oleandro \u00e8 risultato essere il suo pi\u00f9 comune parassitoide: la vespa \"Lysiphlebus testaceipes\" (Hymenoptera: Braconidae) originaria del Sud America e introdotta in Nord America e nell'area mediterranea proprio come agente di controllo biologico. La femmina di questa specie deposita un singolo uovo inserendo l'ovopositore nelle ninfe dell'afide, le quali quindi crescono con al loro interno le larve di vespa in sviluppo. Mentre queste ultime si nutrono degli organi interni dell'ospite, le ninfe si gonfiano e poi si induriscono. Alla fine, quando il corpo dell'afide \u00e8 stato completamente consumato, un unico parassitoide emerge dall'esoscheletro dell'ospite praticando un foro sul dorso del suo addome. Quello che rimane dell'afide \u00e8 un involucro completamente secco, coriaceo, di colore marrone chiaro e con una porta aperta sul lato superiore che viene detto \u201cmummia\u201d. Studi su piante di oleandro hanno messo in evidenza come la densit\u00e0 di popolazione di \"A. nerii\" sia inversamente correlata con quella di \"Lysiphlebus testaceipes\", mentre secondo altre indagini condotte su colonie instauratesi su piante del genere \"Asclepias\" la risposta della vespa, in termini di abbondanza di individui, dipende dalla densit\u00e0 delle colonie di afide, almeno all'interno di un certo range di densit\u00e0. Tale risposta densit\u00e0-dipendente di \"L. testaceipes\" non sarebbe sufficiente a regolare le popolazioni dell'afide, sebbene la specie sia potenzialmente in grado di farlo.\nAdattamenti particolari.\n\u00c8 stato dimostrato che \"A. nerii\" \u00e8 in grado di estrarre cardenolidi (sostanze cardiotossiche) dalle Asclepiadaceae che infesta e che le concentrazioni di questi negli insetti covariano con quelle misurate nelle piante ospiti. I cardenolidi, che hanno un sapore amaro, si trovano disciolti anche nella melata secreta dai cornicoli. La brillante colorazione gialla associata con il contenuto di tossine costituisce un esempio di aposematismo proteggendo l'afide dell'oleandro dalla predazione di alcune specie di uccelli e di ragni. I cardenolidi sono stati dimostrati agire come efficaci deterrenti antipredatori contro i neurotteri, le coccinelle e i ragni. Inoltre, la pressione predatoria sugli afidi \u00e8 risultata variare inversamente alla concentrazione di cardenolidi negli insetti e quindi nelle piante che li ospitano. Non esistono invece informazioni riguardo all'effetto che queste tossine provocano sui parassitoidi."}
{"id": "1148454", "revid": "30610", "url": "https://it.wikipedia.org/wiki?curid=1148454", "title": "Seborrea", "text": ""}
{"id": "1148456", "revid": "110157", "url": "https://it.wikipedia.org/wiki?curid=1148456", "title": "Provincia di Amnat Charoen", "text": "La provincia di Amnat Charoen si trova in Thailandia e fa parte del gruppo regionale della Thailandia del Nordest. Si estende per 3.161 km\u00b2, ha 370.121 abitanti ed il capoluogo \u00e8 il distretto di Mueang Amnat Charoen. La citt\u00e0 principale \u00e8 Amnat Charoen.\nSuddivisione amministrativa.\nLa provincia \u00e8 suddivisa in 7 distretti (\"amphoe\"). Questi a loro volta sono suddivisi in 56 sottodistretti (\"tambon\") e 653 villaggi (\"muban\")."}
{"id": "1148459", "revid": "287204", "url": "https://it.wikipedia.org/wiki?curid=1148459", "title": "Compagnia dei Bianchi", "text": "Col nome di Compagnia o Confraternita dei Bianchi si intendono varie associazione religiose di laici in tutta Italia. Originatesi dal movimento dei pellegrini attraverso l'Europa tra XIV e XV secolo, erano tutte caratetrizzate dal vestito bianco e umile, fatto di cappa e cappuccio.\nNelle citt\u00e0 formavano lunghe processioni dietro a crocifissi portati a spalla, spesso flagellandosi con la disciplina in silenzio.\nSicilia.\nA Catania \u00e8 presente l\"'Arciconfraternita dei Bianchi\", con sede all'interno di una caratteristica cappella barocca.\nA Palermo la Compagnia dei Bianchi aveva sede presso l'Oratorio dei Bianchi (Palermo). Di essa potevano fare parte soltanto nobili.\nA Monreale la Compagnia dei Bianchi, sorta nel 1565 con Statuti e capitoli analoghi a quelli della coeva (1541) Compagnia dei Bianchi di Palermo, a partire dal XVII secolo ebbe sede nella Chiesa di Sant'Agata al monte che fu fatta costruire agli inizi del 1600 dalla Compagnia stessa. Ne facevano parte 60 gentiluomini delle prime famiglie della citt\u00e0. L\u2019interno, a tre navate, presenta stucchi di Procopio Serpotta.\nSe ne trovano inoltre a Messina, Trapani e Castelvetrano.\nToscana.\nA Castelfranco di Sopra, nel Valdarno, c'\u00e8 una cappella della Compagnia dei Bianchi; a San Pancrazio Val di Pesa (Firenze), la Compagnia dei Bianchi fu istituita all'inizio del XV secolo, con i nomi di San Pancrazio e Santa Cecilia, nomi che poi lasci\u00f2 per assumere quello della Santissima Annunziata.\nA Firenze ne esistevano pi\u00f9 di una: la Compagnia di Sant'Agostino del Crocifisso dei Bianchi risaliva al 1399, ed aveva sede in via Maffia, con un altare in Santo Spirito conm un venerato Crocifisso; la Compagnia del Crocifisso di San Pietro a Murrone esisteva dal 1400 e dal 1531 si era unita quella della Maddalena e il cui crocifisso \u00e8 oggi nella chiesa di San Michele Visdomini; la Compagnia di San Benedetto Bianco che aveva un crocifisso ligneo considerato miracoloso nella basilica di Santa Trinita; la Compagnia del Santissimo Sacramento di Santa Lucia sul Prato, con un quarto crocifisso processionale donato da pellegrini; un quinto infine si trova nella chiesa di Sant'Ilario a Colombaia.\nA Fosdinovo, l'istituzione della Compagnia dei Bianchi risale al 1468, quando venne fondata dal francescano Giovanni da Milano, in concomitanza della fondazione dell'Oratorio dei Bianchi, che ospitava una trecentesca statua lignea rappresentante la Madonna. Tale edificio fu poi distrutto da un incendio nel 1501, ma fu poi ricostruito tra il 1648 ed il 1653 sotto il Marchesato di Giacomo (Jacopo) II Malaspina di Fosdinovo e abbellito da una pregevolissima facciata in marmo bianco di Carrara da suo figlio Pasquale Malaspina di Fosdinovo, nel 1666.\nUmbria.\nA Vallo di Nera (PG) nella chiesa di Santa Maria \u00e8 presente un lungo affresco di Cola di Pietro da Camerino (1401) raffigurante la Processione dei Bianchi."}
{"id": "1148463", "revid": "2032913", "url": "https://it.wikipedia.org/wiki?curid=1148463", "title": "Provincia di Buri Ram", "text": "La provincia di Buri Ram si trova in Thailandia e fa parte del gruppo regionale della Thailandia del Nordest. Si estende per 10.323 km\u00b2, ha 1.549.271 abitanti ed il capoluogo \u00e8 il distretto di Mueang Buriram. La citt\u00e0 principale \u00e8 Buriram.\nSuddivisione amministrativa.\nLa provincia \u00e8 suddivisa in 23 distretti (\"amphoe\"). Questi a loro volta sono suddivisi in 189 sottodistretti (\"tambon\") e 2212 villaggi (\"muban\")."}
{"id": "1148466", "revid": "729019", "url": "https://it.wikipedia.org/wiki?curid=1148466", "title": "Viviane Forrester", "text": "Biografia.\nIl suo vero cognome era Dreyfus ma mantenne il cognome dell'ex-marito. Di famiglia benestante (il padre era banchiere), a causa della sua origine ebraica, fu costretta dalle persecuzioni razziali a fuggire dalla sua casa in Avenue Foch a Parigi (dove aveva abitato Claude Debussy). Con la sorella e il resto della famiglia fugg\u00ec prima nel sud della Francia e poi in Spagna nel 1943. Fu critico del giornale \"Le Monde\" e lavor\u00f2 anche per \"Le Nouvel Observateur\" e \"La Quinzaine litt\u00e9raire\". Dopo un grande successo come scrittrice di romanzi, confermato dal premio \"Femina Vacaresco\" nel 1983 per il libro \"Van Gogh ou l'enterrement dans les bl\u00e9s\" (\"Van Gogh o il posto dell'assente\"), divent\u00f2 lei stessa membro della giuria del premio. Era considerata una specialista di Virginia Woolf e Vincent van Gogh. Nel 2009 ha vinto il premio Goncourt per la biografia di Virginia Woolf.\nHa commentato la pubblicazione delle \"Oeuvres compl\u00e8tes\" di Nathalie Sarraute, sua grande amica, per la Biblioth\u00e8que de la Pl\u00e9iade. Divenne celebre a livello internazionale per i suoi libri di politica. Nei saggi \"L'Horreur \u00e9conomique\" (\"L'orrore economico - Lavoro, economia, disoccupazione: la grande truffa del nostro tempo\") e \"Une \u00e9trange dictature\" critic\u00f2 la globalizzazione dell'economia.\n\"L'horreur \u00e9conomique\" ha ricevuto il premio \"M\u00e9dicis\" nel 1996. Fece parte dei membri fondatori dell'associazione ATTAC. \u00c8 stata membro del comitato di patrocinio del \"Coordination fran\u00e7aise pour la D\u00e9cennie\" per una cultura di pace e non violenza e fu socia onoraria della \"Association pour le droit de mourir dans la dignit\u00e9\" (ADMD)."}
{"id": "1148467", "revid": "287204", "url": "https://it.wikipedia.org/wiki?curid=1148467", "title": "Provincia di Chaiyaphum", "text": "La provincia di Chaiyaphum si trova in Thailandia e fa parte del gruppo regionale della Thailandia del Nordest. Si estende per 12.778 km\u00b2, ha 1.124.654 abitanti ed il capoluogo \u00e8 il distretto di Mueang Chaiyaphum. La citt\u00e0 principale \u00e8 Chaiyaphum.\nSuddivisione amministrativa.\nLa provincia \u00e8 suddivisa in 16 distretti (\"amphoe\"). Questi a loro volta sono suddivisi in 124 sottodistretti (\"tambon\") e 1393 villaggi (\"muban\")."}
{"id": "1148468", "revid": "363629", "url": "https://it.wikipedia.org/wiki?curid=1148468", "title": "T.S.O.", "text": ""}
{"id": "1148470", "revid": "363629", "url": "https://it.wikipedia.org/wiki?curid=1148470", "title": "Trattamento Sanitario Obbligatorio", "text": ""}
{"id": "1148471", "revid": "519091", "url": "https://it.wikipedia.org/wiki?curid=1148471", "title": "Football Club Internazionale 1926-1927", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1926-1927.\nStagione.\nDivisione Nazionale: l'Inter arriva prima a pari merito con la nel girone A. Ma nel turno finale la formazione milanese non brilla e chiude quinta. Il campionato vinto dal Torino venne per\u00f2 considerato nullo e lo scudetto revocato per illecito sportivo. Sfortunatamente questo macchi\u00f2 il primo campionato a livello nazionale: la Carta di Viareggio aveva fatto sparire le Leghe Nord e Sud ed era cos\u00ec nata un'unica competizione a livello italiano. In Coppa Italia \u00e8 eliminata al terzo turno dal Genoa. La competizione verr\u00e0 poi interrotta per mancanza di date disponibili per la disputa delle partite."}
{"id": "1148472", "revid": "22475", "url": "https://it.wikipedia.org/wiki?curid=1148472", "title": "Piano di volo", "text": "Il piano di volo \u00e8 un documento compilato dal pilota o dal flight dispatcher e presentato agli enti ATS con lo scopo di rendere note agli stessi le informazioni riguardo ad un volo che si vuole effettuare.\nPresentazione.\nLa presentazione di un piano di volo all'ente ATS pu\u00f2 risultare facoltativa o obbligatoria; i diversi casi sono stati stabiliti internazionalmente dall'ICAO nell'annesso 2, mentre in Italia sono state apportate delle varianti descritte nell'AIP Italia.\nICAO.\nL'ICAO stabilisce che la presentazione di un piano di volo \u00e8 obbligatoria per:\nItalia.\nUn piano di volo deve essere presentato prima di operare:\nNon \u00e8 obbligatorio per:\nTempi di presentazione.\nIl piano di volo deve essere presentato:\nModalit\u00e0 di presentazione.\nSe il volo ha origine da un aeroporto italiano sotto giurisdizione di Enav \u00e8 possibile inviare un piano di volo per via telefonica chiamando il CBO di competenza, utilizzando il servizio di Self Briefing, attraverso il modulo online oppure compilando, firmando e inviando tramite e-mail o fax il modello ICAO FPL.\nCompilazione.\nLa compilazione del piano di volo, come mostrato nell'immagine che illustra il modello standard, si suddivide in tre sezioni essenziali: una prima a cura dell'ente ATS, la seconda che contiene tutte le informazioni sul volo in questione ed una terza con informazioni supplementari, particolarmente finalizzate al servizio SAR.\nChiusura.\nLa presentazione di un riporto di arrivo per la chiusura del piano di volo non \u00e8 richiesta dopo l\u2019atterraggio in un aeroporto sede di ente ATS. Negli altri casi, per qualsiasi volo per il quale \u00e8 stato presentato un piano di volo fino all\u2019aeroporto di destinazione, \u00e8 necessario riportare l\u2019arrivo ad un Ente ATS (per esempio ATC, FIC o ARO-CBO) per la chiusura.\n\u00c8 importante procedere al riporto di arrivo al fine di evitare l\u2019attivazione di procedure di emergenza."}
{"id": "1148485", "revid": "123205322", "url": "https://it.wikipedia.org/wiki?curid=1148485", "title": "Punta Ramiere", "text": "La Punta Ramiere (\"Bric Froid\" in francese), \u00e8 una montagna delle Alpi Cozie di \"3.303\" m s.l.m.\nDescrizione.\nSi trova sulla linea di confine tra Italia e Francia. Dalla parte italiana si trova tra valle Argentera e la Val Thuras (entrambe tributarie della Valle di Susa), a sud-est dell'abitato di Cesana Torinese. \u00c8 divisa tra i territori comunali di Cesana e Sauze di Cesana, che culminano entrambi con la cima della montagna. Dalla parte francese si trova nella regione del Queyras a nord dell'abitato di Abri\u00e8s.\nEscursionismo.\nL'ascesa alla vetta \u00e8 possibile dalla parte italiana tanto dalla Val Thuras che dalla Valle Argentera (entrambe le valli si uniscono a Bousson sopra l'abitato di Cesana Torinese). La salita alla Ramiere \u00e8 relativamente agevole e la montagna \u00e8 quindi piuttosto frequentata, almeno durante l'estate, e da tempo nota a turisti e viaggiatori."}
{"id": "1148486", "revid": "519091", "url": "https://it.wikipedia.org/wiki?curid=1148486", "title": "Football Club Internazionale 1925-1926", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1925-1926.\nStagione.\nPrima Divisione: l'Inter chiude quinta nel girone A della Prima Divisione, Lega Nord, e non si qualifica per le finali."}
{"id": "1148487", "revid": "287204", "url": "https://it.wikipedia.org/wiki?curid=1148487", "title": "BMW Serie 7", "text": "La Serie 7 \u00e8 una famiglia di autovetture di lusso (segmento F) prodotta, in diverse serie, dalla Casa tedesca BMW.\nNotizie generali.\nPresentata a Monaco di Baviera nel giugno del 1977, la prima serie della nuova berlina BMW sostituiva nella gamma di modelli prodotti dalla nota casa automobilistica bavarese le apprezzate E3, andando a porsi un gradino pi\u00f9 in alto rispetto alla BMW Serie 5, allora in listino gi\u00e0 da 5 anni. \nAnalogamente a quanto era gi\u00e0 accaduto con gli altri modelli, la vettura venne catalogata come appartenente ad una serie identificata da un numero, divenendo la \"Serie 7\". La sigla era completata dall'indicazione della cilindrata divisa per cento. La sigla di progetto della prima serie era \"E23\".\nA partire dal 1977, la produzione della Serie 7 si \u00e8 articolata in sei serie, cos\u00ec riepilogabili:\nSiti di produzione.\nOltre che nelle tradizionali fabbriche tedesche di Dingolfing, dal 2002 la BMW Serie 7 viene prodotta anche in Thailandia nello stabilimento di Rayong inaugurato nel maggio 2000 in seguito a un investimento di 25 milioni di dollari. In questo stesso stabilimento sono prodotte anche la Serie 5 e la X3.\nNel 2003 \u00e8 iniziata la produzione africana della Serie 7 attraverso la Bavarian Auto nello stabilimento egiziano di October City dove sono prodotte anche le Serie 3, Serie 5 e X3."}
{"id": "1148492", "revid": "1522738", "url": "https://it.wikipedia.org/wiki?curid=1148492", "title": "Rama (personaggio)", "text": ""}
{"id": "1148501", "revid": "695564", "url": "https://it.wikipedia.org/wiki?curid=1148501", "title": "Discografia dei Death", "text": "La discografia dei Death, gruppo musicale statunitense fondato nel 1984 dal cantante e chitarrista Chuck Schuldiner e scioltosi nel 1999, \u00e8 composto da sette album in studio, tre album dal vivo, una raccolta, tre DVD e diversi bootleg e demo."}
{"id": "1148503", "revid": "110157", "url": "https://it.wikipedia.org/wiki?curid=1148503", "title": "Piccolo museo Pietro Rosa", "text": "Il Piccolo museo Pietro Rosa si trova a Calice al Cornoviglio in provincia della Spezia, all'interno del castello Doria Malaspina di Calice, che ospita gli altri centri culturali della cittadina ligure, tra i quali la Pinacoteca David Begh\u00e8.\nIl museo nacque nella seconda met\u00e0 degli anni novanta grazie alla sensibilit\u00e0 del signor Carlo Dallari, appassionato collezionista delle opere del pittore Pietro Rosa (Le Grazie di Porto Venere, 1/1/1923 - Calice al Cornoviglio, 1995), e il sindaco di Calice, Flavio Cucco.\nLa mostra temporanea si trasforma in mostra permanente ed \u00e8 ospitata inizialmente in alcune sale del piano nobile del castello e nel 2005 viene trasferita nei locali che un tempo ospitavano le carceri mandamentali di Calice.\nL'ambiente suggestivo, anche se ridotto, ospita una selezione delle opere del maestro spezzino del Novecento. Tra queste opere figurano scorci del porto della Spezia e di Porto Venere, mentre la sala situata nella torre angolare del castello Doria Malaspina ospita una panoramica di opere (ritratti e paesaggi) tra cui un autoritratto dell'autore.\nAll'interno del Piccolo Museo Pietro Rosa \u00e8 anche custodito il frammento di una statua stele rinvenuta nei pressi di Borseda (Foce di Veppo nel comune di Rocchetta di Vara) che rappresenta uno dei pi\u00f9 significativi reperti storici finora venuti alla luce nel Comune di Calice al Cornoviglio."}
{"id": "1148504", "revid": "519091", "url": "https://it.wikipedia.org/wiki?curid=1148504", "title": "Football Club Internazionale 1924-1925", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1924-1925.\nStagione.\nPrima Divisione: l'Inter si qualifica quarta nel girone A della Prima Divisione, Lega Nord, e non si qualifica per le finali."}
{"id": "1148510", "revid": "118337500", "url": "https://it.wikipedia.org/wiki?curid=1148510", "title": "Thor Girl", "text": "Thor Girl, il cui vero nome \u00e8 Tarene, \u00e8 un personaggio dei fumetti, creato da Dan Jurgens (testi) e John Romita Jr. (disegni), pubblicato dalla Marvel Comics. Comprimaria di Thor, la sua prima apparizione \u00e8 in \"Thor\" (seconda serie) n. 22 (2000).\nBiografia del personaggio.\nTarene era la Designata, una persona molto importante del suo popolo, le sue capacit\u00e0 di preveggenza furono notate da Thanos di Titano (successivamente rivelato essere un potente ma difettoso clone del vero Thanos) che decise di usarla per adempiere al suo progetto di annullare la vita dall'universo.\nIn quell'occasione Thor riusc\u00ec a sconfiggere il clone di Thanos e i suoi alleati Mangog e Tarakis.\nTarene sentendosi sola e in debito con il dio del tuono us\u00f2 i suoi poteri per divenire una dea simile a Thor mantenendo i suoi poteri cosmici.\nDopo la morte di Odino, Tarene perse i suoi poteri cosmici e decise di vivere sulla terra nei panni di una normale ragazza trasformandosi in Thor Girl all'occorrenza.\nCivil War.\nTarene decide di registrarsi e combattere contro i ribelli.\nSecret Invasion.\nAlla fine dell'invasione segreta skrull, che ha stravolto l'universo Marvel, si scopre che Thor Girl era in realt\u00e0 una Skrull.\n\u00c8 ignoto se lo sia sempre stata o se, come altri eroi, sia stata sostituita in seguito.\nPoteri e abilit\u00e0.\nQuando aveva i suoi poteri cosmici poteva rivaleggiare con Odino. Diventata una dea ora detiene una forza e resistenza sovrumana ed ha la caratteristica degli altri dei di Asgard di vivere a lungo.\nPossiede un martello simile a quello di Thor, sebbene non potente come Mjolnir, che le d\u00e0 le capacit\u00e0 di controllare gli agenti atmosferici e di emettere raggi di energia."}
{"id": "1148516", "revid": "6923", "url": "https://it.wikipedia.org/wiki?curid=1148516", "title": "Regolamento edilizio", "text": "Un regolamento edilizio \u00e8 lo strumento normativo e non urbanistico che perci\u00f2 norma a livello comunale le modalit\u00e0 costruttive della edificazione, garantendo il rispetto delle normative tecnico-estetiche, igienico-sanitarie, di sicurezza e vivibilit\u00e0 degli immobili e delle pertinenze degli stessi.\nLe origini.\nLa regolamentazione degli aspetti urbanistico-edilizi, in Italia, \u00e8 storicamente ricondotta a due strumenti tra loro complementari: il regolamento edilizio (che derivava dai preesistenti regolamenti d'ornato di epoca pre-unitaria) e le norme tecniche d'attuazione del piano regolatore generale. Con l'art. 33 della legge 17 agosto 1942, n. 1150 (legge urbanistica) furono definiti i contenuti e le regole di integrazione con il P.R.G.. Oggi il regolamento edilizio \u00e8 disciplinato, in via ordinaria, dall'art. 4 del DPR 380/2001.\nCaratteristiche.\n\u00c8 uno strumento \"tecnico\" nel senso che si limita a disciplinare gli aspetti tecnico-estetici, igienico-sanitari, di sicurezza e vivibilit\u00e0 degli immobili e delle loro pertinenze.\nIl regolamento edilizio, in particolare, definisce i parametri edilizi ed il loro criterio di misurazione, le regole per la presentazione delle istanze di permesso di costruire o per il deposito della denuncia di inizio attivit\u00e0, quelle per la composizione ed il funzionamento della commissione edilizia, ecc.\n\u00c8 quindi uno strumento che si integra con il Piano regolatore o il Piano strutturale comunale i quali si occupano invece degli aspetti previsionali (destinazioni d'uso ammesse, volumetrie consentite, ecc.), poich\u00e9 definisce i parametri tecnici con i quali concretizzare tali previsioni.\nCon l'evolversi della disciplina urbanistica, per\u00f2, si assiste oggi ad un progressivo passaggio delle regole \"tecniche\" del regolamento edilizio alle norme di attuazione del regolamento urbanistico (o del P.r.g.) tanto che il primo, in molti casi, \u00e8 rimasto essenzialmente un compendio di regole procedurali.\nIl trasferimento della materia urbanistica alle Regioni, inoltre, ha prodotto una variata articolazione di questi strumenti che presentano sostanziali differenze, anche dal punto di vista terminologico.\nContenuti.\nTra i parametri definiti dal regolamento edilizio (quando non direttamente contenuti nel regolamento urbanistico o nel P.r.g.), si ricordano, non esaustivamente, i seguenti:\nFormazione.\nLe amministrazioni comunali hanno piena discrezionalit\u00e0 nella formazione che \u00e8 limitata solo da specifiche norme statali e regionali che dettano i principi generali formativi. Il regolamento edilizio \u00e8 obbligatorio per tutti i Comuni, come dispone l'art. 33 della Legge n.1150/42. Nonostante ci\u00f2, alcuni piccoli comuni sono tuttora sprovvisti di Piano Regolatore Generale e/o Regolamento Edilizio (ad esempio in Campania essi operano con la Legge Regionale n.17 del 20/03/1982 che disciplina alcuni indici urbanistici basandosi soltanto sulla perimetrazione dei centri abitati ex lege 765/67 art. 17).\nIl regolamento edilizio pu\u00f2 essere modificato (varianti) o integralmente rinnovato a seconda delle esigenze dell'amministrazione. Nel secondo caso \u00e8 soggetto ad approvazione come se fosse redatto ex novo.\nApprovazione.\nIl progetto di regolamento edilizio viene adottato con Delibera di Consiglio Comunale e depositato presso la Segreteria del medesimo Comune; entro 30 giorni dal deposito, \u00e8 possibile presentare osservazioni, che possono essere approvate o respinte dal C.C.; successivamente il R.E. \u00e8 trasmesso alla Regione. \nSoltanto dopo l'approvazione regionale e la pubblicazione su Bollettino Ufficiale della Regione, il regolamento diventa vigente a tutti gli effetti. Al Regolamento Edilizio non si applica il pi\u00f9 complesso iter in essere per la formazione ed approvazione dei Piani urbanistici. (vedi R.U.E.C, L.R. 16/2004, art.28)\nAltri regolamenti.\nLa definizione di aspetti specifici delle previsioni urbanistiche sono demandati, oltre che al regolamento edilizio, anche ad altre regolamentazioni tra le quali, ad esempio:\nApplicazione.\nL'organo che verifica che il regolamento venga rispettato \u00e8 l'Ispettorato edilizio del comune."}
{"id": "1148518", "revid": "337070", "url": "https://it.wikipedia.org/wiki?curid=1148518", "title": "Frankie Lymon and The Teenagers", "text": ""}
{"id": "1148520", "revid": "35813", "url": "https://it.wikipedia.org/wiki?curid=1148520", "title": "Oswald Avery", "text": ""}
{"id": "1148522", "revid": "729019", "url": "https://it.wikipedia.org/wiki?curid=1148522", "title": "Jean-Pierre Armand", "text": "Biografia.\nHa girato il suo primo film nel 1976 ed \u00e8 ancor oggi un'icona vivente di questo genere cinematografico, conosciuto in tutta Europa e in America Latina, anche per la sua carriera trentennale."}
{"id": "1148524", "revid": "57969", "url": "https://it.wikipedia.org/wiki?curid=1148524", "title": "Imiltrude", "text": "Biografia.\nNel 767 Carlo, cui converr\u00e0 poi l'appellativo di \"Magno\", primogenito del re dei Franchi, si un\u00ec a Imiltrude, giovane aristocratica di modesto rango, in una forma, se non indissolubile, tuttavia riconosciuta, che poteva anche sfociare nel vero e proprio matrimonio, secondo la prassi franca del \"friedelehe\" con cui avevano iniziato la loro unione anche i genitori medesimi di Carlo e del fratello Carlomanno.\nCi si spiega allora perch\u00e9 Eginardo, il biografo che dal 791 fu alla corte di re Carlo, non ritenesse legittime le sue nozze con Imiltrude. Eppure, proprio da lei nel 769 nacque il primo figlio maschio di Carlo, chiamato Pipino come il nonno e soprannominato \"il gobbo\" (ella gli aveva dato anche una figlia, chiamata Amaltrude). Imiltrude fu poi ripudiata nel 770.\nDi Imiltrude sono ignote le date di nascita e di morte. Si pu\u00f2 evincere che fosse di una famiglia nobiliare franco-alsaziana."}
{"id": "1148526", "revid": "1522738", "url": "https://it.wikipedia.org/wiki?curid=1148526", "title": "Timon e Pumbaa", "text": "Timon e Pumbaa sono i due comprimari nel film d'animazione della Disney del 1994 \"Il re leone\" e nel suo omonimo remake del 2019, e successivamente protagonisti nella loro serie animata omonima e nel film a loro dedicato \"Il re leone - Hakuna Matata\". Sono rispettivamente un suricato ed un facocero. Il loro motto \u00e8 racchiuso nella oramai conosciuta e apprezzata frase africana Hakuna Matata, che significa \"senza pensieri\".\nCaratteristiche e personalit\u00e0.\nTimon.\n\u00c8 un suricato. \u00c8 intelligente e scaltro, si definisce il cervello del duo, sebbene non sia ingegnoso come vorrebbe far credere: spesso, infatti, rivendica le idee avute da Pumbaa come sue ed \u00e8 molto pi\u00f9 impulsivo di quest'ultimo.\nHa un carattere piuttosto spiritoso, altruista, a volte egoista e spensierato, ma dimostra spesso di avere un cuore buono e simpatico e farebbe qualsiasi cosa per aiutare i suoi amici. Diversamente dalla maggior parte dei suricati, che lavorano costantemente, Timon \u00e8 un pigro sognatore che si autoesilier\u00e0 dal branco, non sopportando lo stile di vita claustrofobico dei suoi simili. Nella serie animata Timon e Pumbaa, si scopre essere anche un po' scorbutico e cinico.\nA causa della bassa posizione che occupa nella catena alimentare, ha un'indole piuttosto pavida, infatti conta spesso sulla protezione di altri animali pi\u00f9 grossi, come Pumbaa e Simba, ma nei momenti del bisogno dimostra di essere disposto a fare lo stesso per loro, arrivando anche a rischiare la propria vita nel farlo. Cammina costantemente su due zampe, a differenza dei veri suricati, che possono sollevarsi sulle zampe posteriori ma non camminare sempre in questa posizione.\nInizialmente, all'interno della sua colonia di suricati, faceva la sentinella, ma dopo aver fatto un grosso errore, comprende di non appartenere a quel branco e decide di autoesiliarsi, per poi incontrare Pumbaa.\nNon sopporta Nala, soprattutto nel primo film e nello spin-off dedicato a lui e Pumbaa, in quanto \u00e8 convinto che sia lei la causa della fine del trio \"Hakuna Matata\", facendo perdere la testa a Simba e diventando la compagna di quest'ultimo; inoltre non le perdona di aver cercato di mangiare lui e Pumbaa.\nPumbaa.\n\u00c8 un facocero. Dotato di un carattere buono, gentile e simpatico, si preoccupa profondamente per i suoi amici ed \u00e8 molto protettivo verso Timon. Talvolta dimostra un'ingenuit\u00e0 quasi infantile, che pu\u00f2 venire spesso interpretata come stupidit\u00e0, ma \u00e8 pi\u00f9 intelligente di quanto sembri, infatti ha spesso idee brillanti e intuizioni perspicaci, che Timon spesso spaccia, con gran spudoratezza, per sue. Ha sempre un'inarrestabile fame di insetti ed il suo tratto caratteristico sono le sue flatulenze, che emanano un tanfo pestilenziale, capace di mettere fuori combattimento o in fuga chiunque, motivo per cui da giovane era evitato da tutti gli altri animali. Sembra essere molto forte, anche se non come un leone, infatti \u00e8 riuscito a mettere in fuga Shenzi, Banzai ed Ed da solo. C'\u00e8 una cosa che lo fa andare su tutte le furie: il fatto di essere chiamato \"maiale\". Quando si sente apostrofare cos\u00ec si infuria molto e si scaglia contro chi lo ha detto, in quanto pretende di essere chiamato \"\"Signor \"Maiale\" (per esempio ne \"Il re leone\" fa fuggire le tre iene attaccandole, e nella serie animata \"Timon e Pumbaa\" attaccando i ghepardi e il coniglio magico rosa, perch\u00e9 lo hanno chiamato cos\u00ec).\nSerie animata.\nUna serie animata, composta da 85 per 168 episodi in tre stagioni, prodotta dal 1995 al 1999, fu dedicata interamente a Timon e Pumbaa. In questi episodi viene illustrata la vita di Timon e Pumbaa, prima e dopo la saga del Re leone, e le loro divertenti avventure nella giungla, compiute in diversi tempi.\nIn questa serie si scontrano spesso con Fusto Quint, avventuriero e cacciatore (occasionalmente anche fotografo, cuoco, cercatore d'oro, ladro e truffatore) che funge da antagonista, ostacolando i due amici in ogni impresa. Quint cambia nome e identit\u00e0 a seconda dell'episodio e dell'occupazione assegnatagli. Non solo, ma anche alle prese con vari avversari diversi da loro, come Smolder l'orso, Cheetato e Cheetata i ghepardi, Boss Castoro il castoro taglialegna, I cannibali, il suricato burlone Fred, Toucan Dan il tucano ladro e il Piccolo Jimmy l'uccellino. Poi incontrano nuovi amici come Speedy la lumaca che non pu\u00f2 essere mangiata da loro, e Irwin il pinguino che porta guai.\nNella serie i due viaggiano per il mondo e affrontano ogni sorta di avventura. Sono anche capaci di parlare e di farsi capire dagli uomini. Nella serie appare anche Simba, in una manciata di episodi (come \"Predatori\", \"La guardia del corpo\" e \"Il crollo dell'impero romano\"), insieme a altri personaggi del Re leone come Rafiki, Zazu e le iene Shenzi, Banzai ed Ed. In un episodio, Pumbaa adotta un cucciolo di alligatore credendolo un facocero e lo chiama Pumbaa Junior. Nella prima stagione della serie vi sono anche alcune canzoni dedicate a Timon e Pumbaa, come \"The Lion Sleeps Tonight\", \"Yummy Yummy Yummy\" e una versione speciale di \"Stand by Me\".\nNella serie animata, in diversi episodi, vengono rivelati i cognomi dei due personaggi: quello di Timon \u00e8 Berkowitz mentre quello di Pumbaa \u00e8 Smith.\nDalla serie sono usciti tre VHS e DVD:\nAltre apparizioni.\nTimon e Pumbaa appaiono come protagonisti anche nei cortometraggi educativi di \"Tutti i pazzi per la sicurezza\"."}
{"id": "1148527", "revid": "1086846", "url": "https://it.wikipedia.org/wiki?curid=1148527", "title": "Football Club Internazionale 1923-1924", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1923-1924.\nStagione.\nPrima Divisione: l'Inter arriva terza nel girone A della Prima Divisione, Lega Nord, e non si qualifica per le finali."}
{"id": "1148528", "revid": "35813", "url": "https://it.wikipedia.org/wiki?curid=1148528", "title": "Don Giovanni ossia Il Convitato di Pietra", "text": ""}
{"id": "1148529", "revid": "1544245", "url": "https://it.wikipedia.org/wiki?curid=1148529", "title": "Aktau", "text": "Aktau o Aqtau (; ) \u00e8 una citt\u00e0 autonoma del Kazakistan sudoccidentale, capoluogo della regione di Mangghystau.\nGeografia fisica.\nAktau si trova sulla costa orientale del mar Caspio su un terreno prevalentemente pianeggiante.\nOrigini del nome.\nI primi nomi adottati dalla citt\u00e0 furono quello di Melovoe () ed in seguito Gur'ev-20 (). Per breve tempo ha anche assunto il nome eponimo di \u0160ev\u010denko (), in onore del poeta ucraino Taras Hryhorovy\u010d \u0160ev\u010denko, forse dovuto alla forte presenza ucraina nell'insediamento.\nAktau \u00e8 stato adottato per un breve periodo tra il 1963 e il 1964 e in via definitiva nel 1991, dopo la dissoluzione dell'Unione Sovietica. Nonostante il cambio, il codice IATA dell'aeroporto \u00e8 rimasto SCO (dal precedente nome, \u0160ev\u010denko). Il toponimo in kazako \u00e8 traducibile con: \"montagna bianca\" in virt\u00f9 delle scogliere a strapiombo sul mare.\nStoria.\nIn antichit\u00e0 l'area era abitata da alcune trib\u00f9 scite, probabilmente appartenenti al popolo dei Dahai. Successivamente fino all'era sovietica non si registrano insediamenti particolarmente rilevanti, probabilmente a causa della siccit\u00e0 della zona.\nIntorno al 1958 alcuni tecnici russi si stanziarono nella zona, ribattezzando l'insediamento Melovoe. Stanziatisi in seguito alla scoperta di importanti giacimenti di uranio, iniziarono a sviluppare gli impianti per l'estrazione del minerale e Melovoe divenne quindi una \"citt\u00e0 chiusa\" con il nome di Gur'ev-20.\nNel 1963 il suo status venne modificato e divenne una citt\u00e0 con il nome di Aktau, poi ridenominata \u0160ev\u010denko in onore del poeta ucraino Taras Hryhorovy\u010d \u0160ev\u010denko.\nNel 1973 fu aperta una centrale nucleare con un reattore FBR BN-350 che oltre ad alimentare la citt\u00e0 era utilizzata per la desalinizzazione dell'acqua marina. La centrale venne chiusa nel 1999 ma rimase l'unica centrale nucleare del Kazakistan.\nNel 2007 il presidente kazako Nursultan Nazarbaev ha annunciato un progetto per sviluppare e ampliare Aktau: il progetto prevedeva la costruzione di quartieri residenziali e vari edifici a poca distanza dalla citt\u00e0 originale su un totale di 4 milioni di m\u00b2. Il progetto \u00e8 stato soppresso nell'agosto 2013.\nToponomastica.\nPoich\u00e9 Aktau nacque come citt\u00e0 chiusa, le vie non hanno nome e l'indirizzo consiste in tre numeri: il numero di isolato, il numero della costruzione ed il numero della casa o della stanza.\nInfrastrutture e trasporti.\nPorti.\nIl porto di Aktau \u00e8 stato ampliato nel 2015 per permetterne l'utilizzo da parti di navi cargo di grandi dimensioni.\nAeroporti.\nAktau \u00e8 servita da un aeroporto internazionale, che dista circa 30\u00a0km dal centro della citt\u00e0.\nMobilit\u00e0 urbana.\nI mezzi pubblici adoperati per lo spostamento ad Aktau sono l'autobus e il taxi, vista l'assenza di ferrovie, tranvie e filovie."}
{"id": "1148531", "revid": "110157", "url": "https://it.wikipedia.org/wiki?curid=1148531", "title": "Chiesa di Santa Maria delle Grazie (Pistoia)", "text": "La chiesa di Santa Maria delle Grazie di Pistoia \u00e8 una chiesa rinascimentale, e si trova vicino allo \"Spedale degli Infermi\" di Santa Maria del Ceppo.\nStoria e descrizione.\nLa piccola chiesa sorse in sostituzione di un oratorio eretto in una stanza dell'ospedale dei Santi Donnino e Lorenzo in cui nel 1336 una fanciulla era stata guarita dall'intervento miracoloso della Vergine Maria: nel 1469 il Consiglio del Popolo di Pistoia deliber\u00f2 lo stanziamento di una notevole somma di denaro e al posto dell'oratorio fu eretta l'attuale chiesa rinascimentale, probabilmente ad opera dell'architetto pistoiese Ventura Vitoni e non del fiorentino Michelozzo. Il coro ha struttura che si ispira alla brunelleschiana Cappella dei Pazzi di Santa Croce a Firenze.\nIl letto del miracolo, conservato in una cappella della chiesa, testimonia ancora la generosit\u00e0 del benefattore Giovanni di Matteo Gualdimari pistoiese in data 5 luglio 1330 che, oltre al denaro aveva dotato l'antico ospedale di letti a una piazza e non di pancacci capaci di molti degenti come di solito avveniva. Da questo letto il Santuario trae il nome popolare di \"Madonna del Letto \" Nelle testate del letto si legge ,a capo : Pregate Dio per l'anima di Condoro di Giovanni da Monte Chatini A.D. MCCCXXXVI ; sulla tavola a piedi: Pregate Dio per l'anima di Feduccio di Chele Mogioni. A.D.MCCCXXXVII.Dopo il fatto prodigioso della guarigione della giovinetta, venne figurata l'Immagine della Madonna,in stile giottesco. La singolare presenza nel Santuario di un letto dello Spedale,del secolo XIV,indica la fiducia riposta dei malati nella Madonna, muovendo la taumaturgica leva della Speranza ,che prima solleva le pene del dolore e poi spalanca le porte verso la trepidante attesa della Grazia per la guarigione.\nOrgano a canne.\nNella chiesa \u00e8 collocato un organo a canne costruito da Filippo e Antonio Tronci di Pistoia nel 1755.\nLo strumento, a trasmissione integralmente meccanica, ha una tastiera di 45 note con prima ottava corta e una pedaliera di 8 pedali costantemente unita alla tastiera."}
{"id": "1148532", "revid": "767487", "url": "https://it.wikipedia.org/wiki?curid=1148532", "title": "SMS Erzherzog Franz Ferdinand", "text": "La SMS \"Erzherzog Franz Ferdinand\" (che in tedesco significa \"Arciduca Francesco Ferdinando\", in omaggio all'omonimo arciduca) fu una corazzata della Marina Austro-Ungarica che insieme alle gemelle \"Radetzky\" e \"Zrinyi\" form\u00f2 la classe Radetzky.\nStoria.\nEntrata in servizio il 15 giugno 1910 l'unit\u00e0 Il 1\u00ba gennaio 1911 venne inviata nel Mediterraneo Orientale in crociera addestrativa come ammiraglia di Squadra era una nave solida con una protezione ben distribuita e notevolmente armata con gli ottimi pezzi di costruzione \u0160koda.\nAllo scoppio del primo conflitto mondiale venne assegnata alla Riserva Navale a protezione delle Bocche di Cattaro e di Pola e il 24 maggio 1915 in servizio nella Seconda Divisione Navale, insieme allo \"Zrinyi\" bombard\u00f2 la costa adriatica ed il porto di Ancona.\nNell'autunno del 1918, quando la situazione bellica si dimostr\u00f2 ormai irrimediabilmente compromessa per l'Impero austro-ungarico, nel tentativo di scongiurare il disfacimento del proprio impero l'imperatore Carlo I decise di cedere l'intera flotta allo Stato degli Sloveni, dei Croati e dei Serbi appena costituitosi. A pochi giorni dalla fine della guerra, il 31 ottobre, l'ammiraglio Mikl\u00f3s Horthy consegn\u00f2 la flotta ancorata a Pola agli ufficiali del nuovo stato. Al termine del conflitto il 24 marzo 1919 la corazzata \"Erzherzog Franz Ferdinand\" venne rimorchiata a Venezia senza bandiera ed ancorata alla Giudecca per essere successivamente demolita tra il 1921 e il 1922 per ironia della sorte proprio ad Ancona.\nCollegamenti.\nNote storiche Erzherzog Franz Ferdinand"}
{"id": "1148536", "revid": "1305772", "url": "https://it.wikipedia.org/wiki?curid=1148536", "title": "Okiagari-koboshi", "text": " \u00e8 una bambola tradizionale giapponese. Questo giocattolo \u00e8 fatto di cartapesta ed in modo che, se viene colpito per farlo ribaltare, il suo peso lo riporta sempre in piedi. Okiagari-koboshi \u00e8 considerato un portafortuna, un simbolo di perseveranza e di capacit\u00e0 di resistere alle avversit\u00e0.\nStoria.\nI costruttori dei primi okiagari-koboshi probabilmente si basarono su un giocattolo cinese chiamato \"Budaoweng\" (\"il vecchio che non cade\") che \u00e8 bilanciato in modo simile. Okiagari-koboshi \u00e8 stato a lungo popolare tra i bambini giapponesi. Viene menzionato in un'opera teatrale del XIV secolo intitolata \"Manju-Kui\". Lo studioso di folklore giapponese Lafcadio Hearn ha registrato una ninna nanna di Matsue, nella provincia di Izumo che risale all'inizio del XX secolo ed elenca la bambola come regalo per un bambino:\nTradotta, dice:\nGli Okiagari-koboshi sono famosi nella regione di Aizu della Prefettura di Fukushima, dove le bambole sono vendute nelle varianti rossa e blu. La gente le compra durante il \"Tokaichi\" (\"mercato del decimo giorno\") che si tiene ogni 10 di gennaio. Gli acquirenti di solito buttano gi\u00f9 molti okiagari-koboshi tutti in una volta; quelli che restano in piedi sono considerati i fortunati. La tradizione richiede l'acquisto di un okiagari-koboshi per ogni membro della famiglia pi\u00f9 uno extra nella speranza che la famiglia crescer\u00e0 nel corso dell'anno.\nBambole Daruma.\nUn tipo di bambola Daruma funziona con lo stesso principio dell'okiagari-koboshi e a volte viene chiamata con questo nome; quando viene spinta gi\u00f9 si rialza. Questa rappresentazione del monaco buddista Bodhidharma probabilmente deriva da una leggenda che dice che una volta egli rimase in meditazione per nove anni, e gli si atrofizzarono gli arti (o gli caddero del tutto). Una canzone per bambini del XVII secolo descrive le bambole Daruma di tipo okiagari-koboshi dell'epoca come molto simili alle loro corrispondenti raffigurazioni moderne:"}
{"id": "1148538", "revid": "125741646", "url": "https://it.wikipedia.org/wiki?curid=1148538", "title": "Associazione Sportiva Dilettantistica Mazara Calcio", "text": "LA.S.D. Mazara Calcio, meglio nota come Mazara, \u00e8 una societ\u00e0 calcistica italiana, con sede nella citt\u00e0 di Mazara del Vallo. Milita in Eccellenza Sicilia. \nIl club mazarese fu fondato nel 1946 come \"Unione Sportiva Mazara\", ma prese parte al suo primo campionato in Prima Divisione solo nella stagione 1948-1949, quando ader\u00ec alla Federazione Italiana Giuoco Calcio. Nel 1996 si fonde con la \"Societ\u00e0 Calcio Mazara 2000\", dando vita al \"Gruppo Sportivo Mazara 1946\" fino all'attuale denominazione societaria nel 2010. Vanta ben 25 campionati nel quarto livello calcistico italiano, di cui, 15 consecutivi, tuttavia, i giallobl\u00f9 non sono mai andati oltre, mantenendosi sempre nei campionati dilettantistici. Fra i trofei conquistati ne figura uno, la Coppa Italia Dilettanti Sicilia vinta nella stagione 2015-2016 contro l' 3-1.\nStoria.\nFondazione e primi anni.\nLe prime presenze del calcio a Mazara sono databili all'anno 1946; per l'esordio di una compagine cittadina in un campionato FIGC si dovette aspettare fino al 1948, quando lUnione Sportiva Mazara partecip\u00f2 al campionato di Prima Divisione. Nella stagione 1960-61, il Mazara esord\u00ec nel campionato di Serie D, dove gioc\u00f2 per tre stagioni consecutive per poi ritornarvici, seppur per una sola annata, nella stagione calcistica 1971-72. Nel 1975-76 il Mazara, allenato da Carlo Ceserato, riconquist\u00f2 l'agognata Serie D al termine di uno spareggio-promozione giocato e vinto per 1-0 alla Favorita di Palermo contro il Canicatt\u00ec. In seguito a quest'ultima promozione il Mazara milit\u00f2 in Serie D (conosciuta poi anche come Interregionale e Campionato Nazionale Dilettanti) per ben 19 stagioni di fila.\nTentativi di scalata.\nDurante gli anni ottanta e gli inizi degli anni novanta, il Mazara si propose pi\u00f9 volte come reale candidata per la promozione nel calcio professionistico, senza tuttavia riuscire a raggiungere l'obiettivo. In particolare, la stagione 1984-85 vide il Mazara allenato da Ignazio Arcoleo vincere l'allora campionato di Interregionale, per poi ritrovarsi punito con cinque punti di penalizzazione in seguito a un'accusa di illecito sportivo. Tale penalizzazione consent\u00ec al di scavalcare in classifica i \"giallobl\u00f9\" e conquistare la promozione in Serie C2 a loro danno. Negli anni successivi, il Mazara sfior\u00f2 per almeno altre due volte la promozione: nel 1988-89, in cui termin\u00f2 il campionato alle spalle dell' per un solo punto, e nel 1990-91, concludendo il campionato al terzo posto dietro il Trapani e al Gangi, che poi perse lo spareggio promozione a favore del .\nRetrocessione, declino e fusione.\nDopo diciannove stagioni consecutive in Serie D (Interregionale per alcuni anni), il Mazara, piegato dai debiti, retrocesse nella stagione 1994-95. Nella stagione successiva di Eccellenza l'US Mazara si trov\u00f2 a dover fronteggiare un'altra squadra locale, lS.C. Mazara 2000, una squadra di recente fondazione che proveniva da una serie di promozioni consecutive che l'avevano portata fino a giocare in Eccellenza. Per una stagione, US Mazara e Mazara 2000 si fronteggiarono nello stesso campionato dando vita a una curiosa stracittadina: l'US Mazara termin\u00f2 il campionato al quarto posto, mentre il Mazara 2000 chiuse in settima piazza. Le due squadre decisero quindi di fondersi nel Gruppo Sportivo Mazara 1946 che vinse nettamente il campionato di Eccellenza gi\u00e0 nella sua stagione di esordio (1996-97).\nIl ritorno del Mazara in Serie D coincise con una stagione che termin\u00f2 con una salvezza acquisita all'ultima giornata per un solo punto. La stagione successiva fu, se possibile, ancora pi\u00f9 sofferta, in quanto vide i \"canarini\" costretti a uno spareggio salvezza contro la Sancataldese disputato a Termini Imerese: l'incontro termin\u00f2 con una vittoria per 1-0 del Mazara che riusc\u00ec ancora una volta ad evitare la retrocessione. La retrocessione fu tuttavia solo rimandata, in quanto la stagione 1999-2000 vide il Mazara in grosse difficolt\u00e0 finanziarie e organizzative, tanto da ritrovarsi a disputare gran parte del torneo con un gruppo di giocatori giovani e inesperti. Tale stagione termin\u00f2 con il Mazara ultimo in classifica, con soli otto punti in trentaquattro partite, e nuovamente retrocesso in Eccellenza.\nLa nuova retrocessione in Eccellenza segn\u00f2 l'inizio di un periodo di declino che si ritrov\u00f2 a dover giocare uno spareggio-retrocessione contro il al termine della stagione 2003-04, dopo aver terminato la \"regular season\" in tredicesima piazza. La sconfitta per 1-0 signific\u00f2 retrocessione in Promozione per il Mazara. La prima stagione in Promozione termin\u00f2 con un deludente quinto posto. La stagione 2005-06 invece vide una nuova propriet\u00e0 prender possesso delle redini del club giallobl\u00f9 e vincere il campionato sotto la guida tecnica del mazarese Filippo Cavataio, ex difensore di Serie C.\nLa stagione 2006-07 vide il Mazara lottare nelle zone alte della classifica alla ricerca di una seconda promozione consecutiva. Il campionato, vinto dall'Alcamo nella \"regular season\", prosegu\u00ec con il Mazara impegnato nei play-off promozione: dopo aver eliminato il Kamarat in semifinale, i canarini tuttavia uscirono in finale per mano del Carini, secondo classificato. Nella stagione successiva, i canarini non riuscirono a migliorare tali risultati, qualificandosi ancora una volta per i play-off promozione, ma venendo eliminati in semifinale dal Trapani.\nIl ritorno in Serie D.\nLa stagione 2008-09 vede il Mazara protagonista del campionato e in una lotta coi palermitani del Villabate per il primato; lotta che sfocer\u00e0 in uno scontro diretto al Nino Vaccara sospeso dopo 10 minuti per l'annullamento di un gol in sfavore della squadra di casa immediatamente seguito da una rete segnata dei giocatori del Villabate con gran parte dei giocatori giallobl\u00f9 ancora fuori dal campo per festeggiare il gol: le immagini di quella partita (che verr\u00e0 nel frattempo sospesa) verranno riprese da molti media nazionali ed internazionali vista l'eccezionalit\u00e0 dell'accaduto; infatti, il match verr\u00e0 poi fatto ripetere e vedr\u00e0 la vittoria del Mazara per 2-0 (davanti a circa 4.000 spettatori) per un successo che lancia la squadra canarina verso la vittoria del campionato raggiunta il 22 Marzo 2010 quando i giallobl\u00f9 si impongono per 4-0 sul Marsala davanti ad uno stadio stracolmo.\nLa stagione 2009-10 vede il ritorno del Mazara in Serie D che ottiene la salvezza a due giornate dal termine senza bisogno di disputare i play-out. Nel giugno 2010 la societ\u00e0 mazarese cambia denominazione diventando Associazione Sportiva Dilettantistica Mazara Calcio.\nLa stagione 2010-2011 vede i canarini protagonisti di un campionato sfortunato che si conclude con la retrocessione in Eccellenza.\nIl ritorno in Eccellenza (Anni 2010).\nNella prima stagione di ritorno all'Eccellenza, il Mazara ha tentato di tornare immediatamente in Serie D acquisendo diversi giocatori di categoria superiore, tra cui l'ex attaccante del Torino Akeem Omolade.\u00a0Nonostante diversi tentativi, il club ha vissuto momenti difficili\u00a0soprattutto nella stagione 2013-14 quando si \u00e8 salvato dalla retrocessione attraverso i playoff, decisi da un pareggio dell'ultimo minuto contro il Rocca di Caprileone. \nNella stagione 2014-15 il Mazara ha nominato allenatore Nicola Terranova, ex vice allenatore e fratello maggiore del difensore Emanuele Terranova e ha concluso la stagione al secondo posto dietro i vincitori del Marsala.\u00a0Qualificati ai playoff nazionali, sono stati eliminati in finale dal club pugliese del Nard\u00f2.\nLa stagione 2015-16 \u00e9 iniziata con Terranova nuovamente alla guida della squadra\u00a0ma, dopo con l'avvento della nuova propriet\u00e0, il nuovo presidente Elio Abbagnato (ex presidente del club dal 1989 al 1991 e suocero dell'ex nazionale italiano Federico Balzaretti) ha nominato allenatore l'ex giocatore di Serie A Tommaso Napoli.\u00a0Il club chiuse la stagione al settimo posto in campionato, aggiudicandosi per\u00f2 per la prima volta la Coppa Italia Dilettanti regionale e perdendo in finale contro l'Unione Sanremo la possibilit\u00e0 di vincere la Coppa Italia Dilettanti nazionali che offriva anche un ulteriore posto in Serie D.\nNella stagione successiva Andrea Pensabene diventa il nuovo capo allenatore, sostituendo a settembre il mazarese Giacomo Modica e nel novembre 2016, Abbagnato ha venduto il club all'amministratore delegato Filippo Franzone che rimarr\u00e0 presidente fino al 2019 quando il club venne rilevato da un consorzio locale con presidente il mazarese Davide Titone.\nColori e simboli.\nI colori ufficiali della squadra mazarese sono il giallo canarino e il blu, che sono anche i colori ufficiali di Mazara del Vallo.\nLo stemma originale della squadra di Mazara ricordava la fusione del 1996 tra i due club locali e rivali \"US Mazara\" e \"SC Mazara 2000\". Su di esso erano presenti entrambi i due elementi caratteristici dei rispettivi stemmi originali delle due squadre, rispettivamente il canarino e il cavalluccio marino che diedero vita al \"Gruppo Sportivo Mazara Calcio 1946\". Quel logo \u00e8 stato abbandonato nel 2010 a favore di una nuova versione che raffigura solo il canarino.\nStrutture.\nStadio.\nIl Mazara gioca le partite casalinghe allo Stadio Nino Vaccara, uno stadio situato lungo il fiume Mazaro. In origine era uno stadio in terra battuta senza posti a sedere ma successivamente ha subito una massiccia ristrutturazione nei primi anni 2000, con la realizzazione di un campo sintetico e di una tribuna numerata con tettoia.\nLo stadio \u00e8 suddiviso in tre settori: la tribuna numerata (tribuna centrale) con una capienza di circa 1.700 posti; la curva, dove siedono i tifosi organizzati, con una capienza di circa 1.000 persone e la gradinata davanti alla tribuna, con una capienza di circa 1.500 posti, che negli ultimi anni funge anche da settore ospiti. \nAll'esterno dello stadio, proprio a lato dell'ingresso principale, i murales raffigurano pescatori e pescherecci caratteristici di Mazara del Vallo.\nIl Mazara nella cultura di massa.\nIl 27 aprile 2016, in occasione della finale di Coppa Italia Dilettanti tra Mazara e , la Lega Nazionale Dilettanti, ha trasmesso in esclusiva il match sul proprio account ufficiale di YouTube.\nCalciatori.\nCapitani.\nQuesta la lista dei capitani che hanno indossato la fascia dal 1948 ad oggi.\nTifoseria.\nStoria.\nll tifo organizzato mazarese \u00e8 nato nel 1981 con la fondazione del gruppo \"Fedelissimi\". Dal 1988, il gruppo ultras organizzato pi\u00f9 importante \u00e8 quello della \"Brigata Sudista 1988,\" che segue ed ha seguito in massa le partite in casa e in trasferta della squadra giallobl\u00f9. Altri gruppi storici che occupano ed hanno occupato la curva sud del Nino Vaccara sono \"Mazaresi Ultras\", \"Passione e Mentalit\u00e0\", \"BOYS\", \"Vecchia Guardia\", \"Banda Veleno\" e \"Alcol Group\".\nGemellaggi e rivalit\u00e0.\nLa tifoseria mazarese \u00e8 storicamente legata con la tifoseria del Marsala, gemellaggio risalente ai primi anni '80. Rapporti di stima ed amicizia ci sono con i tifosi di Palermo, Akragas, Gela, Milazzo, Gibellina e Gravina.\nLa rivalit\u00e0 pi\u00f9 forte e datata nel tempo \u00e9 quella contro il Trapani: derby caratterizzato da imponenti coreografie ma anche da decisioni controverse, come quella di giocare a porte chiuse (2007-2008) o senza tifoseria ospite (2010) a causa dei numerosi scontri susseguitisi negli anni dalle due tifoserie. Altra rivalit\u00e1 sentita \u00e9 quella con la tifoseria della Folgore Selinunte. Dissidi ci sono anche con Licata, Nissa, Acireale, Catania, Sciacca, Alcamo, Giarre, Sancataldese, Turris e Salemi."}
{"id": "1148545", "revid": "519091", "url": "https://it.wikipedia.org/wiki?curid=1148545", "title": "Football Club Internazionale 1922-1923", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1922-1923.\nStagione.\nPrima Divisione: l'Inter vince entrambe le sfide degli spareggi salvezza dell'anno precedente, dopo essere arrivata ultima in Prima Divisione. Chiude settima nel girone A della Prima Divisione, Lega Nord, e non si qualifica per le finali nazionali."}
{"id": "1148548", "revid": "104088046", "url": "https://it.wikipedia.org/wiki?curid=1148548", "title": "L'arma segreta di Archimede", "text": "L'arma segreta di Archimede \u00e8 una commedia teatrale scritta da Dumitru Solomon nel 2003 e ambientata nel 214 a.C. in una Siracusa sotto l'assedio dell'esercito romano comandato dal generale Marco Claudio Marcello.\nTrama.\nProtagonista \u00e8 l'eccentrico inventore siracusano Archimede e la sua convinzione che il mondo sarebbe migliore se gli esseri umani non potessero nascondere i loro pensieri.\nIl testo riprende sotto molti punti la Commedia dell'arte (personaggi fortemente caratterizzati e scambi di persona) e l'autore, di nazionalit\u00e0 rumena, trae spunto dalla storia per elevare un inno alla resistenza dei deboli contro i poteri forti, in evidente polemica evidente contro il coevo governo rumeno, tessendo e intrecciando con ironia le vicende familiari della famiglia di Archimede e i giochi di potere che si dipanano dai poli in contrapposizione: il re di Siracusa Gerone II e il generale Marcellus.\nRappresentazioni.\nIn Italia il testo \u00e8 stato rappresentato per la prima volta in assoluto dagli allievi del Teatro Stabile di Torino nel 2005 al \"Teatro Out off\" di Milano sotto la regia di Mauro Avogadro.\nUn allestimento successivo, sempre dello stesso anno, si ebbe a cura di Massimo Navone al Piccolo Teatro di Milano.\nCollegamenti esterni.\n "}
{"id": "1148549", "revid": "599013", "url": "https://it.wikipedia.org/wiki?curid=1148549", "title": "Gianluca De Ponti", "text": "Carriera.\nEsord\u00ec in Serie A poco pi\u00f9 che ventitreenne, il 12 ottobre 1975, con la maglia del alla \"Fiorita\", contro la . Nel club romagnolo era arrivato dalla Sangiovannese, societ\u00e0 nella quale aveva realizzato, in Serie C, 14 gol in 32 partite.\nCresciuto nell'Impruneta e trasferitosi successivamente alla Terranuovese, in quattro stagioni tra i dilettanti aveva realizzato 62 reti. A Cesena rimase per due stagioni, 30 presenze e 9 gol, per trasferirsi successivamente al , all', alla e all'.\nNella citt\u00e0 campana realizz\u00f2 il suo primato personale di reti in massima divisione, otto (realizz\u00f2 10 reti con la maglia della nella stagione 1980-1981, ma in Serie B) e rientr\u00f2 a Bologna nell'estate del 1982, dopo la prima retrocessione dei felsinei in Serie B. De Ponti segu\u00ec i rossoblu anche in Serie C1 per poi contribuire, pur con una sola rete all'attivo, all'immediato ritorno fra i cadetti della stagione 1983-84.\nNel 1985 si trasferisce nel campionato maltese con la maglia dello \u017burrieq, dove gi\u00e0 milita il suo ex-compagno dei tempi del Bologna Adelmo Paris, e con cui vince la classifica cannonieri nella stagione 1985-1986 con 8 reti all'attivo.\nIn carriera ha totalizzato complessivamente 143 presenze e 35 reti in Serie A e 58 presenze e 15 reti in Serie B.\nDopo il ritiro.\nVisibilmente cambiato dal tumore inizialmente diagnosticatogli come benigno e rivelatosi per\u00f2 maligno, gi\u00e0 nel 2000 ha iniziato la sua battaglia contro gli errori dei medici, nutrendo per\u00f2 dei dubbi sulle sostanze assunte a sua insaputa e che presumibilmente hanno fatto ammalare o ucciso colleghi calciatori del Cesena 1976-1977."}
{"id": "1148551", "revid": "49009", "url": "https://it.wikipedia.org/wiki?curid=1148551", "title": "Arpad Veisz", "text": ""}
{"id": "1148553", "revid": "640277", "url": "https://it.wikipedia.org/wiki?curid=1148553", "title": "OMEGA", "text": "L'OMEGA (\"Osservatorio per la Mineralogia, l'Acqua, i Ghiacci e l'Attivit\u00e0\") \u00e8 lo spettrometro ad immagine visibile-infrarosso della missione spaziale ESA Mars Express, lanciata nel giugno del 2003 ed entrata in orbita marziana il 25 dicembre dello stesso anno. Fornisce spettri della superficie e dell'atmosfera nella banda 0,5 - 5,2 \u00b5m con una risoluzione spaziale variabile tra 350 m a 10 km.\nOMEGA \u00e8 composto da due strumenti distinti osservanti lo stesso piano focale, l'uno dedicato al Visibile (-VIS) nella banda (0.35-1.)\u00b5m con una risoluzione spettrale di ~5 nm, ed l'altro dedicato all'infrarosso vicino (-NIR) nella banda (1.-5.)\u00b5m, anch'esso diviso in due rivelatori con una risoluzione spettrale di 13 nm, fino a 2,7 \u00b5m e di 26 nm oltre.\nLe osservazioni di OMEGA permettono una mappatura mineralogica, una dettagliata esplorazione geologica nonch\u00e9 dei processi che modificano la superficie. La sua risoluzione spettrale permette anche un'analisi dei fenomeni atmosferici, quali abbondanza e variabilit\u00e0 delle specie minori, aerosol e le loro distribuzioni verticali.\nOMEGA \u00e8 stato sviluppato dall'IAS (Francia) e dal LESIA (Francia) con il supporto del CNES (Francia) e la partecipazione dell'IFSI (Italia) e dell'IKI (Russia)."}
{"id": "1148556", "revid": "2091899", "url": "https://it.wikipedia.org/wiki?curid=1148556", "title": "Guane", "text": "I Guane erano un popolo indigeno della Colombia. \nAppartenevano al ceppo linguistico Chibcha e avevano frequenti contatti con il popolo dei Muisca.\nI Guane vivevano nell'area che oggi \u00e8 occupata dal dipartimento colombiano del Santander.\nL'arrivo nella regione del \"Conquistador\" tedesco Ambrosio Alfinger nel 1531 fu distruttivo per i Guane, che probabilmente furono decimati dalle malattie portate inconsapevolmente dagli europei.\nNegli anni successivi lo spagnolo Mart\u00ecn Galeano attu\u00f2 un sistematico genocidio dei pochi Guane rimasti che si estinsero del tutto nel secolo XVII.\nI Guane hanno lasciato dei petroglifi nelle montagne adiacenti alla Mesa de los Santos, un altipiano situato nel dipartimento del Santander.\nSulla loro cultura, si sa che adoravano il sole.\nLo scrittore colombiano Jaime Alvarez Gutierrez ritiene che i Guane abbiano sviluppato uno stupefacente calendario di 260 giorni oltre ad un calendario di 365 giorni.\nIl calendario Guane, che Gutierrez ritiene di grande valore, paragonabile al calendario azteco o al calendario maya, \u00e8 costituito da 15 pezzi di pietra ovoidale forata e intagliata. Attualmente le pietre intagliate sono oggetto di studio.\nUltimamente il ricercatore colombiano Alejandro Navas ha studiato la caverna del Guerrero individuandola come la tomba del cacique Guanent\u00e0 e ha documentato e registrato molti siti archeologici Guane. \nBibliografia.\nJaime Alvarez Gutierrez\nLos Guanes con el codigo, las claves, los glifos, y la revelacion de su increible calendario, 2004 Bucaramanga \u2013 Cabramocha editores"}
{"id": "1148557", "revid": "287204", "url": "https://it.wikipedia.org/wiki?curid=1148557", "title": "Cumia", "text": "Cum\u00eca \u00e8 una frazione di Messina nell'ambito della \"Circoscrizione III\".\nViene geograficamente distinta in Cum\u00eca Superiore e Cum\u00eca Inferiore. Sorge nella valle dove la Fiumara di Cum\u00eca confluisce nel Torrente Bordonaro.\nIl toponimo.\nRiprende la voce araba Qumiyah che deriverebbe dal termine greco Kom\u00eca, \u039a\u03c9\u03bc\u03af\u03b1, cio\u00e8 \"villaggio\" o \"comunit\u00e0\".\nStoria.\nLo sviluppo e la costituzione della localit\u00e0 sono connesse alla presenza nel suo territorio della Badia Basiliana di San Teotisto,di cui non \u00e8 rimasta alcuna traccia.\nIl santo (secondo quanto riferisce Caio D. Gallo nei suoi Annali relativamente all'anno 688) sarebbe stato abate del monastero; ricordato il 4 gennaio, viene venerato col nome di San Teotista a Caccamo, citt\u00e0 di cui sarebbe originario e di cui \u00e8 compatrono.\nLuoghi di culto.\nParrocchie: Santa Maria Annunziata e Santa Marina. Le chiese relative risalgono rispettivamente al XVIII secolo e al XVI secolo, entrambe con interventi successivi."}
{"id": "1148562", "revid": "1851848", "url": "https://it.wikipedia.org/wiki?curid=1148562", "title": "Donato Anzivino", "text": "Caratteristiche tecniche.\nGiocava come terzino destro.\nCarriera.\nGiocatore.\nHa vissuto con la maglia dell' per gran parte della sua carriera. Arriv\u00f2 nella citt\u00e0 picena a diciannove anni, proveniente dalla Pro Vasto. Il suo esordio in Serie A avvenne in Ascoli-Inter (2-0) del 18 aprile 1976. Con la maglia bianconera seppe disimpegnarsi per nove stagioni, sette di Serie A. Nella stagione 1978-1979 realizz\u00f2 il gol decisivo in Ascoli-Atalanta.\nNel campionato 1980-1981 si rese protagonista di due autoreti nelle prime due giornate a favore rispettivamente di Bologna e Napoli. Dal 1984 al 1988 gioca nel Campobasso.\nAllenatore.\nDa allenatore, oltre alle stagioni in Promozione e in Eccellenza con la Pro Vasto, \u00e8 stato alla guida della in Serie C1 e ancora con la Pro Vasto in Serie C2.\nNel 2012 viene ingaggiato dal Borrello, dove milita per oltre due anni, portandolo dalla Prima Categoria all'Eccellenza; nel 2016 vive una breve parentesi sulla panchina del Sambuceto, in Eccellenza abruzzese, dove raccoglie 14 punti in 12 giornate e viene esonerato a 3 partite dal termine del campionato. Nell'agosto 2016 \u00e8 ingaggiato dallo Sporting Casolana, neopromossa nel campionato di promozione abruzzese. Alla prima stagione raggiunge la salvezza dopo i play out disputati contro il Silvi e vinti per 1 a 0. La seconda stagione alla guida dei giallobl\u00f9 casolani \u00e8 pi\u00f9 tranquilla e si conclude con la salvezza anticipata, al termine di un campionato positivo, soprattutto nel girone di ritorno."}
{"id": "1148563", "revid": "17654", "url": "https://it.wikipedia.org/wiki?curid=1148563", "title": "Conservatorio S. Pietro a Majella", "text": ""}
{"id": "1148572", "revid": "729019", "url": "https://it.wikipedia.org/wiki?curid=1148572", "title": "Napoli (nave da battaglia)", "text": "La nave da battaglia Napoli (1910) della Regia Marina costituiva la classe Regina Elena con le similari unit\u00e0 \"Regina Elena\", \"Vittorio Emanuele\" e \"Roma\".\nInsieme alle unit\u00e0 della classe partecip\u00f2 alle attivit\u00e0 belliche della guerra italo-turca e della I Guerra Mondiale."}
{"id": "1148573", "revid": "729019", "url": "https://it.wikipedia.org/wiki?curid=1148573", "title": "Fortezza Santa Barbara", "text": "La fortezza Santa Barbara \u00e8 un'antica fortificazione della citt\u00e0 di Pistoia.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale della Toscana, nel dicembre 2019 divenuto Direzione regionale Musei.\nStoria.\nSorta su un preesistente fortilizio medievale eretto dai fiorentini nel 1331 nei pressi di una cappella dedicata a San Barnaba e distrutto dai pistoiesi per rappresaglia nel 1343, conserva la grande torre e tracce modeste di quelle antiche strutture.\nVenne realizzata per volere di Cosimo I de' Medici, che ne affid\u00f2 il progetto a Nanni Unghero; i lavori, che iniziarono nel 1539, erano diretti da Giovan Battista Bellucci. L'intento era di porre fine alle velleit\u00e0 guerresche dei pistoiesi piuttosto che alle minacce esterne. Il nucleo centrale venne ampliato da Bernardo Buontalenti che la colleg\u00f2 con un nuovo baluardo alle mura cittadine.\nVenne disarmata dal Granduca Pietro Leopoldo nel 1774, dopo aver sostenuto in tutta la sua storia un solo assedio, quello del 1643, quando le truppe dei Barberini attaccarono la citt\u00e0 e furono respinte. Fu utilizzata successivamente come caserma, carcere militare, distretto. Al suo interno i tedeschi nel 1944 fucilarono quattro giovani pistoiesi.\nDescrizione.\nCollocata all'angolo sud-est delle mura cittadine, ha pianta quadrilatera bastionata con possenti mura a scarpata realizzate in mattoni. L'ingresso \u00e8 al centro della cortina, i parapetti sono inclinati, le cannoniere si trovano nei fianchi rettilinei e il tratto verticale della cortina \u00e8 notevolmente sviluppato in altezza. Risponde ai criteri costruttivi di un'architettura \"grossa\" o \"soldatesca\" che non prevede soluzioni formali o decorative come era tipico dell'architettura militare di Cosimo I.\nFase medievale.\nFino al XV secolo, le cinte murarie risultano squadrate, poligonali con cortine a piombo da cui si ergono torri di avvistamento, che erano utili a sopprimere gli invasori dal fianco, camminamenti, caditoie, fossati e cortine in pietra. Della struttura di epoca medievale, rimangono resti di torri e il mastio, rimasto abbastanza integro.\nLa transizione dalla fortezza di San Barnaba di et\u00e0 medievale alla fortezza di Santa Barbara di stampo rinascimentale \u00e8 dovuta ai differenti metodi di approccio propri degli assedianti che ora dispongono delle nuove armi da fuoco al posto di balestre e catapulte, pertanto si eliminano le cime delle torri e gli angoli vivi e si costruisce il fronte bastionato.\nFase rinascimentale.\nNel corso del XVI secolo gli interventi del Bellucci e del Buontalenti sono finalizzati a rimuovere i beccatelli della torre rimasta, che viene espansa e risparmiata dalla cimatura, a differenza del campanile di San Paolo e San Pier Maggiore che impedivano la vista e il controllo sulla citt\u00e0.\nL'edificio resta quasi invariato fino ai giorni nostri, eccezion fatta per qualche lavoro di restauro e adattamento alle varie funzioni che la fortezza ha svolto nel tempo."}
{"id": "1148575", "revid": "122246", "url": "https://it.wikipedia.org/wiki?curid=1148575", "title": "Castello del Carmine", "text": "Il castello del Carmine o Sperone era una fortezza della citt\u00e0 di Napoli, nel quartiere Mercato collocabile tra piazza del Carmine, via Marina e corso Garibaldi.\nStoria.\nEdificato nel 1382 da Carlo III di Durazzo (sovrano del periodo angioino), l'edificio fu collocato volutamente all'angolo meridionale della cinta muraria cittadina come baluardo difensivo, in prossimit\u00e0 di un torrione chiamato \"Sperone\", laddove un tempo proliferavano gli acquitrini della \"Palus neapolitana\". Si tratta di una delle realizzazioni militari pi\u00f9 recenti rispetto alle analoghe costruzioni della citt\u00e0 di Napoli, dovute al ritardo nella conurbazione dell'area orientale ed alla necessit\u00e0 di difenderla dagli attacchi provenienti da oriente, sia via mare che da terra. A differenza, per\u00f2, degli altri fabbricati (Castel Nuovo, Castel Capuano, etc.) non presentava arredi di lusso n\u00e9 sale regali, essendo esclusivamente adibito ad uso militare.\nIl progetto originale si caratterizzava di due torri cilindriche, di un elevato torrione e di mura merlate congiunte da robusti blocchi di piperno. Il castello fu teatro non appena quattro anni dopo la sua costruzione della battaglia che vedeva contrapposti Luigi II d'Angi\u00f2 e Ladislao di Durazzo. In seguito, durante l'assedio di Alfonso V d'Aragona, che vide morire suo stesso fratello in battaglia, Pietro, sostenne la difesa degli angioini, ma non fu abbastanza per mantenere il regno.\nUlteriori modifiche furono realizzate nel 1484, quando le mura della citt\u00e0 furono ampliate e modificate dagli aragonesi: per volere di Ferdinando I d'Aragona, si decise di arricchire le mura partendo dal maggior torrione presente presso il castello del Carmine, prendendo spunto dall'ingegner Francesco Spinelli che fu preposto ai lavori e che appose una lapide in ricordo dell'evento:\nNel 1512, a causa di un'alluvione, il torrione principale fu riedificato in forma quadrata. Fra il 1647-1648, durante la rivolta di Masaniello, fu la dimora del capopopolo Gennaro Annese.\nNel 1662, a seguito delle mutate condizioni belliche, per decisione del vicer\u00e9 conte di Pe\u00f1aranda, fu seriamente rimaneggiato dal punto di vista militare, conferendo maggiore risalto agli arredi e alle stanze che avrebbero dovuto ospitare i capitani di ventura e i mercenari pi\u00f9 esigenti e separandone nettamente gli ambienti dall'area conventuale dei Carmelitani. Il vicer\u00e9 affid\u00f2 la progettazione dei lavori a Bonaventura Presti e la sua realizzazione agli ingegneri Donato Antonio Cafaro e Francesco Antonio Picchiatti.\nTra gli eventi pi\u00f9 celebri che si sono svolti in questa sede si ricordano: la proclamazione della \u201cSerenissima Real Repubblica Napolitana\u201d che, per\u00f2, dur\u00f2 solo alcuni giorni; la congiura di Macchia, verificatasi nel 1701, che anticip\u00f2 l'arrivo degli Austriaci; l'occupazione delle truppe francesi di Championnet nel 1799; lo strenuo tentativo di resistenza del contingente borbonico di stanzia ai Mille di Garibaldi.\nIl castello venne demolito nel 1906 per rettificare l'ultimo tratto del corso Garibaldi. Al suo posto sorse la caserma Giacomo Sani in stile neorinascimentale, adibita a panificio militare e che sar\u00e0 tagliata della parte meridionale alla fine degli anni settanta per il nuovo tracciato di via Marina.\nSulla parte ovest del forte, negli anni trenta fu realizzato l'edificio dei Magazzini militari, progettato da Camillo Autore e anch'esso demolito alla fine degli anni settanta. Questo era situato tra il vado del Carmine (ancora nella sua posizione originaria) e la torre Brava (in esso inglobata) e mostrava uno stile tipicamente fascista."}
{"id": "1148576", "revid": "212348", "url": "https://it.wikipedia.org/wiki?curid=1148576", "title": "Chetter Hummin", "text": ""}
{"id": "1148577", "revid": "1543377", "url": "https://it.wikipedia.org/wiki?curid=1148577", "title": "Muin-i Zafer", "text": "Muin-i Zafer (1908) era una cannoniera corazzata della Osmanl\u0131 Donanmas\u0131, la marina militare dell'Impero ottomano.\nLa nave fu costruita nel giugno 1869 come cannoniera corazzata e faceva parte di un gruppo di 7 unit\u00e0 analoghe. Venne varata nel 1878 e revisionata ad Istanbul tra il 1903 e il 1906, venne usata come nave addestramento silurante nel 1913. Prese parte alle guerre balcaniche, poi venne usata come nave caserma ad \u0130zmit poi come nave deposito per sottomarini ad Erdek nel 1928. Radiata nel 1932, venne demolita nel 1934.\nUn'unit\u00e0 similare, la \"Avnillah\" fu affondata a Beirut durante la guerra italo-turca."}
{"id": "1148579", "revid": "426330", "url": "https://it.wikipedia.org/wiki?curid=1148579", "title": "Classifica intergiro (Giro d'Italia)", "text": "La classifica intergiro del Giro d'Italia \u00e8 stata una delle classifiche accessorie della corsa ciclistica a tappe italiana, dal 1989 al 2006. Il simbolo distintivo era la maglia azzurra.\nStoria.\nTale classifica venne istituita per animare la corsa sin dalle prime battute di ciascuna tappa, con un traguardo volante, di solito posto intorno alla met\u00e0 del percorso. Fino al 2005, la classifica era basata unicamente sui tempi di percorrenza, al netto degli abbuoni, mentre per l'ultima edizione si \u00e8 adottato un metodo a punti che bilanciava la posizione all'Intergiro con quella al traguardo di tappa e in classifica generale. Per quest'ultima edizione la classifica prese il nome di \"Gran Combinata\".\nIl simbolo distintivo della classifica intergiro era la maglia azzurra, che a partire dall'edizione 2012 rappresenta invece la Classifica scalatori, precedentemente rappresentata dalla maglia verde. I plurivincitori sono Fabrizio Guidi con tre successi (1996, 1999 e 2000) e Massimo Strazzer con due (2001 e 2002).\nDopo l'abolizione dell'Intergiro, al Giro d'Italia a partire dal 2006 \u00e8 stata introdotta la classifica dei Traguardi Volanti, molto simile come funzionamento (bench\u00e9 a punti e non a tempo) ma priva di maglia distintiva."}
{"id": "1148582", "revid": "1436974", "url": "https://it.wikipedia.org/wiki?curid=1148582", "title": "Punta Sabbioni", "text": "Punta Sabbioni (\"Punta Sabioni\" in dialetto locale) \u00e8 una frazione del comune di Cavallino-Treporti posta all'estremit\u00e0 meridionale del litorale del Cavallino, il quale separa la laguna dal mare. Si trova di fronte a Venezia, dalla parte est, dalla quale dista per via acquea una decina di chilometri, mentre per via stradale dista 60 km.\nStoria.\nFino al 1999, anno della creazione del comune di Cavallino-Treporti, faceva parte del comune di Venezia.\nNell'arco degli ultimi due secoli ha visto l'ingigantirsi del suo territorio verso il mare a causa dell'accumulo di sabbia a ridosso della diga costruita nel 1888, Per la costruzione del faro furono necessari 28 anni: i lavori furono infatti avviati nel 1882, per poi finire nel 1910.\n\u00c8 sede di numerosi campeggi, di cui uno tra i pi\u00f9 ampi e migliori d'Italia, il camping \"Marina di Venezia\", \nOltre che sul turismo, l'economia locale si fonda sull'agricoltura specializzata, che produce articoli distribuiti in tutta Italia (\"castraure\", meloni, pomodori).\nDurante la Prima guerra mondiale ospit\u00f2 una delle due aviorimesse della Stazione Idrovolanti di Venezia, la stazione idrovolanti della Regia Marina.\nNel 2003 sono iniziati i lavori della sponda nord della bocca di porta del Lido, facente parte del sistema di dighe mobili MOSE, ed \u00e8 stato costruito anche il porto rifugio per il ricovero e il transito delle imbarcazioni e dei mezzi di soccorso quando le paratoie sono in funzione.\nMonumenti e luoghi d'interesse.\nArcheologia militare.\nLa Batteria Amalfi \u00e8 una delle pi\u00f9 importanti opere militari costruite nel Litorale a difesa di Venezia durante la prima guerra mondiale, oggi facente parte della rete museale \"Via dei Forti\"\nAree naturali.\nNella zona vicino al faro c'\u00e8 un biotopo litoraneo protetto, denominato \u201cdune e boschi di Punta Sabbioni\u201d, facente parte della rete Natura 2000."}
{"id": "1148583", "revid": "1573940", "url": "https://it.wikipedia.org/wiki?curid=1148583", "title": "Noviini", "text": "I Noviini , sono una trib\u00f9 di insetti dell'ordine dei Coleotteri (famiglia Coccinellidae, sottofamiglia Coccidulinae), comprendente specie di piccole dimensioni.\nDescrizione.\nI \"Noviini\" hanno corpo di piccole dimensioni, dell'ordine di 3 mm di lunghezza, convesso, ricoperto da una peluria, con livree a tinte rossastre e maculature nere. Contrariamente agli altre specie della sottofamiglia Coccidulinae, i \"Noviini\" hanno antenne non particolarmente lunghe, composte da 8 articoli (11 negli altri \"Coccidulinae\") e tarsi trimeri (tetrameri o criptotetrameri negli altri \"Coccidulinae\").\nSistematica.\nLa collocazione sistematica dei \"Noviini\" \u00e8 alquanto controversa. Nell'originaria classificazione, la trib\u00f9 faceva parte del grande raggruppamento formato dai Coccinellinae, fino alla revisione di SASAJI (1968) e alle integrazioni successive (GORDON, F\u00dcRSCH, KOV\u00c1R) . A titolo d'esempio si citano posizioni incerte , l'inserimento negli Scymninae , negli Ortaliinae , nei Chilocorinae .\nLa posizione pi\u00f9 accreditata sarebbe in ogni modo quella proposta da F\u00dcRSCH adottata in molte fonti bibliografiche.\nLa trib\u00f9 comprende cinque generi:"}
{"id": "1148587", "revid": "2075278", "url": "https://it.wikipedia.org/wiki?curid=1148587", "title": "AstraZeneca", "text": "AstraZeneca Plc \u00e8 una multinazionale biofarmaceutica anglo-svedese con sede presso il Cambridge Biomedical Campus di Cambridge, Regno Unito, e operante nella ricerca scientifica, nello sviluppo e nella commercializzazione di farmaci con obbligo di prescrizione medica per patologie cardiovascolari, metaboliche, respiratorie, infiammatorie, autoimmuni, oncologiche, infezioni e disturbi del sistema nervoso centrale. \u00c8 meglio conosciuta per il suo coinvolgimento nello sviluppo del vaccino Oxford-Astrazeneca COVID-19. \nLa sua ricerca e sviluppo si \u00e8 concentrata in tre centri strategici: Cambridge, Regno Unito; G\u00f6teborg, Svezia e Gaithersburg nel Maryland, Stati Uniti.\nAstraZeneca ha una quotazione primaria alla Borsa di Londra ed \u00e8 componente dell'indice FTSE 100. Ha quotazioni secondarie su Nasdaq OMX Stockholm, Nasdaq New York, Bombay Stock Exchange e alla Borsa Nazionale indiana.\nStoria.\nLa societ\u00e0 nacque ufficialmente il 6 aprile 1999 dalla fusione di due gruppi farmaceutici: Astra AB, societ\u00e0 svedese con sede a S\u00f6dert\u00e4lje, costituita nel 1913 e specializzata all'epoca in farmaci gastrointestinali, cardiovascolari, per la respirazione e per l'anestesia, e Zeneca Group PLC, societ\u00e0 britannica con sede a Londra, nata nel 1993 dalla scissione in tre diverse societ\u00e0 dell'attivit\u00e0 della Imperial Chemical Industries (ICI), che operava dal 1926; la societ\u00e0 era specializzata in farmaci oncologici, cardiovascolari, per la respirazione, per il sistema nervoso centrale, per l'anestesia; aveva inoltre un ramo specializzato nella produzione di agrofarmaci.\nStruttura.\nLa compagnia \u00e8 presente in circa 100 Paesi con circa 57.500 dipendenti. I siti produttivi sono 23, dislocati in 16 paesi con circa 10.200 dipendenti. In base al rapporto annuale 2009 la presenza della compagnia \u00e8 in aumento nei principali mercati emergenti, tra cui la Cina. In Italia, AstraZeneca conta oltre 650 dipendenti, di cui circa 150 occupati presso la sede centrale di Basiglio (MI) e circa 500 dislocati su tutto il territorio nazionale, in qualit\u00e0 di informatori scientifici o con funzioni di interazione con strutture sanitarie pubbliche e private. A Basiglio \u00e8 presente la divisione responsabile della conduzione degli studi clinici.\nRicerca e sviluppo.\nIl gruppo comprende 14 centri di ricerca, dislocati in 8 paesi, in cui operano circa 13.000 dipendenti.\nRisultati economici.\nNel ranking 2011 si trova al settimo posto nel mondo. L'esercizio 2011 si \u00e8 chiuso con un fatturato pari a 33 miliardi di dollari.\nControversie.\nCaso Seroquel.\nNell'aprile 2010 la societ\u00e0 \u00e8 stata condannata a pagare una sanzione di 520 milioni di dollari per promozione illegale (Off-label) del farmaco Seroquel (quetiapina) in indicazioni non approvate dalla FDA quali: l'aggressivit\u00e0, la malattia di Alzheimer, ansia, deficit di attenzione e iperattivit\u00e0, disturbo bipolare, demenza, depressione, disturbi dell'umore, disturbo da stress post-traumatico, e insonnia, ci\u00f2 senza nessuna autorizzazione all'impiego in queste indicazioni.\nCaso Nexium.\nLa societ\u00e0 dopo la scadenza brevettuale dell'omeprazolo (antiulcera) mette in commercio il suo enantiomero attivo esomeprazolo, ci\u00f2 secondo molti per prolungare artificialmente la copertura con un considerevole aumento dei profitti a danno dei sistemi sanitari pubblici nazionali.\nIl 16 agosto 2007, Marcia Angell, ex redattrice capo del \"New England Journal of Medicine\" e docente di medicina sociale presso la Facolt\u00e0 di Medicina di Harvard, presenta in un'intervista su \"Stern\", un settimanale di lingua tedesca, una denunzia secondo la quale gli scienziati di AstraZeneca avevano falsificato la loro ricerca sull'efficienza del farmaco esomeprazolo:\nIl Nexium (esomeprazolo) secondo gli autori \u00e8 \"in cima alla lista\" dei farmaci che sono commercializzati dalle aziende farmaceutiche direttamente ai medici, che ricevono doni in denaro e/o beni quando prescrivono il farmaco in questione. Questo comportamento di AstraZeneca, ha comportato per il sistema sanitario pubblico tedesco un supplemento di spesa di 139,50 milioni di dollari rispetto all'utilizzo del \"vecchio\" omeprazolo il cui brevetto era scaduto.\nMolestie sessuali in azienda.\nIl 13 maggio 1996, il giornale \"Business Week\" denuncia casi di molestie sessuali su 79 donne a carico di tre dirigenti di Astra negli USA, tra cui l'A.d. Lars Bildman.&lt;ref name=\"url05/20/96 AFTERSHOCKS ARE RUMBLING THROUGH ASTRA\"&gt;&lt;/ref&gt;\nCaso dell'ex A.D. Lars Bildman.\nLars Bildman, A.D. negli USA fino al giugno 1996, \u00e8 stato accusato di evasione fiscale per oltre 1 milione di dollari. Questi aveva sottratto fondi aziendali e nascosto le sue azioni ai dirigenti aziendali, oltre ad accuse di molestie sessuali fatte a dipendenti donne di Astra. La societ\u00e0 Astra negli USA ha patteggiato 9,8 milioni di dollari per chiudere la causa per molestie sessuali.\nCaso Farmatruffa.\nNel 2007, \u00e8 implicata assieme ad altre aziende farmaceutiche nel caso Farmatruffa, la societ\u00e0 dovette patteggiare per 900.000 euro da versare al Sistema Sanitario Nazionale italiano. I propri informatori avrebbero convinto diversi medici a fare ricette false, alcune intestate anche a pazienti morti.\nIndagine premio Nobel 2008.\nNel 2008 l'Azienda \u00e8 stata sottoposta ad indagine da parte della polizia svedese per un presunto grave conflitto di interessi con l'assegnazione del premio Nobel al virologo tedesco Harald zur Hausen studioso del virus del papilloma umano (HPV), conflitto di interessi dovuto all'interesse della multinazionale per questi studi, avendo la stessa tra i propri prodotti due vaccini anti-HPV molto profittevoli.\nDisputa fiscale.\nNel 2010 l'Azienda accetta di pagare una multa di 505 milioni di sterline per un problema di tipo fiscale legato al trasferimento di tasse da pagare a paesi con regimi fiscali pi\u00f9 favorevoli, con un meccanismo di evasione fiscale noto come transfer pricing. Secondo l'accusa con questo sistema l'azienda avrebbe evaso negli anni dal 1996 al 2010 circa 1 miliardo di sterline.\nCaso Marvecs Italia.\nIn data 10 giugno 2013 la Procura della Repubblica di Milano chiude le indagini riguardo alla cessione di rami di azienda da parte di AstraZeneca e Pfizer alla Marvecs Service Srl, fallita il 14 gennaio 2011, societ\u00e0 nei fatti rivelatasi un contenitore aziendale \nIn data 7 gennaio 2014 i pubblici ministeri di Milano Gaetano Ruta e Luigi Orsi rinviano a giudizio manager e consiglieri o ex consiglieri di amministrazione delle multinazionali Pfizer e AstraZeneca con l'accusa di concorso in bancarotta fraudolenta.\nI lavoratori ceduti da Simesa ed AstraZeneca sono stati in totale 91. L'accusa sostiene che la Marvecs abbia omesso di versare importanti somme relative al TFR dei lavoratori e del loro fondo di categoria insieme ad imposte non versate; sostiene inoltre che, poco prima del fallimento, abbia distratto alcuni importanti marchi e beni aziendali.\nRilevante il fatto che gi\u00e0 in data 23 gennaio 2007 presso il Senato della Repubblica Italiana fosse stata fatta un'interrogazione riguardo alla situazione economica della Marvecs al momento dell'acquisizione dei lavoratori Pfizer, dove si rilevava la precariet\u00e0 della condizione economica della stessa azienda e conseguentemente della futura tutela lavorativa dei lavoratori coinvolti nella cessione.\nLa vicenda, insieme ad altre simili, \u00e8 stata oggetto di ulteriori interrogazioni parlamentari, nelle quali si sottolinea come la modalit\u00e0 di cessione di ramo di azienda \u00e8 usata come artificio \"in frode di legge\" per eludere il licenziamento collettivo, simulando apparentemente la continuit\u00e0 del\nrapporto di lavoro, quando in realt\u00e0 le societ\u00e0 acquirenti spesso falliscono anche perch\u00e9 al momento dell'acquisizione dei lavoratori\nesse presentano bilanci in rosso.&lt;ref name=\"url4/10775 : CAMERA - ITER ATTO\"&gt;&lt;/ref&gt;\nIn data 22 gennaio 2010 l'onorevole Domenico Scilipoti denunzia in una interpellanza parlamentare il fatto che l'AstraZeneca, dopo aver effettuato centinaia di licenziamenti e/o cessioni di ramo di azienda, effettui, a distanza di soli sei mesi, selezioni per l'assunzione di nuovi informatori scientifici del farmaco (ISF).&lt;ref name=\"urlinterrogazione a risposta scritta C. 4/10775 / Testo interrogazione a risposta scritta - OpenParlamento\"&gt;&lt;/ref&gt;\nSuccessivamente in data 8 febbraio 2011 lo stesso, in un Atto presentato alla Camera con interrogazione a risposta scritta 4/10775, scrive: nello stesso documento l'interrogante chiede anche quali iniziative saranno prese a tutela dei lavoratori \"licenziati illegittimamente\" e quali iniziative saranno prese nei confronti delle aziende farmaceutiche titolari di autorizzazione all'immissione in commercio.\nCaso antitrust in Italia.\nIl presidente della commissione antitrust italiana nel giugno 2013 nella consueta relazione annuale presentata al parlamento, stigmatizza il comportamento dominante di alcune multinazionali farmaceutiche tra cui l'AstraZeneca, sottolineando il comportamento della stessa. \nVaccino contro COVID-19.\nCon una collaborazione tra la societ\u00e0 AstraZeneca e l'italiana IRBM Science Park \u00e8 stato realizzato il ChAdOx1, conosciuto anche con il nome di ChAdOx1 nCoV-19 e AZD1222, un vaccino a vettore basato su adenovirus, contro COVID-19, sviluppato presso il Jenner Institute dell'Universit\u00e0 di Oxford.\nIl vaccino \u00e8 stato approvato dall'EMA."}
{"id": "1148588", "revid": "155613", "url": "https://it.wikipedia.org/wiki?curid=1148588", "title": "Antignano (Livorno)", "text": "Antignano \u00e8 un quartiere di Livorno.\nStoricamente incluso nei limiti amministrativi della citt\u00e0, mantenne a lungo le caratteristiche di un borgo rurale; con lo sviluppo della passeggiata a mare e delle infrastrutture, a partire dalla fine dell'Ottocento, l'abitato \u00e8 stato progressivamente inglobato nel perimetro urbano di Livorno, di cui oggi costituisce l'estremit\u00e0 meridionale.\nAntignano si trova a sud del quartiere di Ardenza a pochi chilometri dalla frazione di Quercianella, dalla quale \u00e8 separato da un suggestivo tratto di costa a strapiombo sul Mar Ligure e dove sorgono alcune torri d'avvistamento. A partire dall'anno 2007, per la qualit\u00e0 dei servizi e delle acque di balneazione, il quartiere ha ricevuto la Bandiera Blu.\nNelle vicinanze si trovano cave di pietra che furono usate per la costruzione delle mura cittadine e per lastricare le strade (pietra d'Antignano).\nStoria.\nLe origini dell'abitato sono remote poich\u00e9 si ritiene che il nome di Antignano derivi da quello di un \"Antinius\" o \"Antonius\" (\"Antenius\", secondo Pieri), un gentilizio romano proprietario dell'area sulla quale poi sorger\u00e0 il primo villaggio. Secondo altri potrebbe derivare da \"Ante Ignem\", ovvero la localit\u00e0 posta prima dei fuochi di segnalazione per le navi dirette a Porto Pisano (Ardenza, da \"Ardens\").\nI primi documenti che attestano l'esistenza di questo borgo assieme ad una chiesa risalgono al XII secolo, ma la zona era abitata sin da epoche remote, come mostrano numerosi ritrovamenti archeologici rinvenuti tra lo stesso villaggio e il borgo storico di Ardenza. Nel 1370 si ha notizia della costruzione di una nuova chiesa, consacrata a Santa Lucia e successivamente inglobata all'interno di un fortilizio (XVI secolo) voluto da Cosimo I de' Medici, signore di Livorno. Nel 1737 il forte, munito di 4 cannoni di bronzo e diverse spingarde, fu dismesso e adibito ad altre destinazioni, fino ad ospitare un albergo (Albergo Cremoni) alla fine del XIX secolo.\nInfatti Antignano, amministrativamente incluso nel \"Capitanato Vecchio\" e successivamente nel \"Capitanato Nuovo\" di Livorno del 1606, conobbe un intenso sviluppo legato prima alla villeggiatura (nel Settecento vi soggiorn\u00f2 e mor\u00ec lo scrittore Tobias Smollett) al turismo balneare che, a partire dal centro cittadino, aveva portato alla realizzazione di molti stabilimenti lungo il litorale. L'apertura del nuovo viale a mare fino alla Rotonda d'Ardenza e l'entrata in servizio, nel 1899, di una nuova linea tramviaria elettrificata, portarono alla costruzione di numerose ed eleganti ville (tra cui quella del compositore Pietro Mascagni), in cui ancor oggi \u00e8 possibile osservare chiari riferimenti all'Art Nouveau, all'Eclettismo e persino al Razionalismo, come nel caso della Villa Baiocchi.\nPeraltro, gi\u00e0 nel 1855, lo sviluppo urbanistico della localit\u00e0 rese necessario trasferire il piccolo cimitero, allora prossimo alla chiesa di Santa Lucia, in un'area pi\u00f9 periferica, a breve distanza dal Castello del Boccale.\nTra le personalit\u00e0 che scelsero di vivere ad Antignano si ricordano, ad esempio, Raffaello Gambogi e la moglie Elin Kleopatra Danielson.\nUn'ulteriore espansione dell'abitato si \u00e8 avuta solo negli ultimi anni del Novecento, con l'urbanizzazione della zona di Banditella, un tempo luogo di ispirazione per i pittori Macchiaioli.\nInfrastrutture e trasporti.\nOltre ad essere servito regolarmente dalle linee di autobus urbane, Antignano \u00e8 dotato di una propria stazione ferroviaria, inaugurata a seguito dell'apertura della nuova linea Tirrenica, nel 1910. Curiosamente la stazione porta esclusivamente il nome del quartiere, anzich\u00e9 essere preceduto dal nome della citt\u00e0.\nInoltre, davanti all'antico castello mediceo, si apre un piccolo porticciolo per imbarcazioni da diporto di modeste dimensioni.\nFra il 1897, anno in cui fu inaugurata la tranvia elettrica San Marco-Antignano con diramazione per Ardenza Mare, e l'inizio degli anni trenta, Antignano rappresent\u00f2 uno dei capilinea della rete tranviaria di Livorno la quale nel 1908 si arricch\u00ec della \"linea delle pianacce\" Antignano-Montenero, realizzata a cura di un'altra societ\u00e0 rispetto al gestore della rete ma subito integrata nella stessa."}
{"id": "1148589", "revid": "767487", "url": "https://it.wikipedia.org/wiki?curid=1148589", "title": "Jim Leighton", "text": "Portiere di diversi club scozzesi, con l'unica parentesi inglese di rilievo nel Manchester Utd. dove ritrova il suo vecchio allenatore Alex Ferguson. Vanta al suo attivo la vittoria in una Coppa delle Coppe (con l' nel 1983), una Coppa d'Inghilterra (1990) e la presenza in quattro campionati del mondo con la nazionale scozzese, della quale \u00e8 il giocatore con pi\u00f9 presenze in assoluto dopo Kenny Dalglish.\n\u00c8 ritornato a rivestire un ruolo nell' come preparatore dei portieri dove per\u00f2 viene licenziato, apparentemente per motivi economici, e sostituito da Colin Meldrum nel settembre del 2009.\nOnorificenze.\nNel 1998 \u00e8 stato nominato membro dell'Ordine dell'Impero Britannico\nCuriosit\u00e0.\nPer sua stessa ammissione, Jim Leighton non aveva denti, ma usava una dentiera che, durante le partite, restava negli spogliatoi."}
{"id": "1148590", "revid": "124985841", "url": "https://it.wikipedia.org/wiki?curid=1148590", "title": "Societ\u00e0 Sportiva Audace Cerignola", "text": "La Societ\u00e0 Sportiva Audace Cerignola S.r.l., meglio nota come Audace Cerignola o semplicemente Cerignola, \u00e8 una societ\u00e0 calcistica italiana con sede nella citt\u00e0 di Cerignola. Milita in Serie D.\nFondato nel 1912 come \"Gruppo Sportivo Cerignola\", il club partecip\u00f2 fra il 1934 e il 1937 a tre campionati di terza serie nazionale, disputando poi, con successivi sodalizi, 34 campionati interregionali, di massimo livello dilettantistico.\nStoria.\nLe origini e i primi decenni.\nLa prima societ\u00e0 calcistica cerignolana, il Gruppo Sportivo Cerignola, fu costituita il primo giugno del 1912 ad opera del marchese Francisco De Torres Y De Calb\u00f2 che la sovvenzion\u00f2 interamente a proprie spese.\nIntorno alla fine degli anni venti cominci\u00f2 a prendere parte ai campionati provinciali e regionali. La societ\u00e0, in questo periodo, era condotta a regime dilettantistico: i calciatori non percepivano affatto uno stipendio; il terreno di gioco era costituito dal campo di Villa Ducale.\nNonostante un terremoto che la sconvolse, nella stagione 1931-1932, Cerignola vide per la prima volta la partecipazione della propria squadra al campionato di Terza Divisione Pugliese, arrivando seconda solo dietro al . Seguirono anni bui in cui la societ\u00e0 milit\u00f2 nei campionati minori. La svolta arriv\u00f2 nel 1935, anno in cui la squadra partecip\u00f2 al campionato nazionale di Serie C, in seguito ad ripescaggio in virt\u00f9 del terzo posto della stagione precedente. Dopo sole due stagioni il club rinunci\u00f2 alla categoria.\nNel momento in cui la squadra stava ottenendo risultati, il mondo fu sconvolto dalla seconda guerra mondiale. Il calcio veniva ancora praticato, anche se molti membri della squadra furono costretti a partire per i teatri di guerra. Fu in questo periodo che venne disputato l'ultimo campionato di Prima Divisione, prima del periodo buio che colp\u00ec il calcio cerignolese, che venne tuttavia sospeso. Infatti gli strascichi del conflitto mondiale colpirono, naturalmente, anche lo sport. Non c'erano abbastanza fondi per poter mantenere una squadra di calcio. Questo finch\u00e9 nell'immediato dopo guerra, spinti dal sindaco Pasquale Specchio, una serie di volenterosi contribuirono alla creazione di una nuova societ\u00e0 calcistica: l\"'Unione Sportiva Audace Cerignola\".\nDagli anni sessanta agli anni novanta.\nNella stagione 1966-1967, il Cerignola, dopo un periodo colmo di vicissitudini, venne ripescato in Serie D (successivamente alla ristrutturazione dei campionati minori), tra l'altro figurando ottimamente nel successivo torneo. Nel 1973 il Cerignola retrocesse in Promozione ed al termine del campionato di Serie D 1974-1975, a causa della crisi finanziaria che invest\u00ec la societ\u00e0, l'Unione Sportiva Audace Cerignola cess\u00f2 di esistere.\nPer molto tempo, le societ\u00e0 cittadine non si spingevano oltre la militanza nelle serie minori. Nonostante tutto, per\u00f2, l'interesse di ridare nuova linfa alla situazione calcistica cerignolana era forte. L'interesse si concretizz\u00f2 quando la G.S. Favalli e l'Associazione Sportiva Cerignola Cittadella (che partecipavano al campionato di Promozione) si riunirono in una societ\u00e0 che vide l'ingresso di ulteriori soci. La squadra fu ammessa al campionato di Promozione, dopo ben tredici anni.\nL'anno successivo per\u00f2, a causa di alcune irregolarit\u00e0 nella presentazione della fideiussione da parte della societ\u00e0, il Cerignola fu estromesso dal campionato e solo grazie alla mediazione del sindaco Valentino la societ\u00e0 fu riammessa al campionato di Promozione piuttosto che a quello di Terza Categoria.\nNel campionato 1986-1987 il Cerignola colse la promozione nel Campionato Interregionale. Artefici di quel successo furono tra gli altri i cerignolani Colucci, Mastroserio, Dimmito e Stellardi.\nNel 1989-1990, dopo un biennio passato in Promozione, il Cerignola venne ripescato nella massima categoria dilettantistica dalla quale era stata estromessa precedentemente per aver tardato il perfezionamento dell'iscrizione al campionato. In Eccellenza, la squadra sfior\u00f2 pi\u00f9 volte la promozione in Serie C2.\nIl nuovo millennio.\nFra il 1999 ed il 2001 la Gioco Calcio Cerignola retrocedette due volte consecutivamente, dalla Serie D alla Promozione. Si opt\u00f2 dunque per la fusione con l'Ofantile, altra societ\u00e0 locale. Seguiranno stagioni di alternata militanza in Eccellenza e Promozione segnate da varie vicissitudini societarie.\nNel campionato di Eccellenza 2006-2007 la promozione in Serie D sfuma ai play-off nazionali, in seguito alla sconfitta nella semifinali contro il Carini. Al termine della stagione regolare il presidente Antonio Daniello abbandona la carica e i pugliesi retrocedono in Promozione. Il ritorno in Eccellenza \u00e8 tuttavia immediato, grazie alla vittoria del campionato, correlata dal raggiungimento del nuovo record di punti per un torneo di Promozione pugliese (73). Al termine del campionato il presidente Dinisi lascia la carica; la societ\u00e0 viene rilevata dunque da una cordata di venticinque imprenditori locali. Tra gli imprenditori interessati alle sorti della squadra ofantina spicca il nome di Pasquale Casillo, presidente del all'epoca di \"Zemanlandia\".\nNel 2013, dopo tre discreti tornei di Eccellenza e la vittoria della Coppa Italia regionale, l'Audace non si iscrive al campionato di competenza, ricorrendo contro la FIGC e la LND per la mancata iscrizione al successivo campionato di Serie D come avente di diritto. Il 17 settembre il ricorso viene rigettato. Il sodalizio rimane dunque attivo per una stagione esclusivamente col settore giovanile. \nNell\u2019agosto 2014 l\u2019imprenditore cerignolano Michele Grieco rileva la societ\u00e0, che ripartir\u00e0 dal campionato di Prima Categoria. Al timone c\u2019\u00e8 Nicola Grieco, che con la sua famiglia riporta lustro al calcio cittadino, riaccendendo l'entusiasmo in citt\u00e0. Il torneo 2014-2015 viene vinto conquistando 92 punti su 96 disponibili. Arriva inoltre la vittoria della Coppa Puglia di categoria. Il 21 febbraio 2016, qualche giorno dopo la vittoria della Coppa Puglia di Promozione ai danni del Fasano, l'Audace viene promossa in Eccellenza con ben sette giornate d'anticipo. Gli ofantini chiudono il campionato da imbattuti, conquistando 84 punti su 90 disponibili. \nNella stagione 2016-2017, sotto la guida dello specialista in promozioni Francesco Farina, il Cerignola vince anche il campionato di Eccellenza, battendo in casa alla penultima giornata il Bitonto Calcio (diretta inseguitrice) per 6 a 1, ritornando in Serie D a distanza di diciassette anni.\nAl ritorno nel massimo torneo dilettantistico viene allestita una squadra con l\u2019obbiettivo di lottare per la vittoria finale. Tuttavia la stagione non va secondo le previsioni, subendo un primo scossone ad ottobre quando l'allenatore Francesco Farina firma le sue dimissioni dopo la sconfitta per 3 a 0 sul campo del Potenza capolista. Il suo successore \u00e8 Vincenzo Feola, che dura appena tre partite, quando il presidente Grieco decise di esonerare l'allenatore e di allontanare dalla rosa gran parte dei giocatori arrivati nel mercato estivo per motivi disciplinari. La squadra viene affidata a Teore Grimaldi con cui l'Audace chiude il campionato al 5\u00ba posto in classifica, accedendo cos\u00ec ai play-off, venendo per\u00f2 eliminata in semifinale dalla .\nNella stagione 2018-2019, il Cerignola punta al salto di categoria e si presenta ai nastri di partenza con una squadra nella maggior parte rivoluzionata, a partire dalla panchina che viene affidata a Leonardo Bitetto. Alla fine del campionato si classifica seconda nel Girone H del campionato di Serie D, alle spalle della sorpresa AZ Picerno accedendo cos\u00ec per il secondo anno consecutivo ai play-off. In semifinale batte per 2-1 il . In finale stravince per 5-1 contro il Taranto, guadagnandosi la prima posizione nella graduatoria per i ripescaggi in Serie C. La societ\u00e0 presenta domanda di ripescaggio, rigettata per\u00f2 dalla FIGC per presunte irregolarit\u00e0 riguardanti lo stadio Monterisi.\nDopo un\u2019estate di ricorsi e contro-ricorsi, la societ\u00e0 si ritrova nuovamente in Serie D, ma non si perde d\u2019animo e allestisce nuovamente una squadra con l\u2019obbiettivo di raggiungere la Serie C: la panchina viene affidata ad Alessandro Potenza mentre la rosa \u00e8 composta da giocatori illustri come Gianluca Sansone, Alessandro Longhi e Tommaso Coletti. Nonostante le buone premesse la stagione non inizia nel migliore dei modi per i giallobl\u00f9 e cos\u00ec dopo 13 partite arriva l\u2019esonero dell\u2019allenatore e le dimissioni del direttore sportivo Di Toro. Viene chiamato per dare una svolta nuovamente Vincenzo Feola: l\u2019allenatore campano ripagher\u00e0 le aspettative conquistando subito 8 vittorie di fila. Terminer\u00e0 il campionato al quarto posto, quando, a 8 giornate dalla fine, viene interrotto il campionato per via della pandemia da Covid-19, fermando cos\u00ec la rincorsa dei giallobl\u00f9 verso le zone alte della classifica. Il 24 giugno 2020 il presidente Grieco, ceder\u00e0 il suo ruolo da presidente a Luigi Caterino, gi\u00e0 sponsor della societ\u00e0. \nIn vista della stagione 2020-2021, la propriet\u00e0 opta per un ridimensionamento economico per via di problemi legati alla pandemia di COVID-19. In panchina arriva Michele Pazienza e la squadra \u00e8 composta da molti under promettenti, accompagnati da alcuni elementi di esperienza. Dopo un girone d'andata concluso in piena zona play-out, i giallobl\u00f9 inanellano una serie di risultati positivi tra cui le vittorie al Monterisi contro Lavello (3-0), Picerno (4-1) e Casarano (5-0), che gli permetteranno di chiudere il campionato al settimo posto, mancando l'accesso ai playoff solo all'ultima giornata. L'attaccante Giancarlo Malcore ha segnato 21 reti in 23 partite, vincendo il titolo di capocannoniere del girone H.\nIl 9 luglio 2021 viene ufficializzo l'ingresso in societ\u00e0 di Danilo Quarto, che diventa il nuovo presidente. Le prime mosse del nuovo presidente sono la conferma del tecnico Pazienza e di tutto lo staff dirigenziale, a cui si aggiunge Pierluigi De Lorenzis, suo storico braccio destro, come responsabile dell'area tecnica e gestionale. Vengono confermati anche i giocatori chiave del precedente campionato, a cui vengono aggiunti elementi di assoluto valore ed esperienza per la categoria, cosa che rende l\u2019Audace, ancora una volta, una delle pretendenti alla vittoria finale.\nStrutture.\nStadio.\nLo stadio Domenico Monterisi gi\u00e0 denominato Campo Littorio, \u00e8 lo stadio della citt\u00e0 di Cerignola. Vi disputa le partite interne la squadra di calcio dell'Audace Cerignola. Lo Stadio \u00e8 stato progettato per avere una capienza di 5 000 posti, aumentati poi fino agli attuali 8 000 viste le grandi ambizioni e risultati ottenuti dal Cerignola negli ultimi anni da quando la societ\u00e0 fu rilevata dalla Proshop, capeggiata dalla famiglia Grieco, a seguito del fallimento del 2013-14.\nIl Cerignola nella cultura di massa.\nLa squadra ebbe una certa risonanza nazionale sul finire degli anni cinquanta grazie al film commedia con Tot\u00f2 del 1958 \"Gambe d'oro\", nel quale veniva raccontato anche di un'ipotetica amichevole con la Nazionale Italiana, vinta nella pellicola proprio dal Cerignola con il risultato di 2 a 1. Nel film si racconta che la notizia della sconfitta fu tenuta nascosta agli organi di stampa in quanto il match fu giocato a porte chiuse, ma non ai numerosi cerignolani che erano fuori dello stadio ad attendere notizie sull'andamento della gara.\nTifoseria.\nStoria.\nIl movimento ultras nacque a Cerignola nel 1984, col il \"C.U.G.G.A.\" (Commando Ultr\u00e0 Giovent\u00f9 Giallo Azzurra). Agli inizi degli anni novanta il cambia denominazione in \"Ultras Cerignola 1984\", mantenendo la stessa struttura ma con l'inserimento di giovani gruppi come la \"Fazione Ribelle\".\nA partire dal 1997 il gruppo diserta le partite della Giovent\u00f9 Calcio Cerignola in segno di protesta verso la vecchia societ\u00e0, ritornando a pieno regime solo nel 2002, in seguito all'avvicendamento ai vertici societari. Qualche anno pi\u00f9 tardi nascono i \"Sick Boys\", che affiancano gli U.S. 1984 nella \"gradinata prato\", il settore storicamente occupato dagli ultras gialloblu. Dall\u2019estate 2019, il tifo organizzato prende posto nel settore della Curva Sud.\nNel 2021 nasce il gruppo dei \"Fedelissimi,\" che prende posto in gradinata, composto per lo pi\u00f9 da vecchi componenti della tifoseria organizzata.\nGemellaggi e rivalit\u00e0.\nAgli inizi degli anni novanta gli ultras cerignolani intrapresero un gemellaggio con gli ultras dell'. Nello stesso periodo nacque un'amicizia con i tifosi del e poco tempo dopo con quelli del . Agli albori del nuovo millennio, i neonati \"Sick Boys\" instaurarono un nuovo gemellaggio, sta volta con il \"Gruppo Erotico di\" . Ci sono rapporti di amicizia anche con i tifosi di e , accomunati dall'odio per .\nNella stagione 2018/2019 nasce un'amicizia con i tifosi della Fidelis Andria.\nLe rivalit\u00e0 pi\u00f9 forti, invece, si hanno con i tifosi del Foggia, con il gruppo \"Allentati\" di (storico gruppo della tifoseria biancoazzurra), con i tifosi del Manfredonia e con gli ultras del , vista la concorrenza come miglior squadra e tifoseria della Capitanata. Non ci sono buoni rapporti neanche con gli ultras di , e . Nella stagione 2017/18 ci sono stati scontri fra i tifosi gialloazzurri e gli ultras della , ostilit\u00e0 visto il gemellaggio dei Cerignolani con gli Ebolitani e la rivalit\u00e0 dei tifosi corallini con questi ultimi. Altra rivalit\u00e0 nata durante la stessa stagione \u00e8 quella con gli ultras del Potenza in seguito a tafferugli avvenuti nelle due partite di campionato.\nA seguito della partita Foggia-Cerignola, valida per il campionato di Serie D 2019/2020, si \u00e8 confermata la forte rivalit\u00e0 tra le due tifoserie a seguito di screzi avvenuti sugli spalti e fuori dallo stadio Zaccheria."}
{"id": "1148591", "revid": "132266", "url": "https://it.wikipedia.org/wiki?curid=1148591", "title": "Palazzo Della Rovere (Savona)", "text": "Il Palazzo Della Rovere, detto anche Palazzo Santa Chiara, \u00e8 un grande edificio storico che si trova nel centro medievale di Savona, tra la cattedrale di Nostra Signora Assunta e l'arteria principale della viabilit\u00e0 cittadina dell'epoca, che era via Pia.\nStoria.\nGiuliano della Rovere, ancora cardinale, dovette lasciare Roma e rifugiarsi a Savona a causa dell'elezione al Soglio Pontificio del papa della famiglia Borgia, Alessandro VI, suo avversario. Credendo di prolungare questo esilio, forse di rimanervi per tutta la vita, volle allora ricostruire il regime di vita mantenuto a Roma realizzando ad uso personale una magnificenza principesca di tipo centro-italiana. Per questo motivo acquist\u00f2 sin dal 1494 il palazzo di San Tomaso, un edificio medioevale che era stato precedentemente ristrutturato nel 1368. Al suo seguito Giuliano Della Rovere si era portato Giuliano da Sangallo, che rimase a Savona dal 1495 al 1497. \nSavona, come luogo, era agli antipodi della magnificenza rinascimentale centro-italiana: il suo tessuto edilizio-architettonico era assimilabile a quello medioevale ligure, affine a quello genovese, e di Genova era una concorrente. L'assetto urbano era quindi deciso dai confini di famiglia o clan nobiliare, con le alte case, le numerose torri e le strette strade dominate dalle consorterie locali e con l'abitato rivolto al mare a valorizzare il suo porto. \nI Della Rovere iniziarono a variare tale assetto in senso rinascimentale con lo zio di Giuliano, Francesco della Rovere (Papa Sisto IV). La famiglia era solita inserire le proprie architetture in maniera indipendente dal contesto locale, dominante ma tuttavia avulsa da questo. Sisto IV aveva rinnovato in Savona il convento di San Francesco dove era stato allevato. Aveva qui riedificato il primo e il secondo chiostro che planimetricamente si collocavano in asse alla cappella dedicata ai suoi genitori. Questo costituiva il precedente del futuro intento del nipote Giulio II di creare per s\u00e9 una tomba grandiosa, pur nella maggiore dimensione della sua tomba michelangiolesca progettata per San Pietro, in asse tra la costruenda cupola e il sepolcro di San Pietro.\nLe modifiche dell'area dei Della Rovere effettuate da Giuliano.\nCon il ritorno a Savona, Giuliano Della Rovere a Savona dispose la sostituzione delle architetture dello zio con quelle pi\u00f9 enfatiche di Giuliano da Sangallo. Giuliano intendeva costruire una corte sul tipo di quelle dei signori dell'Italia centrale; lo spazio della citt\u00e0 medioevale, il fittissimo tessuto di vicoli e case alte, doveva essere aperto per dare spazio alla nuova reggia. Il palazzo, per la grandiosit\u00e0 in cui era stato concepito dal proprietario, voleva essere la risposta al palazzo costruito dal cugino Raffaele Riario nel 1481 a Roma.\nDal 1495 venne quindi avviata un'ampia acquisizione di terreni e case. L'area del nuovo palazzo includeva quelle appartenenti alla famiglia, con fra le altre quella di Sisto IV presso il convento di San Francesco. Nel caso la scelta era quindi dettata da richiami \"dinastici\", modellandosi sui palazzi cardinalizi di Roma sorti presso la chiesa del cardinale titolare. L'area del palazzo veniva cos\u00ec a svilupparsi partendo dal convento di Sisto IV per una profondit\u00e0 di 70 metri sino ad affacciarsi alla via dei Nattoni (odierna via Pia, allora la pi\u00f9 importante della citt\u00e0, sulla quale si affacciavano le principali consorterie savonesi con i loro palazzi).\nGiuliano da Sangallo inizi\u00f2 a costruire una facciata ad ordini sovrapposti; al piano terreno pone le sue paraste doriche in marmo bianco a spiccare sul fondo del paramento liscio della pietra nera a riquadri. Per essa recupera il bicromatismo del bianco e nero, tradizionale dell'architettura genovese, ma allo stesso tempo riferendolo al bicromatismo del bianco e verde toscano, ripreso dalla chiesa di Santa Maria delle Carceri di Prato, eseguita da Giuliano da Sangallo per Lorenzo de' Medici.\nNel maggio del 1496 Matteo dei Gaggini di Bissone realizza la facciata del palazzo Della Rovere sino al primo ordine. Si tratta della facciata tuttora \"in situ\", presente nell'alzato sino al primo ordine. L'opera non fu completata, a causa della partenza di Giuliano per Roma dove sarebbe divenuto pontefice, ed \u00e8 pertanto difficile comprenderne il disegno progettuale iniziale. Il ritorno a Roma di Giuliano determin\u00f2 quindi la fine dell'esperimento rinascimentale savonese: l'ampliamento non procedette, gli acquisti di terreni si fermarono, e la appena iniziata corte cardinalizio-signorile venne a poco a poco riassorbita nel fitto tessuto medioevale.\nStoria seguente.\nLa propriet\u00e0 roveresca del Palazzo ebbe breve durata: nel 1527 gli eredi di Giulio II, Clemente e Giulio della Rovere, si trasferirono a Genova. Gli stessi eredi vendettero, nel 1532, il Palazzo savonese, non ancora ultimato, a Francesco Maria Spinola di Garessio. \nLa notevole dimensione del Palazzo, la cui funzione residenziale monofamiliare non dovette essere di facile soluzione, fu verosimilmente la causa del cambiamento di destinazione d'uso che esso sub\u00ec nel 1676, quando divenne sede di una comunit\u00e0 di Clarisse. Proprio per questo motivo l'edificio assunse il nome di \u201cpalazzo Santa Chiara\u201d e perse le splendide decorazioni interne, intonacate per motivi religiosi.\nAll\u2019inizio del secolo XIX divenne Prefettura napoleonica e venne ulteriormente trasformato nel 1871, con l'apertura di alcune botteghe al piano terra, deturpazione questa almeno eliminata nei successivi restauri. Nel XX secolo divenne invece sede della Questura. Da ormai diversi anni, \u00e8 chiuso al pubblico in attesa di essere ristrutturato e di ricevere una nuova destinazione che lo possa finalmente valorizzare al pubblico. \nDella facciata originaria prevista su via dei Nattoni (via Pia), sviluppata per nove campate, oggi resta un vestibolo d'ingresso con volta a botte eseguita a getto, decorata con gli stessi tondi, \u201call'antica\u201d, sperimentati dal Sangallo per la sua casa a Firenze e poi da lui replicati nella villa medicea di Poggio a Caiano. Simile a questa \u00e8 la volta a botte di un minore ambiente al piano terreno sul lato opposto, che si pu\u00f2 pensare fosse una cappella. Esso si trova quasi di fronte al punto della cappella quattrocentesca di Sisto IV. Superiormente in questo angolo del palazzo si notano uno stemma posto in chiave di volta, un portale, una pi\u00f9 interessante scala a chiocciola che indicano che qui avrebbe dovuto essere l'appartamento privato di Giuliano della Rovere."}
{"id": "1148596", "revid": "339392", "url": "https://it.wikipedia.org/wiki?curid=1148596", "title": "Jaroslav Popovych", "text": ""}
{"id": "1148597", "revid": "119090", "url": "https://it.wikipedia.org/wiki?curid=1148597", "title": "Chiesa della Madonna dell'Umilt\u00e0 (Pistoia)", "text": ""}
{"id": "1148604", "revid": "1543377", "url": "https://it.wikipedia.org/wiki?curid=1148604", "title": "Opera Arias", "text": "Opera Arias \u00e8 l'album di debutto del celebre soprano russo Anna Netrebko, pubblicato nell'agosto 2003.\nAccompagnata dall'Orchestra Filarmonica di Vienna, condotta da Gianandrea Noseda, e dal coro dell'Opera di Vienna, la Netrebko interpreta alcune famose arie d'opera."}
{"id": "1148607", "revid": "125706787", "url": "https://it.wikipedia.org/wiki?curid=1148607", "title": "Sergio Lepri", "text": "Biografia.\nDopo aver studiato al Liceo Michelangiolo di Firenze e dopo essersi laureato in Filosofia all'Universit\u00e0 degli Studi di Firenze nel giugno 1940, divenne sergente di fanteria durante la Seconda guerra mondiale. Dopo l'8 settembre del 1943 entr\u00f2 nella Resistenza prima col Partito d'Azione, poi col Partito Liberale. Nel 1943-44 ebbe la sua prima esperienza giornalistica, redigendo il giornale clandestino del PLI fiorentino, \"L'Opinione\". Nel 1944, dopo la liberazione di Firenze (11 agosto), fu eletto segretario cittadino del PLI, da cui usc\u00ec con l'ala sinistra che nel 1946 conflu\u00ec nella Concentrazione Democratica Repubblicana insieme con la ex destra del Partito d'Azione di Ferruccio Parri e Ugo La Malfa.\nCarriera.\nNel 1945 entr\u00f2 nella redazione del quotidiano \"La Nazione del popolo\", organo del Comitato toscano di liberazione nazionale. Qui fece il praticantato e nel febbraio 1946 divenne giornalista professionista. Continu\u00f2 a lavorare come redattore nel quotidiano fiorentino, che nel 1947 mut\u00f2 testata nel \u00abMattino dell'Italia centrale\u00bb, poi ancora nel 1954 divenne \"Giornale del Mattino\". Sotto la direzione di Ettore Bernabei Lepri fu inviato speciale negli Stati Uniti e in Unione Sovietica e corrispondente da Parigi. Raggiunse la carica di redattore capo.\nNel 1957 fu nominato portavoce di Amintore Fanfani, segretario nazionale della Democrazia Cristiana, e nel 1958-59 capo del Servizio stampa della Presidenza del Consiglio con Fanfani presidente. Nel settembre 1960 fu assunto dall'agenzia giornalistica ANSA. Quattro mesi dopo era gi\u00e0 condirettore responsabile. Fu direttore responsabile per quasi trent'anni, dal gennaio 1962 al 15 gennaio 1990. All'agenzia cre\u00f2 negli anni 1970 l'archivio digitale delle notizie, il primo in Europa.\nDal 1988 al 2004 Sergio Lepri fu docente alla Luiss: insegn\u00f2 Linguaggio dell'informazione e tecniche di scrittura nella Scuola superiore di giornalismo della Facolt\u00e0 di scienze politiche.\nLa morte.\n\u00c8 morto a Roma il 20 gennaio 2022, all'et\u00e0 di 102 anni; la camera ardente venne allestita il 22 gennaio al Campidoglio nella \"Sala Protomoteca\", al quale hanno presenziato amici e colleghi di cui volti politici e giornalisti; il suo corpo fu cremato e le ceneri tumulate accanto alla moglie nel Cimitero Monumentale delle Porte Sante di Firenze.\nVita privata.\nSposato con Laura Tat\u00f2 (\u2020 2011), ha avuto tre figli: i giornalisti Stefano (1\u00b0 giugno 1950), Paolo (10 ottobre 1954) e Maria (19 settembre 1960)."}
{"id": "1148609", "revid": "1428919", "url": "https://it.wikipedia.org/wiki?curid=1148609", "title": "Kitwe", "text": "Kitwe, talvolta detta Kitwe-Nkana, \u00e8 la terza pi\u00f9 grande citt\u00e0 dello Zambia, parte della Provincia di Copperbelt e del distretto omonimo nell'area di Kitwe \u00e8 concentrata l'attivit\u00e0 di estrazione mineraria del rame; le due miniere principali sono Nkana (sudovest) e Mondolo (nordovest). Nella zona si trovano anche alcune miniere di smeraldi e numerosi stabilimenti industriali. Amministrativamente \u00e8 formata dai 28 comuni che costituiscono il distretto.\nCollegamenti e trasporti.\nKitwe si trova all'estremit\u00e0 della linea ferrovia passeggeri della Zambia Railways che collega Livingstone, Lusaka e Ndola. Linee ferroviarie dedicate alle merci la collegano alle cittadine minerarie del nordovest. La principale autostrada della Copperbelt attraversa la citt\u00e0 da sudest a nordovest, collegandola a Ndola, Nchange, Chingola e Chililabombwe. Una strada in laterizio collega Kitwe a Kasempa. A circa 12\u00a0km della citt\u00e0 sorge l'aeroporto di Southdowns, che \u00e8 stato chiuso nel 2005 per manutenzione ma probabilmente non verr\u00e0 riaperto; la citt\u00e0 \u00e8 attualmente servita dall'aeroporto di Nodola.\nServizi e luoghi di interesse.\nA Kitwe sorgono un ospedale e una universit\u00e0. Vi ha inoltre sede (in Obote Ave) un grande mercato dell'artigianato locale. Intorno alla citt\u00e0 si estende una pianura ondulata in cui si trovano diverse attrazioni turistiche. Presso la Diga di Mindolo, 7\u00a0km a ovest dalla citt\u00e0, si trova un club nautico; a 9\u00a0km a sudest di Kitwe ci sono le pittoresche cascate Makwera. A 20\u00a0km a est di Kitwe, sulla strada per Kasempa, si trova il Chembe Bird Sanctuary, un'area naturale protetta rinomata per il bird watching."}
{"id": "1148610", "revid": "599013", "url": "https://it.wikipedia.org/wiki?curid=1148610", "title": "Pietro Caucchioli", "text": "Carriera.\nCresciuto nella frazione Villafontana di Bovolone, diventa professionista nel 1999 con il team Amica Chips, Caucchioli ottenne in quello stesso anno la sua prima vittoria, la quarta tappa del Giro della Provincia di Lucca. Dopo un periodo di anonimato, si fa notare al Giro d'Italia 2001, quando con il team Alessio vinse l'ottava e la diciassettesima tappa. Nel Giro d'Italia 2002 migliora ancor di pi\u00f9 la sua prestazione, giungendo terzo in classifica generale alle spalle di Paolo Savoldelli e Tyler Hamilton.\nIn seguito, a partire dal 2003, non ha ottenuto risultati di rilievo, ma solo qualche buon piazzamento nelle gare da lui disputate (oltre al Giro, il Tour de France e la Vuelta a Espa\u00f1a). Ci\u00f2 \u00e8 stato dovuto a diverse difficolt\u00e0 fisiche che ha sub\u00ecto nel corso degli ultimi anni: asportazione dell'ernia del disco, broncopolmonite al Tour de France 2003 e frattura di clavicola e scapola prima del Tour de France 2004, dove per\u00f2 si \u00e8 piazzato all'undicesimo posto.\nDal 2005 al 2008 ha fatto parte del team francese Cr\u00e9dit Agricole, prima dello scioglimento della squadra (alla fine del 2008). Si \u00e8 quindi trasferito alla Lampre-N.G.C. per la stagione 2009. Il 17 giugno 2009 l'UCI comunica l'apertura di una procedura disciplinare nei confronti di Caucchioli e di altri quattro corridori per la violazione delle norme antidoping sulla base delle informazioni fornite nel passaporto biologico. L'incongruenza \u00e8 stata rilevata durante un controllo antidoping effettuato prima del Giro di Polonia nel settembre 2008, prima cio\u00e8 di passare alla Lampre N.G.C.. In seguito alla notizia la squadra ha deciso di sospenderlo.\nIl 3 giugno 2010 il Tribunale Nazionale Antidoping lo ha squalificato per due anni, con decorrenza della sospensione al 16 giugno 2011."}
{"id": "1148612", "revid": "155613", "url": "https://it.wikipedia.org/wiki?curid=1148612", "title": "Ardenza", "text": "Ardenza \u00e8 un quartiere di Livorno.\nOriginariamente sorto come un vero e proprio borgo distaccato dalla citt\u00e0 labronica, nel corso del Novecento \u00e8 stato inglobato a tutti gli effetti dallo sviluppo urbanistico cittadino.\nQui hanno infatti sede i principali impianti sportivi di Livorno, primo tra tutti lo Stadio comunale \"Armando Picchi\", nonch\u00e9 numerose ville ottocentesche ed eclettiche in cui si respira ancora quel clima di \"Belle \u00e9poque\" legato allo sviluppo dei primi stabilimenti balneari.\nEtimologia.\nIl nome di Ardenza deriverebbe da quello del torrente che lambisce l'abitato, il Rio Ardenza, citato come \"flumine lardensae\" in alcuni documenti medioevali. Tuttavia, varie sono le ipotesi relative al toponimo Ardenza. Il nome della localit\u00e0 appare subito diverso da quello di localit\u00e0 limitrofe di chiara origine latina come Antignano (forse da \"Antenianus\" o \"Antinianus\" o \"Antonianus\", cio\u00e8 \"podere di Antenius\" o \"di Antinius\" o \"di Antonius\"), Salviano (da \"Salvianus\", \"podere di Salvius\") o Rosignano (\"Rasinianus\", \"podere di Rasinius\"). \"Ardentia\" o \"Lardentia\", come pi\u00f9 anticamente si chiamava la localit\u00e0, sembra abbia origini pi\u00f9 antiche, forse liguri o etrusche. Secondo Repetti anticamente si chiamava \"Ardensia\", nome che sembra suggerire una derivazione dal latino \"aridum\", forse in connessione con l'aridit\u00e0 dei terreni locali.\nAltra ipotesi vuole che il toponimo derivi da \"ardens\", ovvero \"ardente\", e che si possa mettere in relazione con quello di Antignano, che a sua volta potrebbe derivare non tanto dal nome di un possidente, ma da \"Ante Ignem\", localit\u00e0, cio\u00e8, posta davanti ai fuochi di segnalamento per le navi dirette verso Porto Pisano.\nStoria.\nDalle origini al Settecento.\nIn antichit\u00e0 il territorio d'Ardenza era sommerso dalle acque; intorno emergevano solo le alture delle attuali Colline livornesi. Gli studi geologici della zona fanno risalire il territorio emerso alla fase di Wuerm della quarta glaciazione del Pleistocene (25-11 milioni di anni fa) come terreno di recente formazione. Verso il 1854 in occasione dello sbancamento della collinetta chiamata Monte Tignoso, in localit\u00e0 \"Buca delle Fate\" furono rinvenuti numerosi manufatti, databili attorno al periodo del neolitico e del eneolitico, costituiti da ossa lavorate, corna di cervo, frammenti di ceramiche, di rame e numerosi resti di animali esotici (ippopotami), allora abitanti la zona che aveva un clima pi\u00f9 caldo e umido di oggi. Non mancano ritrovamenti di epoca pi\u00f9 tarda, come una necropoli romana del III secolo d.C., rinvenuta solo nel 1992 tra l'abitato d'Ardenza e l'entroterra (Collinaia).\nSi ritiene con una certa sicurezza che nel basso impero romano la zona fosse andata spopolandosi se il papa Silvestro I chiese all'imperatore Costantino di autorizzare l'apertura di un piccolo eremo a San Jacopo per il ricovero dei vari eremiti che vivevano nei boschi dell'Ardenza.\nQui, in epoca medioevale, sorgevano un'antica pieve (oggi scomparsa) e alcune torri d'avvistamento a servizio del tratto di costa compreso tra Livorno e Vada.\nDopo secoli di silenzio, si parla di Ardenza come un'antichissima pieve di San Paolo di Villa Magna, di cui si ha notizia nell'823, dove Villa Magna indica un importante agglomerato di case.\nDocumenti coevi registrano che nel 942 Martino era pievano dei \"SS. Paolo et Giovanni de Lardentia\". Intorno alla pieve di San Paolo si svilupp\u00f2 un importante borgo prossimo al mare; la pieve comprendeva varie cappelle e chiese come quelle di San Martino di Salviano, San Paolo di Coteto, San Felice di Oliveto, l'eremo di Santa Maria della Leccia. Tutta la zona circostante era coperta da una fitta macchia, conosciuta come \"Selva di Treulo\" di propriet\u00e0 della Mensa arcivescovile di Pisa. Verso l'anno 1000 la pieve fu denominata come \"Sancto Felice de Ardentia\", quale una delle quattro pievi esistenti nel distretto del piano di Porto Pisano, compreso tra Stagno e Montenero, fittamente popolato e florido. Sotto la dominazione pisana, Ardenza era un comunello con propri consoli. Alla met\u00e0 del XIII secolo la zona venne devastata e spopolata da alcune scorrerie di corsari barbareschi e dalla spedizione di Carlo I d'Angi\u00f2, re di Napoli (1267) contro Pisa ghibellina. L'esistenza della pieve \u00e8 tuttavia ancora confermata nel 1292, sia pure povera ed in misere condizioni (Plebi de Lardenza, sive cappellis S. Felicis quia nihil habet), dai documenti che indicano il suo obbligo ad inviare un fante per l'esercito pisano.\nFu proprio ad Ardenza che, secondo la tradizione, la Madonna apparve ad un pastore il 15 maggio 1345, dando quindi origine alla fondazione di un primo Santuario sul vicino colle di Montenero.\nNuove distruzioni e scorrerie, nel corso del XIV secolo, fecero scomparire definitivamente la pieve a cui successe quella di Santa Lucia dell'Antignano (1370). Con la caduta della Repubblica pisana e la dominazione genovese, il comunello di Ardenza, nel 1405 fu assorbito da quello di Livorno divenuto capoluogo del nuovo vicariato, per passare poi, dal 1421, a Firenze, seguendone le sorti.\nNell'ambito del programma difensivo delle coste toscane, il granduca Ferdinando I de' Medici fece erigere nel 1595, presso la foce del rio Ardenza, una piccola torre di avvistamento (andata distrutta durante l'ultima guerra mondiale).\nLa torre a pianta quadrata si elevava su tre piani; si accedeva al primo piano mediante una scala esterna sul lato est. Intorno, era affiancata da piccole costruzioni ad un piano che fungevano da abitazione del castellano, da forno, stalle e approdo coperto. Vi risiedeva un comandante con quattro cavalleggeri, finch\u00e9, sotto il governo del granduca Pietro Leopoldo venne disarmata.\nNel XVIII secolo i terreni di Ardenza erano ripartiti in grosse propriet\u00e0 quali la Tenuta di Salviano, Tregolo e Cala Mosca, la fattoria de La Rosa, la tenuta della Certosa di Calci, il podere di Santa Lucia con mulino sul rio Felciaio, dato a livello dalla Certosa ai Michon.\nLe principali strade di collegamento alla zona erano la via del Littorale o Maremmana che da Livorno scendeva verso Rosignano e le Maremme, la via dell'Erbuccia (poi dei Pensieri) che dal Borgo dei Cappuccini arrivava presso la fattoria di Santa Lucia, ove un guado permanente detto \"bastorovescio\", fatto di pietre acconciate sul letto del Rio Felciaio, immetteva sulla strada litoranea dei Cavalleggeri.\nSuperato il guado del rio Ardenza, la strada Maremmana inizia ad inerpicarsi sul colle di Montenero. Qui, presso il bivio con la strada che attraversando la Banditella arrivava ad Antignano, si racconta che apparve ad un pastorello la sacra immagine della \"Madonna\". Nel 1603 vi fu eretta a spese del priore di Montenero una cappella per ricordarne il miracoloso evento. Nel 1723 il possidente Giuseppe Gerbaut, proprietario della limitrofa villa detta \"a Campo a lupo\", la ricostru\u00ec in forme pi\u00f9 grandi, forse inglobando la vecchia cappella nella sagrestia, e la fece affrescare a sue spese. Danneggiata durante la seconda guerra mondiale, nel 1955-1957 il modesto luogo di culto fu sostituito dall'attuale chiesa, denominata della Madonna dell'Apparizione, con la facciata rivolta verso Livorno e caratterizzata da un grande mosaico con la raffigurazione del miracolo.\nDall'Ottocento ai giorni nostri.\nTuttavia solo nell'Ottocento l'abitato conobbe uno sviluppo consistente: nel 1839 fu consacrata la chiesa di San Simone apostolo, in ricordo di Simone Bini che nel 1835 aveva donato il terreno, il materiale da costruzione e 1000 scudi fiorentini. Eretta a parrocchia dal marzo 1844, la chiesa ha la facciata completata nel novembre 1854 e caratterizzata, nella parte sovrastante la porta d'ingresso, da una grande lunetta che ospita la statua dell'Immacolata. Il grande crocifisso ligneo dell'altare maggiore vi fu posto nel 1939.\nIntanto, con l'avvento dei primi stabilimenti balneari, nuove costruzioni furono realizzate verso il mare, dando origine all'abitato detto appunto di Ardenza Mare, nel tratto di costa compreso tra un antico lazzaretto settecentesco (nell'area in cui nel 1881 entrer\u00e0 in attivit\u00e0 l'Accademia Navale) e il piazzale della Rotonda, posto proprio al termine della passeggiata a mare.\nTerminata la nuova cinta doganale della citt\u00e0, nel 1835 furono iniziati i lavori di ampliamento e rettificazione dell'antica strade litoranea dei Cavalleggeri, con l'idea di crearvi una nuova strada di passeggio costiero che arrivasse fino al nuovo borgo ardenzino.\nNel 1846 nell'ambito del piano urbanistico di Livorno, l'ingegner Mario Chietti rilev\u00f2 le condizione precarie e della costruenda passeggiata. Prioritaria si rivel\u00f2 la necessit\u00e0 di rettificarne il percorso colmando il tratto antistante la chiesa di San Jacopo ove il mare formava una insenatura e creare un lungo rettifilo lungo gli antichi lazzeretti. Ma il problema pi\u00f9 arduo fu lo studio della piantumazione delle essenze arboree che potessero creare una barriera protettiva dai violenti venti marini che spazzavano la costa, per creare un passeggio sicuro e comodo per pedoni e carrozze.\nCon il prolungamento della passeggiata del lungomare fino al \"Parterre della Rotonda\", progettato dall'architetto Giuseppe Faldi, presso il rio Felciaio fu rinvenuto un vasto sepolcreto di origini cristiane, testimonianza dell'antica floridezza della pieve medievale di San Felice.\nIl vasto piazzale che ospit\u00f2 il Parterre della Rotonda fu ideato come una figura ovale simmetrica che chiudesse il termine della lunga passeggiata. La zona fu arredata da sedili e colonnini, indicando l'uso del marmo di San Giuliano e piantumata con alcune specie di piante che solo dopo molti anni di esperimenti e fallimenti hanno trovato il giusto equilibrio con l'aridit\u00e0 del terreno e il salmastro dei venti marini.\nL'intero lungomare fu definitivamente completato grazie all'interessamento del gonfaloniere Luigi Fabbri solo nel 1852 quando veniva proposto un prolungamento fino al villaggio di Antignano, con la lottizzazione della zona della \"Banditella\" con alcune ville (il progetto sar\u00e0 attuato dal 1899 dopo l'apertura dei \"Tre ponti\").\nTra le numerose attrezzature turistico - ricettive e i vari caff\u00e8, si ricordano ad esempio i Granducali Casini (prima met\u00e0 del XIX secolo), la Baracchina Rossa (1897), lo Chalet Scoglio di Garibaldi (oggi scomparso) e l'Ippodromo \"Federico Caprilli\" (1894).\nInoltre, nel 1881, lo sviluppo dell'abitato comport\u00f2 il trasferimento del cimitero, allora prossimo al nucleo urbano, in un'area pi\u00f9 distante, situata nelle vicinanze del Rio Maggiore.\nNel 1890, con l'erezione della monumentale Barriera Margherita, opera di Adriano Unis (collaboratore dell'ingegnere comunale Angiolo Badaloni) la localit\u00e0 di Ardenza venne idealmente limitata verso la citt\u00e0 di Livorno, fino agli inizi del XX secolo, quando le mura furono abbattute e, intorno al 1935, parte della barriera fu trasformata nel capolinea della Ferrovia Pisa-Tirrenia-Livorno.\nNel 1898, il cav. avv. Vincenzo Mostardi-Fioretti fece erigere i cosiddetti \"Tre ponti\", un piccolo ponte in pietra con tre arcate (portate a cinque solo negli anni novanta del XX secolo, in occasione di una grande piena del rio che danneggi\u00f2 molte abitazioni limitrofe) che sostitu\u00ec quello di legno che attraversava il rio Ardenza dal 1859.\nCon l'inaugurazione, nel 1910, della linea ferroviaria Livorno-Cecina, e l'apertura di una piccola stazione nella zona di Ardenza Terra, il turismo balneare, che era notevolmente diminuito con il nuovo secolo per spostarsi verso la Versilia, venne di nuovo incrementato: agli storici \"Bagni Pejani\" si affiancano e si sviluppano quelli \"Fiume\" (di chiaro richiamo irredentista) e \"Lido\".\nFrattanto, sul finire del XIX secolo la passeggiata a mare fu portata a termine fino ad Antignano e nei primi decenni del Novecento si registra un ulteriore sviluppo urbanistico legato alla costruzione dello stadio labronico (1933-1935) e di alcune villette eclettiche (1930 circa), progettate da Fosco Cioni (un abile disegnatore privo di ogni titolo di studio), che ancora oggi caratterizzano fortemente la passeggiata del viale Italia.\nLo chalet al centro della Rotonda fu costruito nel 1931 come chiosco ad uso di bar.\nCon il secondo dopoguerra si ebbe un nuovo incremento residenziale della zona con il \"villaggio americano\" (1953), costituito da una serie di villette per la residenza di ufficiali americani. Poi, dal 1958 il borgo d'Ardenza fu definitivamente integrato nel tessuto urbano livornese con la realizzazione del nuovo quartiere residenziale di edilizia popolare de La Rosa, il cui piano fu redatto dal celebre Luigi Moretti.\nInoltre, sulla via dell'Ardenza, di fronte al nuovo quartiere degli anni sessanta del XX secolo, all'interno di un complesso preesistente, fu istituita la vasta caserma \"Paolo Vannucci\", dominata da un caratteristico serbatoio idrico a torre; \u00e8 sede della Brigata paracadutisti \"Folgore\". Nel suo vasto cortile interno \u00e8 stato eretto un monumento in memoria dei soldati paracadutisti della \"Folgore\" caduti nella battaglia di El Alamein.\nLuoghi d'interesse.\nLe ville.\nTra le ville di maggiore interesse storico artistico si ricordano: Villa Trossi-Uberti con un elegante porticato sulla facciata ed arricchita da un'artistica fontana in marmo con sculture in bronzo; la sontuosa Villa Letizia eretta per volont\u00e0 del principe polacco Stanislao Poniatowski nel 1839 poi venduta ai Cave-Bondi i cui eredi, nella parte settentrionale del vasto parco, vi apriranno, fin dal 1868, una prima struttura ippica per le corse estive, finch\u00e9 il terreno nel 1888 verr\u00e0 donato per erigervi l'attuale ippodromo; Villa Montanelli del 1876 con l'imponente facciata neoclassica in calcare bianco prospiciente la Rotonda; l'elegante Villa Kutuf\u00e0 in via del Mare, poi acquistata dal primo sindaco di Livorno, Eugenio Sansoni, proprietario di un'altra villa all'Ardenza terra, l'eclettica ed imponente Villa Sanromerio, nota anche come Villa Gioli, (1873) in via Pacinotti, caratterizzata da una facciata con timpano ed orologio ed arricchita da cariatidi, statue, vasi in terracotta, peschiere, grotta e gazebo che si affaccia sull'Ardenza.\nPresso l'antica torre medicea, in localit\u00e0 \"Tre Ponti\", sorgeva dalla fine dell'Ottocento l'elegante Villa Boretti, demolita negli anni trenta del XX secolo per fare spazio alle corse automobilistiche del famoso circuito di Montenero.\nSul lato opposto a quello ove si trova la chiesa dell'Apparizione, lungo la via di Montenero, sorge invece la Villa Ombrosa, il cui vasto parco \u00e8 chiuso da un alto muro: costruita verso il 1760 da Filippo Freccia, sulle rovine di un convento di monache, l'edificio ha forma rettangolare con due ali avanzate e terrazzo sostenuto da colonne tuscaniche. La costruzione rivela il gusto lineare e funzionale dell'architettura rurale della villeggiatura livornese del tempo. Circondata da un ampio parco secolare la villa sul retro \u00e8 abbellita da una elegante scalinata in pietra che degrata verso il giardino, ove si trova anche un piccolo cimitero per i cani dei proprietari.\nMerita infine essere ricordata la Villa Donokoe in via del Parco, ora Villa Francesca, che prende il nome dalla proprietaria Francesca Armosino (1888), vedova di Giuseppe Garibaldi, che vi soggiorn\u00f2 per stare pi\u00f9 vicina al figlio Manlio Garibaldi, iscritto all'Accademia Navale.\nInfrastrutture e trasporti.\nIl quartiere \u00e8 servito dalle linee urbane di trasporto pubblico CTT Nord (gi\u00e0 ATL).\nInoltre, all'inizio del XX secolo il villaggio di Ardenza fu dotato di una propria stazione ferroviaria, oggi dismessa, sulla linea Livorno - Cecina.\nA partire dal 1881 la localit\u00e0 fu raggiunta dalla prima linea della rete tranviaria di Livorno, inizialmente esercitata con trazione animale ed in seguito elettrificata; tale rete arriv\u00f2 a includere la tratta Ardenza Mare-Ardenza Terra. Il capolinea tranviario di Ardenza fu soppresso nei primi anni trenta del secolo successivo.\nNelle acque antistanti i famosi Casini, si apre un piccolo porto, comunemente noto come \"Moletto d'Ardenza\"."}
{"id": "1148615", "revid": "767487", "url": "https://it.wikipedia.org/wiki?curid=1148615", "title": "Walter Casagrande", "text": "Caratteristiche tecniche.\nCentravanti di manovra dal gran fisico e dalla buona progressione, sopperiva alla lentezza con un'ottima tecnica. Grande colpitore di testa, la sua specialit\u00e0 erano le sponde, di testa e di piede, per i compagni, grazie anche alla notevole stazza.\nCarriera.\nClub.\nCresciuto nel fece il suo esordio in prima squadra a diciassette anni, nel 1980. Rimase in questa squadra fino al 1986, salvo due parentesi annuali alla e al . Con il club \"corinthiano\" gioc\u00f2 in totale 256 partite segnando 102 gol, vincendo per due volte il titolo Paulista, nel 1982 e nel 1983, e laureandosi anche capocannoniere nella prima stagione. Nelle cinque stagioni disputate in Brasile, invece, i suoi gol in campionato furono 96, di cui 71 nei tornei statali e 25 in quello nazionale.\nNel 1986 si trasfer\u00ec in Europa, venendo tesserato per una stagione nel ; con questa maglia gioc\u00f2 6 partite segnando 1 rete nella Primeira Divis\u00e3o, che la squadra concluse al secondo posto. Disput\u00f2 anche due confronti di Coppa dei Campioni, nei quarti di finale contro i danesi del , e venne portato in panchina nella vittoriosa finale contro il ; fu quindi campione d'Europa.\nCasagrande si trasfer\u00ec quindi in Italia nell'estate del 1987, quando venne acquistato dall' del presidente Costantino Rozzi per circa un miliardo di lire. La squadra, allenata da Ilario Castagner, si salv\u00f2 sul filo di lana nella prima stagione, e il brasiliano realizz\u00f2 6 reti in coppia col giovane Lorenzo Scarafoni. L'annata successiva fu meno problematica per la squadra, ma Casagrande gioc\u00f2 poco a causa di vari infortuni, mentre retrocesse all'ultimo posto nella stagione 1989-1990. A questo punto la societ\u00e0 decise di ridimensionare le spese, ma Casagrande volle rimanere ugualmente; per questo sigl\u00f2 un contratto con cui si impegnava a segnare almeno 20 gol in 30 partite. Il patto fu rispettato: il brasiliano arriv\u00f2 infatti quota 22 reti e fu anche capocannoniere, mentre l'Ascoli termin\u00f2 quarto in Serie B e si guadagn\u00f2 quindi la promozione sul campo.\nIl giocatore pass\u00f2 poi al per 5,2 miliardi di lire nel 1991; i granata arrivarono terzi in serie A e, dopo aver sconfitto anche il in semifinale, disputarono la doppia finale di Coppa UEFA contro l' di Louis van Gaal. L'andata a Torino fin\u00ec 2-2 e il brasiliano segn\u00f2 una doppietta (furono 6 le reti nella manifestazione), tuttavia il pareggio a reti inviolate nel ritorno consegn\u00f2 il trofeo agli olandesi. Nella stagione successiva la squadra vinse invece la Coppa Italia 1992-1993.\nCasagrande torn\u00f2 poi in Brasile, giocando nel prima di tornare al Corinthians. Chiuse infine la carriera nel 1996.\nNazionale.\nEsordisce con il nel 1985 e partecipa coi verde-oro al . Qui scende in campo nelle tre partite delle prima fase contro , e , tutte terminate con la vittoria. In totale disputa 19 incontri segnando 8 gol.\nDopo il calcio.\nNell'autobiografia \"Casagrande e i suoi demoni\" uscita nel 2013, egli afferma di aver avuto una dipendenza dalle sostanze stupefacenti iniziata durante gli anni in cui giocava nel Corinthians e di aver fatto uso di sostanze dopanti, per un breve periodo, una volta giunto in Europa."}
{"id": "1148616", "revid": "118031", "url": "https://it.wikipedia.org/wiki?curid=1148616", "title": "Pozzo del leoncino", "text": ""}
{"id": "1148617", "revid": "916185", "url": "https://it.wikipedia.org/wiki?curid=1148617", "title": "Marcello Cini", "text": "Biografia.\nLaureato in fisica ed ingegneria, inizi\u00f2 a insegnare a 28 anni per poi divenire professore ordinario della cattedra di fisica teorica all'Universit\u00e0 degli Studi di Catania fino al 1957.\n\u00c8 stato professore emerito all'Universit\u00e0 La Sapienza di Roma, chiamato da Edoardo Amaldi nel 1957 per la cattedra di \"Istituzioni di Fisica teorica\" e in seguito di \"Teorie quantistiche\" . \u00c8 stato inoltre vicedirettore della rivista internazionale \"Il Nuovo Cimento\".\nDagli anni settanta ha accompagnato questa attivit\u00e0 con studi di storia della scienza e di epistemologia, e interventi su varie riviste e sul quotidiano \"Il manifesto\", di cui fu tra i fondatori, scelta che gli cost\u00f2 la radiazione dal Partito Comunista Italiano nel 1970.\nNel 1967 fece parte del Tribunale Russell sui diritti dell'uomo, visitando il Vietnam durante la guerra e testimoniando le atrocit\u00e0 belliche.\n\u00c8 stato direttore della rivista \"SE/scienza esperienza\" fondata da Giulio Alfredo Maccacaro.\nTra le sue numerose pubblicazioni, ricordiamo \"l'Ape e l'Architetto\" (1976) (scritto insieme a Giovanni Ciccotti, Michelangelo De Maria e Giovanni Jona-Lasinio), \"Un paradiso perduto\" (1994), \"Dialoghi di un cattivo maestro\" (2001).\nHa ricevuto il premio Nonino 2004 \"A un maestro italiano del nostro tempo\".\n\u00c8 morto nel 2012, all'et\u00e0 di 89 anni. \u00c8 sepolto nel cimitero acattolico di Roma.\nLettera al rettore della Sapienza e polemica sulla lectio magistralis di Benedetto XVI.\n\u00c8 l'autore della lettera, datata 14 novembre 2007 e indirizzata al Rettore della Universit\u00e0 di Roma La Sapienza, nella quale si chiede di annullare la \"lectio magistralis\" di papa Benedetto XVI all'inaugurazione dell'anno accademico 2008 perch\u00e9 giudicato incongruo in relazione all'occasione.\nTale lettera, di cui una versione modificata \u00e8 stata sottoscritta da 67 docenti, molti dei quali appartenenti al dipartimento di Fisica, ha provocato reazioni da pi\u00f9 parti, in particolare dagli ambienti cattolici.\nNella Universit\u00e0 romana ci sono state, in seguito, contestazioni alla visita del Papa, fino alla breve occupazione del Rettorato da parte di un gruppo di studenti.\nDopo tali disordini, il giorno 15 gennaio 2008, a tre giorni dalla sua visita, papa Benedetto XVI rinuncia a visitare l'ateneo romano, in quanto \"si \u00e8 ritenuto opportuno soprassedere all'evento\".\nLa decisione del Pontefice ha provocato una accesa discussione tra i difensori della laicit\u00e0 dell'istituzione universitaria e i sostenitori del diritto del Pontefice a presenziare e parlare in un consesso accademico.\nCandidatura alle elezioni regionali 2010 nel Lazio.\nCini ha accettato la candidatura alle elezioni regionali laziali, come capolista di Sinistra Ecologia Libert\u00e0, movimento politico guidato da Nichi Vendola."}
{"id": "1148618", "revid": "729019", "url": "https://it.wikipedia.org/wiki?curid=1148618", "title": "Henri IV (corazzata)", "text": "La Henry IV \u00e8 stata una corazzata costiera francese; essa fu impostata nel 1897 su progetto di Louis-\u00c9mile Bertin ma occorsero, anche a causa di imprevisti tecnici e finanziari, ben 5 anni perch\u00e9 fosse terminata. La nave serv\u00ec durante la prima guerra mondiale.\nIl contesto.\nLa Francia fu uno dei paesi che pi\u00f9 si interess\u00f2 allo sviluppo di unit\u00e0 navali corazzate per la protezione delle coste che potessero inoltre essere utilizzate anche oltremare a fianco delle unit\u00e0 corazzate maggiori.\nQuesto tipo di navi definibili come \"guardacoste corazzate\" che interessarono molte marine minori avevano un'autonomia ridotta ma artiglierie paragonabili a quelle delle corazzate.\nLa classe.\nLa nave era in qualche modo una derivazione della classe Charlemagne, composta da tre unit\u00e0, tra cui oltre alla \"Charlemagne\" troviamo la \"Gaulois\"e la \"St Louis\", ma che ebbe alcuni tipi derivati come esemplari unici, tra cui appunto la \"Henry IV\" caratterizzata da un bordo libero molto basso nella sezione di poppa, la \"Iena\" e la \"Suffren\"."}
{"id": "1148619", "revid": "1543377", "url": "https://it.wikipedia.org/wiki?curid=1148619", "title": "Neuroblastoma", "text": "Il neuroblastoma (NBL) \u00e8 un tumore neuroendocrino maligno embrionario caratteristico del bambino, che deriva da cellule della cresta neurale, da cui fisiologicamente prendono origine la midollare del surrene ed i gangli del sistema nervoso e simpatico.\nEpidemiologia.\nFra i vari tumori solidi dell'infanzia \u00e8, dopo quelli che interessano il SNC, il pi\u00f9 diffuso (8%), con un'incidenza pari 10 casi per milione ogni anno. Il neuroblastoma \u00e8 responsabile del 15% dei decessi attribuiti a neoplasie dell'infanzia e nel 50% dei casi al momento della diagnosi \u00e8 gi\u00e0 metastatico e refrattario alla chemioterapia.\nPer quanto riguarda la sede pi\u00f9 diffusa di manifestazione essa cambia a seconda dell'et\u00e0 del soggetto: mentre per i bambini di et\u00e0 inferiore ad un anno ad esempio \u00e8 molto diffuso nel torace (33%), negli infanti pi\u00f9 grandi la sede di maggiore diffusione \u00e8 l'addome (55-75%).\nSi manifesta a tutte le et\u00e0, ma la grande maggioranza dei casi si mostrano in et\u00e0 infantile, il 10% dei casi supera l'et\u00e0 di 5 anni mentre solo l'1,5% dei pazienti supera i 14 anni al momento della diagnosi.\nBiologia e genetica.\nLe cause di tale manifestazione rimangono ancora sconosciute, studi hanno dimostrato che fra i fattori di rischio prenatali vi sono l'et\u00e0 della madre (se inferiore ai 20 anni) e l'ipertensione sempre del genitore, o l'assunzione, in gravidanza di barbiturici e idralazina. Anche la sindrome alcolica costituisce un pericoloso precedente per lo sviluppo della massa tumorale, invece non \u00e8 chiaro che ruolo abbia l'esposizione elettromagnetica. Esistono alcuni eventi morbosi come la malattia di Hirschsprung e la neurofibromatosi di tipo I che talvolta sono associate al neuroblastoma.\nAlterazioni cromosomiche.\nLa perdita di eterozigosi (LOH) per delezione nei loci 1p36.3 (cromosoma 1) e 11q23 (cromosoma 11), che si riscontra rispettivamente nel 23% e nel 17% dei tumori primari nei pazienti affetti da questa neoplasia con pi\u00f9 di 1 anno di et\u00e0 \u00e8 associata con stadio avanzato e prognosi infausta rispetto a pazienti che non presentano LOH. La perdita di eterozigosi in 1p36.3 \u00e8 associata con classificazione istologico-prognostica di Shimada sfavorevole, stadio 4, amplificazione di MYCN e diploidia, quattro fattori prognostici negativi. La perdita di eterozigosi in 11q23 \u00e8 associata a classificazione istologico-prognostica di Shimada sfavorevole e stadio 4, fattori prognostici negativi, ma anche con iperploidia, fattore prognostico positivo; tale locus non \u00e8 associato con amplificazione di MYCN.\nSuscettibilit\u00e0 al neuroblastoma \u00e8 riscontrabile in quei pazienti che presentano omozigosi in almeno uno di tre particolari polimorfismi a singolo nucleotide (SNPs) presso il locus 6p22 sul braccio corto del cromosoma 6. Tale locus contiene i geni FLJ22536 e FLJ44180, il primo codifica per un RNA non codificante e la sequenza contiene un dominio EGF-simile, ma non si conoscono le sue funzioni, circa il secondo non si conosce quasi nulla. Tali pazienti non solo hanno maggiore probabilit\u00e0 di sviluppare un neuroblastoma, ma sono anche suscettibili all'amplificazione di MYCN, a metastasi e a recidive.\nIl neuroblastoma \u00e8 associato ad una storia familiare solo nell'1% dei casi.\nVia di PI3K/Akt.\nLa via di segnalazione di PI3K/Akt \u00e8 fondamentale per la crescita, la proliferazione e la sopravvivenza cellulare, nonch\u00e9 per l'angiogenesi e il metabolismo del glucosio. Quando un fattore di crescita si lega ad un RTK (\"Receptor Tyrosine Kinase\") questo si attiva per autofosforilazione su residui di tirosina, questa azione a sua volta attiva PI3K che \u00e8 normalmente legata alla coda citoplasmatica degli RTK. PI3K fosforila alcuni inositolo fosfolipidi (PIP2) in siti multipli generando fosfoinositidi (PIP3). I fosfoinositidi sono siti d'attracco ideali per molte proteine tra cui Akt (detta anche proteina chinasi B, PKB), che viene legata per mezzo del suo dominio PH. Il legame scatena un cambiamento conformazionale di Akt che espone gli amminoacidi Thr308, collocata nel giro d'attivazione della chinasi, e Ser473, collocata al C-terminale, oltre a ci\u00f2 espleta l'azione di autoinibizione del dominio PH.\nOltre a Akt, a PIP3 si attacca anche PDK1 (\"Phosphoinositide Dependent Kinase 1\"), la principale attivatrice di Akt insieme a TORC2, entrambe vengono attivate dal legame, la prima fosforila Thr308, la seconda Ser473. Akt attiva una GAP chiamata Tsc2 (\"Tuberous sclerosis protein 2\") che a sua volta attiva Rheb. Rheb (\"Ras homolog enriched in brain\") \u00e8 una GTPasi attiva con GTP legato che attiva il complesso proteico mTOR. mTOR (\"mammalian Target Of Rapamycin\") nei mammiferi \u00e8 costituita dal complesso mTOR1, con legata la proteina Raptor, oppure mTOR2, con legata la proteina Rictor. Sono entrambe legate alla crescita e alla sopravvivenza cellulare ed interagiscono con la GTPasi monomerica Rho che a sua volta agisce sul citoscheletro. Raggiunta la doppia fosforilazione Akt \u00e8 in grado di fosforilare i complessi Bad-proteina antiapoptotica (Bad \u00e8 una proteina proapoptotica), determinando il distacco di Bad dalla proteina antiapoptotica e la sua inattivazione da parte della proteina 14-3-3. Il risultato netto \u00e8 un'inibizione dell'apoptosi coerente con la proliferazione e la crescita cellulare.\nPer quanto riguarda l'inibizione dell'apoptosi agisce anche sulle proteine FKHR e MDM2. \u00c8 coinvolta nel metabolismo del glucosio dove interagisce con GSK3 (glicogeno sintasi chinasi 3) e nella proliferazione cellulare dove agisce su p21/p27 e sulla ciclina D1. Per far terminale il segnale alcune fosfatasi, in particolare PTEN (\"Phosphatase and Tensine Homolog\"), defosforilano i fosfoinositidi determinando il distacco delle proteine che vi si legano. La fosfatasi PHLPP (\"PH domain and Leucine rich repeat Protein Phosphatase\") defosforila Ser473 su Akt. Nel neuroblastoma, l'attivazione della via di PI3K/Akt \u00e8 correlata con fattori prognostici negativi quali amplificazione di MYCN, aberrazioni sul cromosoma 1, stadio avanzato, istologia sfavorevole e la fosforilazione di Akt con una sopravvivenza a 5 anni inferiore.\nPGE2.\nLa prostaglandina E2 (PGE2) \u00e8 un importante fattore di sopravvivenza autocrino e paracrino per le cellule di neuroblastoma in quanto \u00e8 un'attivatrice della via PI3K/Akt. La cellula ottiene PGE2 tramite l'azione della prostaglandina E sintasi (PGES) su prostaglandina H2 la quale a sua volta deriva dalla scissione dell'acido arachidonico da parte di ciclossigenasi 2 (COX-2). PGE2 agisce legandosi ad uno dei suoi quattro recettori della famiglia dei GPCR, ovvero E1, E2, E3 ed E4. EP1 \u00e8 associato ad una proteina G trimerica la cui subunit\u00e0 Gs\u03b1 fa aumentare il Ca2+ intracellulare liberandolo dal reticolo endoplasmatico mediante attivazione della via di PIP2/fosfolipasi C (PLC). EP2 ed EP4 attivano mediante proteina G l'adenilato ciclasi che a sua volta fa aumentare i livelli citoplasmatici del secondo messaggero cAMP. Si sospetta che EP2 possa fungere anche da soppressore tumorale.\nEP3 funge nella maggior parte dei casi da recettore inibitore di adenilato ciclasi attivando la subunit\u00e0 Gi\u03b1 della proteina G a cui \u00e8 accoppiato, in un minor numero di casi per\u00f2 si accoppia a Gs\u03b1 incrementando il Ca2+ intracellulare. I livelli intracellulari di cAMP sono fondamentali poich\u00e9 questo secondo messaggero \u00e8 un attivatore della fosfolipasi A2 che scinde fosfolipidi di membrana per ricavarne acido arachidonico, l'acido grasso polinsaturo da cui derivano tutte le prostaglandine compresa PGE2, ci\u00f2 significa che aumentati livelli di cAMP incrementano la produzione di PGE2. cAMP inoltre attiva la proteina chinasi A (PKA), il cui ruolo nelle cellule di neuroblastoma \u00e8 dibattuto. Nessuno dei quattro recettori di PGE2 sembra essere preminente in confronto agli altri per la sopravvivenza o la vitalit\u00e0 delle cellule di neuroblastoma.\nL'importanza di PGE2 nella segnalazione cellulare di questo tumore ha indotto la ricerca scientifica a sviluppare inibitori di COX-2 (come celecoxib), antagonisti dei recettori di PGE2 o altri farmaci che agiscono sulla via di segnalazione indotta da PGE2, in particolare inibitori di Akt, quali agenti chemioterapici, infatti essi aumentano l'apoptosi, incrementano l'efficacia dei chemioterapici citostatici e riducono la crescita tumorale. Malgrado ci\u00f2, questi farmaci non hanno dato risultati in termini di sopravvivenza in altre neoplasie come il carcinoma del colon-retto.\nmTOR e survivina.\nmTOR \u00e8 un enzima coinvolto nella proliferazione cellulare, nell'autofagia, nell'angiogenesi e nell'adipogenesi. Questa proteina \u00e8 coinvolta in un gran numero di vie di segnalazione cellulare e forma principalmente due complessi nella cellula. Il primo, in cui \u00e8 unita a Raptor (\"Regulatory-associated protein of mTOR\") \u00e8 chiamato mTORC1 (\"mTOR Complex 1\") regola l'inizio della traduzione dell'mRNA e quindi controlla il livello di sintesi di una proteina attraverso la cooperazione con le proteine pS6K e eIF4E. mTORC1 induce la tumorigenesi perch\u00e9 sopprime l'autofagia cellulare e upregola numerosi geni, come HIF1\u03b1.\nIl secondo, in cui \u00e8 unita a Rictor (\"Rapamycin-insensitive companion of mTOR\") \u00e8 chiamato mTORC2 (\"mTOR Complex 2\") ed \u00e8 sovraespresso in molte neoplasie umane. mTORC1 \u00e8 il bersaglio di un farmaco, la rapamicina, che nel neuroblastoma sembra avere effetti opposti rispetto ad altre neoplasie poich\u00e9 attiva parzialmente mTORC1 invece di inibirlo. Questo farmaco, inoltre, nelle cellule di neuroblastoma con N-MYC amplificato e delezione 1p, accresce la sintesi dell'mRNA di una proteina anti-apoptotica nota come survivina, la pi\u00f9 piccola delle IAP e ne aumenta i livelli intracitoplasmatici sino a cinque volte. La survivina, inibendo l'apoptosi, promuove la proliferazione cellulare e rende queste cellule resistenti all'autofagia.\nAlti livelli di espressione della survivina sono associati con stadio avanzato del tumore, diploidia, amplificazione di N-MYC e resistenza alla terapia, tutti fattori prognostici negativi. La stabilizzazione della survivina avviene attraverso la proteina chaperone HSP90 in cooperazione con la rapamicina che in altre neoplasie, invece, indebolisce questo legame ed arresta il ciclo cellulare nella fase G1. Queste scoperte potrebbero portare allo sviluppo di inibitori di mTOR e di HSP90.\nIntersectina 1.\nL'intersectina 1 (ITSN1) \u00e8 una proteina adattatrice che regola diverse vie di segnalazione cellulare, tra cui la pi\u00f9 importante \u00e8 PI3K/Akt nonch\u00e9 l'endocitosi. ITSN1, oltre ad avere un certo potere trasformante \"in vitro\" \u00e8 sovraespressa nelle cellule di neuroblastoma ed \u00e8 importante nel processo di tumorigenesi infatti la sua inibizione diminuisce significativamente le possibilit\u00e0 di sopravvivenza di cellule tumorali indipendenti dal contatto e quindi potenzialmente metastatiche, a prescindere dallo stato dell'oncogene n-MYC, il pi\u00f9 importante nello sviluppo del neuroblastoma. Data la sua importanza nelle vie di segnalazione cellulare, ITSN1 potrebbe essere un valido target terapeutico.\nMetallofosfodiesterasi Mpped2.\nL'espressione della metallofosfodiesterasi Mpped2 inibisce la proliferazione cellulare di cellule di neuroblastoma della linea SH-SY5Y. Si \u00e8 osservato che una maggior frazione di queste cellule resta in fase G0 o G1 e nel contempo vi \u00e8 una maggiore attivazione della caspasi 3, proteina fondamentale sia per la via estrinseca che per la via intrinseca dell'apoptosi. Mutazioni in Mpped2 annullano la sua funzione protettrice. Nei topi Mpped2 promuove la differenziazione delle cellule nervose, rallenta la crescita tumorale e ne incrementa le possibilit\u00e0 di sopravvivenza. Nell'uomo l'espressione di Mpped2 \u00e8 considerata un fattore prognostico positivo.\nRACK1.\nRACK1 (\"Receptor for Activated C-Kinase 1\") \u00e8 coinvolto nella crescita e nella migrazione delle cellule di neuroblastoma oltre a quella di molti altri tipi di cellule. Un'elevata espressione di RACK1 favorisce una maggiore proliferazione e migrazione di cellule di neuroblastoma della linea SK-N-BE. La sua inibizione da parte di un siRNA reprime la proliferazione e la migrazione. Si suppone che la regolazione positiva della proliferazione cellulare da parte di RACK1 sia dovuta alla sua capacit\u00e0 di regolare la tirosin-chinasi Src fosforilando il residuo Tyr416.\nAnidrasi carbonica IX.\nL'anidrasi carbonica IX \u00e8 un enzima indotto dall'ipossia. La sua sovraespressione \u00e8 correlata con una prognosi sfavorevole in un'ampia variet\u00e0 di neoplasie. Nel neuroblastoma la sua sovraespressione \u00e8 pi\u00f9 comune nel caso di tumori con MYCN amplificato o con delezione di 1p, il che lo rende un biomarker di prognosi sfavorevole anche in questa neoplasia.\nFrizzled-6.\nFrizzled-6 (Fzd6) \u00e8 un recettore di Wnt la cui espressione nelle cellule di neuroblastoma \u00e8 predittiva di prognosi infausta e aggressivit\u00e0 del tumore, inoltre funge da marcatore per cellule tumorali esprimenti HIF-1\u03b1 o HIF-2\u03b1 (quest'ultimo \u00e8 marcatore delle \"tumour initiating cells\" o TICs del neuroblastoma) nelle aree ipossiche della neoplasia. Le cellule che esprimono Fzd6, simili a cellule staminali tumorali, formano neurosfere, sono resistenti alla doxorubicina ed esprimono markers mesenchimali come Twist1 e Notch1. Come ci si pu\u00f2 aspettare, le cellule che esprimono Fzd6, tramite la via segnalazione Wnt/\u03b2-catenina (via non canonica), esprimono anche NMYC, CD44, ciclina D1 e tirosina idrossilasi (TH). \u00c8 per\u00f2 da specificare che le cellule che esprimono questo recettore sono rare (1-8 cellule ogni 1.000). Fzd6 in questo modo si configura sia come marker candidato per le cellule staminali di neuroblastoma sia come possibile futuro target terapeutico.\nSialidasi NEU4L.\nLa sovraespressione di sialidasi NEU4L \u00e8 coinvolta nel comportamento proliferativo e differenziativo delle cellule di neuroblastoma. NEU4L infatti agisce su una delle vie di segnalazione cellulare pi\u00f9 importanti coinvolte nella tumorigenesi, quella di Wnt/\u03b2-catenina. NEU4L, quando sovraespressa, aumenta i livelli intracellulari di \u03b2-catenina non fosforilata (forma attiva) (probabilmente in seguito a modifiche nel livello di sialilazione di alcune glicoproteine) questa a sua volta, slegata dal complesso cui \u00e8 legata all'interno del citoplasma quando inattiva (formato da APC, GSK3\u03b2, CK1, WTX, PP2A e axina) migra nel nucleo e si associa con il fattore di trascrizione TCF e ad altre proteine in un complesso di trascrizione.\nTale complesso, la cui attivit\u00e0 \u00e8 aumentata in caso di sovraespressione di NEU4L, attiva geni chiave per il ciclo cellulare e la proliferazione come N-MYC, CCND2 (ciclina D2) e CDC25A. Come risultato, le cellule che possiedono NEU4L sovraespresso mostrano una maggiore velocit\u00e0 nel portarsi dalla fase G1 alla fase S del ciclo cellulare e di conseguenza un maggiore tasso di proliferazione inoltre presentano un fenotipo particolarmente indifferenziato (anaplasia) che le fa rassomigliare a cellule staminali di neuroblastoma; ci\u00f2 \u00e8 probabilmente dovuto ad un'aumentata espressione dei geni NANOG, Oct-4, MYC, CD133 e NES, geni gi\u00e0 noti per essere in grado di far regredire una cellula differenziata o non pluripotente (generalmente cellule somatiche adulte) ad una cellula staminale pluripotente (indotta).\nMetastasi al midollo osseo.\nLe metastasi di neuroblastoma al midollo osseo GD2+, sottoesprimono molti geni coinvolti nel mantenimento dell'adesione intercellulare e alla matrice, nello sviluppo di vasi sanguigni (angiogenesi) e nella segnalazione tra cellule neoplastiche e matrice rispetto alle cellule del tumore primitivo. Tra i geni sottoespressi figurano CX3CL1, nota come fractalchina, una chemochina neuronale che viene sottoespressa a prescindere dalla prognosi del paziente. La fractalchina potrebbe essere sottoespressa poich\u00e9 la sua funzione \u00e8 quella di stimolare la migrazione di linfociti effettori per cui il tumore in questo modo si protegge almeno in parte dalla risposta immunitaria cellulo-mediata. \u00c8 stata osservata sottoespressione di fractalchina anche nei neuroblastomi primari con amplificazione di NMYC che risultano pi\u00f9 aggressivi. AGT (angiotensinogeno), IGSF1 (corecettore della superfamiglia delle immunoglobuline coinvolto nel signaling dell'inibina) e ATP1A2 (una Na+/K+ ATPasi) sono invece sottoespressi rispetto agli stessi in tumori primari di pazienti con sopravvivenza superiore ai 5 anni, il che significa che potrebbero essere utilizzati marker di aggressivit\u00e0 tumorale.\nI geni sovraespressi dalle cellule metastatiche di neuroblastoma sono invece simili a quelli che esprimono molte linee cellulari del midollo osseo. Tra questi figurano CAMP (catelicidina), MPO (mieloperossidasi), MNDA (antigene di differenziamento mieloide) e in una certa percentuale CD37 (una tetraspanina), CD117 (c-kit) e CD177 (proteina di superficie legata al glicofosfatidil-inositolo), espressi dalla linea mielomonocitica, la catena \u03bc, CD19 e BLK espressi dai linfociti B e PPBP (la chemochina CXCL7) espressa da cellule mesenchimali ed ematopoietiche. Questa chemochina \u00e8 sovraespressa anche nel carcinoma della mammella ed \u00e8 correlata all'aggressivit\u00e0 del tumore. Altri geni sovraespressi comprendono S100A8 e S100A9 che codificano per la calprotectina, una proteina legante calcio e zinco espressa da fagociti e granulociti neutrofili.\nLa calprotectina si trova normalmente nel citoplasma ma quando i livelli intracellulari di Ca2+ si innalzano viene trasferita prima sul citoscheletro e poi nella membrana plasmatica, se per\u00f2 \u00e8 priva del dominio transmembrana viene rilasciata dalla cellula durante l'infiammazione. Sembra che sia in grado di indurre apoptosi in diversi tipi di cellule sequestrando lo zinco, inoltre \u00e8 un ligando di TLR4, un recettore toll-like espresso sulla superficie cellulare che si attiva in caso di segnali di pericolo interni alla cellula e quindi di stimolare l'immunit\u00e0 innata. Anche la calprotectina, oltre che nelle metastasi di midollo osseo del neuroblastoma, \u00e8 sovraespressa in altre neoplasie quali carcinoma alla mammella e carcinoma della tiroide. Infine, le metastasi di neuroblastoma, a differenza del tumore primario, esprimono HLA-G, che possiede propriet\u00e0 tollerogeniche che aiutano il tumore ad evadere la risposta immunitaria divenendo cos\u00ec pi\u00f9 aggressivo.\nSintomatologia.\nFra i sintomi e i segni clinici evidenziati si mostrano astenia, febbre, calo ponderale, ma anche forme artritiche che possono essere in relazione ad una diffusione metastatica del tumore originale. Una forte diarrea invece \u00e8 correlata al coinvolgimento di una secrezione anomala del peptide vaso-attivo intestinale VIP.\nTipologia.\nA seconda della sede di origine ritroviamo:\nEsami.\nPer quanto riguarda lo sviluppo metastatico del neuroblastoma esistono altri esami per ottenere un quadro pi\u00f9 immediato e preciso e qui vi rientrano esami come biopsia ossea, radiografie e scintigrafia ossea.\nL'enolasi neurone specifica (ENO2) \u00e8 un importante \"marker\" tumorale aspecifico e se ne possono riscontrare livelli elevati nel neuroblastoma.\nStadiazione.\nLo sviluppo del neuroblastoma pu\u00f2 essere definito in vari stadi\nTerapia.\nPer combattere la progressione della neoplasia si sta valutando la possibilit\u00e0 di intervenire alle prime forme di stadiazione della massa aggressiva, per riuscire ad agire tempestivamente studiosi giapponesi hanno elaborato, nel ventesimo secolo, un programma che si basava sulle analisi costanti delle catecolamine; tali esami vengono chiamati screening urinari. Tali studi sono poi stati ripresi da altri paesi, alcuni anche europei. Diversa dal concetto di prevenzione \u00e8 l'idea di effettuare esami cosiddetti prenatali, ovvero effettuati al nascituro quando \u00e8 ancora nel grembo materno, molto utili per un intervento rapido.\nLa terapia del neuroblastoma si basa sulla categoria di rischio del paziente.\nChemioterapia e Immunoterapia.\nLa chemioterapia standard per la cura del neuroblastoma si basa su combinazioni di composti a base di platino (cisplatino, carboplatino), agenti alchilanti (ciclofosfamide, ifosfamide, melphalan), inibitori della topoisomerasi I (irinotecan, topotecan) inibitori della topoisomerasi II (etoposide), antracicline (doxorubicina), alcaloidi della pervinca (vincristina) o isotretinoina. Negli ultimi anni sono state ridotte le dosi dei chemioterapici ai pazienti a rischio intermedio ottenendo risultati comparabili a quelli che si avevano con la precedente chemioterapia a dosi pi\u00f9 elevate.\nChemioterapia ed Immunoterapia sperimentale.\nSono in studio diversi approcci chemioterapeutici o immunoterapeutici per il neuroblastoma, alcuni in trial clinico.\nTerapia Radiometabolica.\nLa positivit\u00e0 alla scintigrafia con 123I-MIBG pu\u00f2 essere sfruttata per eseguire una terapia radiometabolica specifica, con un buon tasso di risposta. Tale trattamento \u00e8 di solito utilizzato nei casi refrattari alle altre terapie, ma pu\u00f2 essere utilizzato (peraltro anche con maggior successo) in prima linea, meglio se associato ala chemioterapia."}
{"id": "1148620", "revid": "155613", "url": "https://it.wikipedia.org/wiki?curid=1148620", "title": "Montenero (Livorno)", "text": "Montenero \u00e8 un quartiere collinare del comune di Livorno, celebre per la presenza del Santuario della Madonna di Montenero, patrona della Toscana.\nL'abitato in origine costituiva una frazione isolata dalla citt\u00e0, mentre nel ventunesimo secolo \u00e8 collegato al quartiere di Ardenza mediante una fascia urbanizzata posta lungo la via di Montenero. Tuttavia il luogo mantiene alcune caratteristiche tipiche dei piccoli borghi di campagna: ad esempio il quartiere \u00e8 dotato di un proprio cimitero posto nella parte pi\u00f9 bassa della collina.\nStoria.\nAbitato dall'uomo sin dall'et\u00e0 neolitica, di cui ne sono testimonianza i numerosi manufatti trovati sulle sue pendici ed in particolare quelli del 1855 presso la \"Buca delle Fate\", nell'antichit\u00e0 questo colle (nel ventunesimo secolo denominato Monte Nero) era noto col nome di \"Monte del Diavolo\", per la presenza di un folto bosco che incuteva timore ai viaggiatori. Amministrato direttamente dal \"Capitanato\" di Livorno e divenuto importante bandita di caccia dei Medici (1618), fu zona di passaggio obbligato per la strada che da Livorno scendeva verso Rosignano Marittimo e la Maremma fino a quando, nella prima met\u00e0 del XIX secolo, fu ampliata e rettificata la vecchia litoranea del \"Romito\".\nIl suo sviluppo si deve alla realizzazione del Santuario mariano, fortemente rimaneggiato e ampliato a partire dal Settecento. Proprio in questo periodo Montenero divenne anche un ricercato luogo di villeggiatura con la costruzione di numerose ville, tanto che Carlo Goldoni vi ambient\u00f2 la commedia \"Le avventure della villeggiatura\". Tra queste residenze si ricordano la Villa delle Rose, dove soggiorn\u00f2 George Gordon Byron, la cui presenza \u00e8 attestata sin dalla fine del Seicento, la Villa del Buffone, originariamente sorta come casolare mediceo, la Villa Carboni (XVIII secolo) e quella delle Pianacce, posta sulla via omonima e d'origine seicentesca.\nLa vocazione turistica del colle avrebbe dovuto concretizzarsi anche nella realizzazione, all'inizio del Novecento, di un lussuoso complesso per la villeggiatura: in realt\u00e0 l'impresa fu portata a termine solo in minima parte, con la sola costruzione di una villa riconducibile allo stile Liberty (la cosiddetta Villa Azzurra) che ancora nel ventunesimo secolo precede l'arrivo alla piazza di Montenero. Nello stesso periodo fu messa in esercizio una caratteristica funicolare per collegare la parte bassa della localit\u00e0 (Montenero Basso) con la sommit\u00e0 dell'abitato (Montenero Alto) e il suo Santuario. Contestualmente alla funicolare fu attivata anche la \"tranvia delle Pianacce\", linea peculiare della rete tranviaria di Livorno, che fu attiva fino all'inizio degli anni trenta.\nDurante il Fascismo, sotto Costanzo Ciano, la frazione ospit\u00f2 diverse gare automobilistiche con i migliori piloti del mondo (Coppa Ciano) e, nel 1937, la competizione fu valida per il Gran Premio d'Italia. Lo stesso Ciano, alla sua morte, avrebbe dovuto essere sepolto in un mausoleo posto sulle pendici della collina, ma lo scoppio della seconda guerra mondiale interruppe per sempre i lavori (si veda la voce Mausoleo di Ciano).\nDal 15 maggio 1947, ogni anno si recano al Santuario di Montenero tutte le diocesi toscane per donare l'Olio santo alla \"Mater Etruriae\"."}
{"id": "1148622", "revid": "287204", "url": "https://it.wikipedia.org/wiki?curid=1148622", "title": "Barca (Libia)", "text": "Barca \u00e8 un'antica citt\u00e0 della Libia corrispondente all'odierna al-Marj, nella regione della Cirenaica.\nStoria.\nBarca (, traslitterata a volte Barka o Barga), ribattezzata, durante il periodo del colonialismo italiano, Barce, era una cittadina della regione nordafricana, attualmente nella Libia orientale, nota come Cirenaica.\nBarca fu un'antica sede episcopale della provincia romana della Libia Pentapolitana (Cirenaica).\nDivenne centro provinciale in epoca califfale nel 644, mantenendo il nome latino di Barca, e in seguito divenne distretto amministrativo (\"wil\u0101ya\") o provincia (\"\") in epoca ottomana.\nFu conquistata ai turchi dall'Italia nel 1911. Situata sull'altopiano cirenaico, detto Gebel Acdar (\"Jabal Akh\u1e0dar\") o \"Montagna Verde\", cio\u00e8 la zona pi\u00f9 favorita dal punto di vista delle piogge, \nBarca fu il maggior centro di colonizzazione della Cirenaica.\nNel 1930 vi operava la 26\u00aa Squadriglia della Regia Aeronautica.\nDistrutta dal disastroso terremoto del 1963, venne ricostruita a breve distanza assumendo il nome di al-Marj (o \"el-Merj\", o \"el-Merg\")."}
{"id": "1148624", "revid": "729019", "url": "https://it.wikipedia.org/wiki?curid=1148624", "title": "Ipotonia muscolare", "text": "L'ipotonia muscolare \u00e8 una riduzione del tono muscolare. Si tratta di una manifestazione clinica presente in differenti malattie come condizione secondaria derivata, in particolar modo quelle del sistema nervoso e del sistema muscolare. Un tipo particolare \u00e8 la \"floppy infant syndrome\" (ipotonia nel lattante).\nDifferenza tra ipotonia e debolezza.\nPer debolezza muscolare (ipostenia) si intende la ridotta capacit\u00e0 di contrazione muscolare, diminuito tono e capacit\u00e0 funzionale del muscolo, a volte con ipotrofia o atrofia muscolare. Si associa spesso a ipotonia, in particolare nelle cause periferiche dell'ipotonia neonatale, ma i due fenomeni devono essere tenuti ben distinti poich\u00e9 \u00e8 possibile trovare un paziente ipotonico con normale forza muscolare ma con affaticabilit\u00e0 (astenia), o un paziente ipostenico senza ipotonia.\nEziologia.\nLe cause di ipotonia possono essere a vari livelli, e coinvolgere il primo motoneurone, il secondo motoneurone, gli assoni, la placca motrice o il muscolo.\nSi distinguono principalmente ipotonie periferiche e ipotonie centrali.\nL'ipotonia muscolare pu\u00f2 essere generalizzata, quando coinvolge indistintamente pi\u00f9 gruppi muscolari, oppure localizzata. Le prime sono comuni nella lipotimia e nello shock, mentre sono rare nella malattie che coinvolgono il sistema extrapiramidale; le seconde sono tipicamente forme di paralisi flaccida dovute al coinvolgimento del II motoneurone, che in seguito possono espandersi a pi\u00f9 muscoli. L'ipotonia compare in alcune malattie neurologiche del sistema nervoso centrale ed extrapiramidale o dei motoneuroni in genere solo all'inizio, \u00e8 questo il caso di patologie come la sclerosi laterale amiotrofica o malattia di Parkinson, caratterizzate da ipertonia o spasticit\u00e0 (spasticit\u00e0 e ipotonia possono anche coesistere, come nella paralisi cerebrale infantile).\nL'ipotonia \u00e8 tipica anche di molte miopatie (assieme a manifestazioni come debolezza, contratture, crampi, ad esempio nelle distrofie muscolari), della crisi miastenica, di lesioni del secondo motoneurone come l'atrofia muscolare progressiva, l'atrofia muscolare spinale, della poliomielite, e di molte neuropatie (es. sindrome di Guillain-Barr\u00e9, malattia di Charcot-Marie-Tooth) e della sclerosi multipla. Essa pu\u00f2 essere transitoria o permanente, multifattoriale o idiopatica.\nIpotonia congenita benigna.\nUna leggera ipotonia, presente fin dall'infanzia e senza difficolt\u00e0 di camminata, \u00e8 detta ipotonia congenita benigna. Spesso interessa in particolare i muscoli erettori della colonna e paravertebrali. Le alterazioni dei dischi intervertebrali (discopatia) possono essere presenti, in caso di cifosi da ipotonia congenita, solo in seguito allo sviluppo, non come causa della cifosi come nell'osteocondrosi, ma come effetto dell'ipotonia muscolare che causa la cifosi stessa. L'ipotonia dei soli muscoli addominali \u00e8 fisiologica fino a 9-10 anni.\nConseguenze.\nGli ipotonici possono essere anche ipostenici, avere difficolt\u00e0 di deambulazione o facile affaticamento (dato lo sforzo per mantenere il tono muscolare), e sviluppare con facilit\u00e0 deformit\u00e0 scheletriche, come scoliosi, cifosi non osteocondrotica (cosiddetta ipercifosi astenica), lordosi, problemi artroscheletrici, piede cavo, tendinopatia e disturbi vertebrali, specie se in presenza anche di posture scorrette e iper-lassit\u00e0 legamentosa (es. spondilolistesi, sindrome di Ehlers-Danlos).\nQuesti problemi vertebrali derivanti da scarso tono muscolare possono causare anche ernie in diverse parti del corpo (ernia del disco, ernia inguinale, ernia addominale...) da sforzo e da debolezza, e conseguenti stenosi spinale e radicolopatia, peggiorando i disturbi muscolari."}
{"id": "1148625", "revid": "729019", "url": "https://it.wikipedia.org/wiki?curid=1148625", "title": "Castello di Salorno", "text": "Il castello di Salorno (in tedesco Haderburg) \u00e8 un piccolo castello che si trova arroccato su di uno spuntone, sopra all'omonimo paese di Salorno, nella Bassa Atesina, in Alto Adige.\nStoria.\n (di certo la prima citazione \u00e8 del 1222), dai signori di Salorno da cui il nome di castello di Salorno (\"Burg Salurn\", solo pi\u00f9 tardi venne chiamato \"Haderburg\").\nSuccessivamente il castello divent\u00f2 del Conte Mainardo II di Tirolo-Gorizia, e poi, nel XIV secolo, della casata degli Asburgo. L'imperatore Federico III nel 1463 infeud\u00f2 del castello e giudizio il nobile tirolese Hans von Spaur.\nNell'anno 1514 l'Imperatore Massimiliano d'Asburgo decise di rafforzare le fortificazioni a monte del castello.\nNegli anni, il castello perse il suo significato strategico, e quindi fu abbandonato a se stesso gi\u00e0 dopo la seconda met\u00e0 del XVI secolo.\nNell'anno 1648 il castello fu acquisito dai Conti Zenobio, provenienti dal Veneto.\nIl castello nell'arco della sua storia ha ospitato alcuni illustri personaggi, come nel 1551, Melantone uno dei pi\u00f9 stretti collaboratori di Martin Lutero, ed il pittore Albrecht D\u00fcrer.\nNella sua pluricentenaria storia, il castello ha subito delle sostanziali modifiche, ampliamenti e vari rifacimenti. Interessante e particolare \u00e8 la disposizione del castello, che \u00e8 stato costruito su 2 pinnacoli rocciosi, che si vanno a distaccare dalla parete verticale del monte Gaier (\"Geiersberg\"). I due pinnacoli sono collegati tra di loro da un ponte levatoio.\nIl castello oggi.\nNegli ultimi anni (2001-2003) l'ultimo proprietario (il Barone Ernesto Rubin de Cervin Albrizzi) ha voluto effettuare un restauro del castello, che \u00e8 stato possibile anche grazie all'aiuto economico della Provincia autonoma di Bolzano ed il sostegno della Fondazione Cassa di Risparmio di Bolzano.\nCome raggiungerlo.\nIl castello \u00e8 ben visibile anche da lontano, in quanto \u00e8 arroccato sopra uno spuntone roccioso, sopra al paese di Salorno. Raggiunto l'ampio parcheggio che si trova ai piedi del castello, si percorre il \"Sentiero delle Visioni\" (\"Weg der Visionen\"), di circa 890 metri di lunghezza, e percorribile in comodit\u00e0 in venti minuti.\nIl castello \u00e8 visitabile solitamente tra aprile e ottobre, il venerd\u00ec, sabato e domenica, e nelle principali festivit\u00e0.\nLa saga \"La vecchia cantina di vini vicino a Salorno\".\nIl castello \u00e8 il luogo in cui \u00e8 ambientata la saga \"La vecchia cantina di vini vicino a Salorno\" (\"Der alte Weinkeller bei Salurn\"), contenuta nella raccolta \"Saghe tedesche\" (\"Deutsche Sagen\") dei Fratelli Grimm (primo volume, saga numero 15).\nNella saga Christoph Patzeber visit\u00f2 nell'anno 1688 le rovine del vecchio castello di Salorno e trov\u00f2 una cantina sotterranea con 18 botti riempite di ottimo vino. L'uomo si vers\u00f2 del vino, ma quando si volt\u00f2 per andare, vide tre vecchi, seduti attorno ad un tavolo. Su questo c'era una piccola lavagna, sulla quale avevano scritto qualcosa con un gessetto. I vecchi diedero a Patzeber il permesso di andarsene e di tornare quando voleva per prendersi altro vino.\nCos\u00ec fece per un anno. Quando arrivarono a trovarlo tre vicini, l'uomo serv\u00ec loro del vino. Questi pensarono che Patzeber avesse ottenuto il vino in modo non lecito e lo denunciarono di conseguenza. L'uomo raccont\u00f2 poi al giudice dove approvvigionava il vino e cos\u00ec venne assolto.\nQuando poi torn\u00f2 al castello per prendere del nuovo vino, non trov\u00f2 pi\u00f9 la cantina. Invece fu picchiato da una mano invisibile e cadde quasi morto al suolo. Patzeber vide nuovamente i tre vecchi che tracciarono una croce sulla lavagnetta. L'uomo si trascin\u00f2 di ritorno in citt\u00e0, dove mor\u00ec dieci giorni dopo."}
{"id": "1148626", "revid": "73843", "url": "https://it.wikipedia.org/wiki?curid=1148626", "title": "Banu Qasi", "text": "I Banu Qasi () erano un'importante famiglia muladi della valle dell'Ebro, della Spagna islamica, tra l'VIII ed il X secolo.\nIl nome significa \"figli di Casi\", in quanto il capostipite era un governatore visigoto della valle dell'Ebro, tra Tarazona, N\u00e1jera e Ejea di nome Cassio o Casi, che si alle\u00f2 con i musulmani e si convert\u00ec all'Islam ed il nome Casius sarebbe quindi stato arabizzato in Q\u0101s\u012b. Nel 714 accompagn\u00f2 a Damasco il wali di al-Andalus M\u016bs\u0101 ibn Nu\u1e63ayr, per poter essere ricevuto dal califfo al-Wal\u012bd I, che lo mantenne nel governatorato che gi\u00e0 ricopriva coi re visigoti. Cassio ebbe cinque figli:\nCon l'avvento dell'emirato di Cordova, i Ban\u016b Q\u0101s\u012b continuano a governare la valle dell'Ebro ed approfittando della lotta tra Arabi e Berberi, ampliarono i loro domini.\nMantennero anche un buon rapporto con i loro vicini cristiani, tanto che uno dei figli di Fortun, Musa ibn Fort\u00fan ((m. 802), spos\u00f2 Oneca, figlia di Garc\u00eda di Guascogna), vedova di \"\u00cd\u00f1igo Jimenez Arista\" (\u2020 781), figlio di Semen, duca di Guascogna, cui in tarda et\u00e0, dall'812 all'816), aveva dato il figlio Eneco Arista (\u2020 852), futuro primo re di Navarra.\nUno dei figli di Musa I fu Mutarrif I b. M\u016bs\u0101, nominato \"w\u0101l\u012b\" di Pamplona nel 788, assassinato nel 799. \u00cd\u00f1igo Arista prese il potere a Pamplona nel 799 e poi nell'801, si rese indipendente dall'emirato di Cordova.\nUn altro figlio di M\u016bs\u0101 I fu M\u016bs\u0101 ibn M\u016bs\u0101 (785-862), il pi\u00f9 importante membro della dinastia, che divenne \"w\u0101l\u012b\" di Saragozza.\nDopo lui la famiglia continua a governare la valle dell'Ebro per altre quattro generazioni, dopodich\u00e9, nella prima met\u00e0 del X secolo la famiglia perse d'importanza tanto da non essere pi\u00f9 citata nelle cronache.\nAlbero genealogico.\n NN = Conte Cassio \n ________________________|_____________________________________________________________\n Abu Tahir Fortun I = NN Abu Salama Yunus Yahya \n ______|________________\n Jimenex Arista = Oneca = Musa I Zahir\n ____________________|______________________________________________________________________\n Mutarrif Fortun Musa II = Assona I\u00f1iguez Yunus Lubb Yuwartas Garsiya\n = Maymona \n _________________________|___________________________________________________________\n Mutarrif = Falasqueta Lubb II Fortun Isma'il Oria \n ___________|________ | | | \n Muhammad Musa Lubb Muhammad I Isma'il Muhammad\n _____________________|_________________ | \n Mutarrif Lubb II \u02bfAbd Allah Lubb\n | ___|_________________ \n Fortun Muhammad Fortun"}
{"id": "1148627", "revid": "124289888", "url": "https://it.wikipedia.org/wiki?curid=1148627", "title": "Vanessa L. Williams", "text": "Biografia.\nInizi\u00f2 partecipando a molti concorsi di bellezza. Nel 1983 fu eletta Miss America, entrando nella storia come la prima miss afroamericana a vincere il titolo. Ma la sua vittoria port\u00f2 con s\u00e9 molte polemiche e controversie, e il titolo le venne tolto dopo che si scopr\u00ec che aveva posato nuda per la rivista \"Penthouse\". Tuttavia questo \"scandalo\" le regal\u00f2 una pi\u00f9 vasta notoriet\u00e0, tanto che decise di debuttare nel mondo discografico come cantante.\nNel 2015 il presidente del concorso di Miss America, Sam Haskell, ha ammesso che trent'anni prima Vanessa era stata costretta a rinunciare al titolo, scusandosi con lei con queste parole: \u00abVoglio scusarmi per tutto ci\u00f2 che \u00e8 stato detto o fatto allora\u00bb.\nVita privata.\n\u00c8 stata sposata tre volte. Il suo primo matrimonio, con Ramon Hervey II, \u00e8 durato dal 1987 al 1997. La coppia ebbe due figlie, Melanie (30 giugno 1987), Jillian (19 giugno 1989), ed un figlio, Devin (14 aprile 1993). Il suo secondo matrimonio \u00e8 stato con l'ex giocatore di basket NBA Rick Fox. Si sono sposati nel settembre 1999 e hanno una figlia, Sasha, nata il 1\u00ba maggio 2000. Pochi mesi dopo, il \"National Enquirer\" pubblica foto in cui Fox bacia e abbraccia un'altra donna. Nel corso del 2004 Fox ha presentato istanza di divorzio.\nDurante un'intervista del 2008, la Williams ha ammesso di aver usato del botox che ha anche definito \"una droga miracolosa, nessun taglio, niente. Ma voglio anche recitare cos\u00ec non blocco la mia faccia\".\nLa Williams e sua madre, Helen, sono coautrici di un libro di memorie, pubblicato nell'aprile 2012. Nel libro la Williams parla della sua infanzia, dell'ascesa alla fama, e delle lotte personali, compreso il fatto che fu molestata sessualmente da una donna quando aveva 10 anni. Nel settembre 2014 annuncia il fidanzamento con Jim Skrip. La coppia si \u00e8 sposata il 4 luglio 2015, durante una crociera sul Nilo, in Egitto.\nCarriera.\nCantante.\nNel 1988 pubblic\u00f2 il suo album d'esordio intitolato \"The Right Stuff\", trascinato dal singolo omonimo, che scal\u00f2 le classifiche entrando nella top 10 di \"Billboard\". L'album divenne disco d'oro e riceve tre nomination ai Grammy Awards. Nel 1991 pubblic\u00f2 l'album \"The Comfort Zone\", e biss\u00f2 il successo del primo album, anche grazie ai brani \"Running Back To You\" e \"Save The Best For Last\". L'album fu tre volte disco di platino.\nNegli anni seguenti, i successivi dischi non raggiunsero il successo ottenuto da \"The Comfort Zone\", ma nella sua carriera come cantante la Williams ha lavorato con artisti come Luther Vandross e Brian McKnight, con cui ha duettato in \"Love Is\", ottenendo successi con brani come \"The Sweetest Days\" e \"Colors of the Wind\" per la colonna sonora di \"Pocahontas\".\nAttrice.\nLa prima apparizione televisiva \u00e8 stata in un episodio di \"Love Boat\", successivamente \u00e8 apparsa in \"Willy, il principe di Bel-Air\", \"T.J. Hooker\", \"\", \"Ally McBeal\" e \"Boomtown\". Dal 2006 al 2010 \u00e8 stata nel cast della serie tv prodotta da Salma Hayek, \"Ugly Betty\", dove interpreta la perfida Wilhelmina Slater. Ha recitato la parte di Calipso nel film \"The Odissey\" nel 1997.\nPer il cinema nel 1994 \u00e8 apparsa nei titoli di coda del film \"Priscilla - La regina del deserto\" mentre canta la sua hit \"Save The Best For Last\", poi ha preso parte ai film \"Harley Davidson &amp; Marlboro Man\" con Mickey Rourke, \"L'eliminatore - Eraser\" con Arnold Schwarzenegger del 1996. Nel 1998 recit\u00f2 insieme al cantante/ballerino portoricano Chayanne nel film \"Dance with Me\", mentre nel 2000 \u00e8 stata accanto a Samuel L. Jackson nel cast di \"Shaft\".\nNel 2002 lavora a Broadway nel musical di Stephen Sondheim \"Into the Woods\", nel quale ricopre il ruolo della Strega, e ricevendo una nomination al Tony Award per la miglior attrice in un musical. Nel 2009 ha recitato nel film cinematografico \"\", interpretando la manager di Hannah Montana. Nel 2010 entra nel cast della settima stagione di \"Desperate Housewives\". Nel 2012 entra nel cast del nuovo progetto della ABC 666 Park Avenue, nel quale la Williams interpreta Olivia nel ruolo della moglie glaciale del proprietario di uno stabile in cui avvengono fenomeni sovrannaturali. Nel 2016, invece, interpreta il Generale Cynthia Rockwell nella terza stagione della serie The Librarians."}
{"id": "1148632", "revid": "599013", "url": "https://it.wikipedia.org/wiki?curid=1148632", "title": "Derya B\u00fcy\u00fckuncu", "text": ""}
{"id": "1148633", "revid": "124123", "url": "https://it.wikipedia.org/wiki?curid=1148633", "title": "Musa II", "text": "Origine.\nFiglio di Musa ibn Fort\u00fan ((\u2020 ca. 788), e della sua seconda moglie, di cui non si conosce n\u00e9 il nome n\u00e9 gli ascendenti. La madre, rimasta vedova, nel 788, si rispos\u00f2 con \"\u00cd\u00f1igo Jimenez Arista\" (\u2020 dopo il 790, figlio di Semen, duca di Guascogna in tarda et\u00e0, dall'812 all'816, e Oneca o forse Leodegundia delle Asturie), a cui diede un figlio, Eneco Arista (\u2020 852), futuro primo re di Pamplona.\nBiografia.\nSpos\u00f2 una cugina, Assona \u00cd\u00f1iguez, figlia del suo fratellastro uterino, Eneco Arista di Pamplona e di Onneca Velasquez, che gli fu data in sposa, ancora bambina, nell'812.\nMusa rimase fedele all'emiro di Cordova, mettendosi spesso al servizio del governatore di Saragozza.\nAlleandosi per\u00f2 con il re di Pamplona, Eneco Arista, suo fratellastro e suocero contemporaneamente, si annesse il waliato di Huesca nell'840, che lo port\u00f2 a controllare la valle dell'Ebro anche nella sua parte media. \n\u02bfAbd al-Ra\u1e25m\u0101n II ibn al-\u1e24akam lo riconobbe wali di Arnedo e di Tudela, nell'843; Musa si ribell\u00f2 all'emiro e sconfisse le truppe di al-Andalus, ma l'anno seguente fu sconfitto dalle truppe dell'emirato comandate dal figlio dell'emiro,\nMu\u1e25ammad.\nComunque, qualche anno dopo, il nuovo emiro Mu\u1e25ammad I ibn \u02bfAbd al-Ra\u1e25m\u0101n lo nomin\u00f2 wali di Saragozza, ma Musa si ribell\u00f2 nuovamente e si impadron\u00ec di Saragozza, Huesca, Tudela e arrivo sino a Toledo.L'emiro cerc\u00f2 allora di combatterlo mettendogli contro la famiglia dei Banu Tujib.Dopo queste conquiste il potere di Musa II si era esteso ad una grande parte della ex provincia Tarraconense, per cui si autodefiniva \"\"tertius regem in Spania\" (\"terzo re di Spagna\"\"), dopo l'emiro di Cordova e il re delle Asturie.\nAllora Musa cerc\u00f2 di attaccare il regno delle Asturie, ma, nell'859, fu sconfitto dal re Ordo\u00f1o I delle Asturie a Monte Lattice, vicino alla citt\u00e0 di Albaida (l'attuale Albelda de Iregua), che Musa aveva fortificato che Ordo\u00f1o poi assedi\u00f2, conquist\u00f2 e distrusse, uccidendone il governatore.\nMusa mor\u00ec in battaglia combattendo vicino a Guadalajara nel corso dell'862.\nDiscendenza.\nMusa e Assona ebbero cinque figli:"}
{"id": "1148634", "revid": "226458", "url": "https://it.wikipedia.org/wiki?curid=1148634", "title": "Grangesises", "text": ""}
{"id": "1148636", "revid": "100360", "url": "https://it.wikipedia.org/wiki?curid=1148636", "title": "Campaccio", "text": "Il Campaccio \u00e8 una corsa campestre organizzata annualmente all'inizio di gennaio dall'Unione Sportiva Sangiorgese a San Giorgio su Legnano, comune della citt\u00e0 metropolitana di Milano, in Lombardia. All'evento partecipano atleti di fama internazionale, tra cui campioni olimpici e mondiali. \u00c8 uno degli eventi pi\u00f9 importanti del suo genere in Italia ed \u00e8 incluso nel circuito internazionale dei \"Cross Country Permit\" della World Athletics.\nStoria.\nIl nome della corsa deriva da \"campasc\", che in dialetto legnanese significa \"campo incolto\". Infatti, nelle prime edizioni, il percorso della gara si snodava tra le strade vicinali della zona agricola del comune di San Giorgio su Legnano. In seguito \u00e8 stata spostata su un'area che \u00e8 adibita a parco pubblico con il traguardo della corsa che \u00e8 posizionato all'interno del locale campo sportivo \"Angelo Alberti\".\nIl Campaccio \u00e8 stato organizzato per la prima volta nel 1957 ed in pochi anni \u00e8 diventato gara regionale ed in seguito nazionale. Nel 1961 la partecipazione si \u00e8 estesa ai ragazzi, con l'istituzione della gara \"juniores\". Nel 1963 il Campaccio \u00e8 divenuto evento internazionale. La prima edizione a cui hanno partecipato anche donne \u00e8 datata 1970: \u00e8 stata vinta da Paola Pigni, anche se \u00e8 dal 1975 che la corsa femminile \u00e8 organizzata tutti gli anni.\nLa lunghezza del percorso della gara maschile \u00e8 stata di 12 km fino al 2008, dopodich\u00e9 \u00e8 diventata di 10\u00a0km. La gara femminile era originariamente lunga 3,5\u00a0km, ed \u00e8 stata portata agli attuali 6\u00a0km a met\u00e0 degli anni novanta.\nIl Campaccio riveste particolare importanza per i corridori italiani di corsa campestre perch\u00e9 spesso le loro prestazioni a questa gara sono prese in considerazione per la scelta degli atleti da inserire nella selezione nazionale che partecipa ai campionati mondiali di questa specialit\u00e0.\nIl 10 dicembre 2006, in occasione del 50\u00ba anniversario del Campaccio, l'Unione Sportiva Sangiorgese ha organizzato a San Giorgio su Legnano il XIII Campionato europeo di corsa campestre. Per celebrare questa ricorrenza il giornalista Ennio Buongiovanni ha pubblicato un libro sulla storia della gara che ha titolo \"Campaccio e dintorni - 50 anni di storia\". Nel 2006 e nel 2007, come conseguenza dell'organizzazione dei citati campionati europei, il Campaccio non ha avuto luogo.\nTra i vincitori del Campaccio ci sono i campioni olimpici Kenenisa Bekele, Haile Gebrselassie e Eliud Kipchoge e i campioni mondiali Paul Tergat e Muktar Edris. Il quattro volte campione olimpico Mohamed Farah si \u00e8 inoltre aggiudicato la prova assoluta della storica 50\u00aa edizione della corsa, che per l'occasione era valida come Campionato Europeo di corsa campestre. La corsa femminile \u00e8 stata vinta, tra le altre, dalle campionesse del mondo Jackline Maranga, Ingrid Kristiansen, Grete Waitz ed Hellen Obiri, oltre che dalle maratonete Uta Pippig e Paula Radcliffe, attuale detentrice del record del mondo femminile della distanza. Molti atleti italiani hanno vinto il Campaccio, tra cui il campione del mondo Francesco Panetta e gli olimpionici Gelindo Bordin, Gabriella Dorio e Paola Pigni. \nAlbo d'oro.\nQui sotto sono elencati i vincitori del Campaccio:"}
{"id": "1148637", "revid": "599013", "url": "https://it.wikipedia.org/wiki?curid=1148637", "title": "Giovanni Roccotelli", "text": "Giocava nel ruolo d'ala destra.\nDal 2008 dirige la scuola calcio \"Is Arenas\" a Quartu Sant'Elena. La societ\u00e0 Is Arenas ha anche una prima squadra, diretta e allenata da Roccotelli, che nel campionato 2013-14 ottiene la promozione in Seconda Categoria.\nCaratteristiche tecniche.\nNel campionato di Serie B 1976-1977, alla prima giornata, allorquando vestiva la casacca del Cagliari nell'incontro casalingo contro la SPAL terminato con il punteggio di 0-0 il 26 settembre 1976, col piede sinistro a fare da appoggio realizza una rabona, un gesto tecnico non comune che all'epoca prese il nome di \"incrociata\". Con la rabona Roccotelli segn\u00f2 due reti: la prima contro il Brescia con la maglia dell'Ascoli, la seconda su punizione, nella Nocerina, contro la Juve Stabia nella coppa Italia di serie C.\nCarriera.\nEsord\u00ec in Serie A nel Torino a quasi 23 anni, nel 1975, dopo gli esordi nel Barletta e una stagione in Serie B ad Avellino.\nNel 1977 pass\u00f2 all', con la quale gioc\u00f2 per due stagioni, collezionando 46 presenze e 5 reti.\nIn carriera ha totalizzato complessivamente 19 presenze in Serie A con le maglie di Torino, e e 202 presenze e 19 reti in Serie B con , Cagliari, Ascoli, , Cesena e , conquistando due promozioni in massima serie (con l'Ascoli nella stagione 1977-1978 e col Cesena nella stagione 1980-1981)."}
{"id": "1148638", "revid": "105587502", "url": "https://it.wikipedia.org/wiki?curid=1148638", "title": "Defective by Design", "text": "Defective by Design (in italiano: Difettoso gi\u00e0 a partire dal progetto) \u00e8 un'iniziativa anti-DRM (gestione dei diritti digitali) della Free Software Foundation.\nLa tecnologia DRM restringe agli utenti la capacit\u00e0 di usare liberamente i film, la musica, la letteratura e il software acquistato con le modalit\u00e0 che sono di consueto utilizzate con i media ordinari non restrittibili.\nLa filosofia dei Defective by Design \u00e8 che il DRM \u00e8 progettato per restringere l'uso del prodotto.\nCi\u00f2 - dichiarano i sostenitori del DbD- pregiudica il futuro della libert\u00e0 digitale. Il gruppo ha lo scopo di rivolgersi ai \"grandi media\", agli \"inutili produttori\", ai \"distributori DRM\" e si prefigge di rendere edotto il grande pubblico e coinvolgerlo nell'iniziativa.\nRappresenta uno dei primi sforzi della Free Software Foundation di trovare una causa comune con le attuali attivit\u00e0 sociali, e di incoraggiare i fautori del software libero ad essere coinvolti socialmente.\nAlla fine del 2006, i membri registrati sono 12.000.\nIl termine \"defective by design\" \u00e8 stato coniato da Joshua Ginsberg, l'amministratore di sistema \"senior\" della Free Software Foundation, nel maggio del 2006 durante un colloquio con Peter T. Brown riguardo alle nuove strategie da adottare.\nImpatto sul DRM.\nDRM \u00e8 utilizzato per criptare molti prodotti multimediali (inclusi audio, video e giochi per console) e il suo scopo \u00e8 prevenire violazioni di copyright limitando o proibendo la duplicazione del prodotto. DRM pu\u00f2 prevenire che gli utenti duplichino i CD o i DVD, che qualcuno guardi un DVD saltando l'anteprima, o crei problemi con l'interoperabilit\u00e0 tra prodotti concorrenti. Sebbene ci siano molti cracker che riescono spesso a trovare un modo per aggirare il DRM, questo processo pu\u00f2 essere complicato e pu\u00f2 richiedere l'utilizzo di un analog hole. Per altri, in certi casi, il DRM pu\u00f2 non solo bloccare il loro utilizzo illegale, ma anche quello legale.\nStoria.\nDefective By Design \u00e8 un'iniziativa congiunta della Free Software Foundation e di CivicActions, una compagnia che sviluppa campagne di sostegno online. I capi organizzatori sono Gregory Heller di CivicActions, Peter T. Brown, direttore esecutivo della Free Software Foundation, e Henri Poole, un membro della CivicActions che \u00e8 anche un direttore della Free Software Foundation.\nLa campagna \u00e8 stata lanciata nel maggio 2006 con una protesta anti-DRM al WinHEC. Nella protesta erano presenti i membri della Free Software Foundation (FSF) in tute antincendio gialle \"handing out pamphlets explaining that Microsoft products are \u2014 in the words of the key slogan for the campaign \u2014 'defective by design' because of the DRM technologies included in them.\" (in italiano: \u00abdistribuendo degli opuscoli spiegando che i prodotti della Microsoft sono - usando le parole chiave dello slogan utilizzato per la campagna - \"difettose gi\u00e0 a partire dal progetto\" a causa delle tecnologie DRM gi\u00e0 in esse.\u00bb)\nIn seguito, la campagna ha organizzato molte manifestazioni con un vario grado di successo. La campagna sostiene che la sua campagna telefonica contro la Recording Industry Association of America e le organizzazioni correlate nel mondo ha portato a migliaia di telefonate da persone che criticavano la posizione da parte dell'industria in materia di DRM. D'altro canto, gli sforzi per incontrarsi con Bono degli U2, un sostenitore importante del programma di Apple, iTunes anch'esso regolato da DRM, non ha dato ancora risultati. Comunque, quattro industrie discografiche hanno lasciato le loro cause legali e si sono associate con Apple e Microsoft per eliminare il DRM dalla vendita di musica.\nDefectiveByDesign.org ha proclamato il 3 ottobre, 2006 il \"Day Against DRM\" (\"Giorno Contro il DRM\"), ed ha organizzato molti eventi fuori dai negozi pi\u00f9 importanti della Apple negli States e nel Regno Unito. Di nuovo dei manifestanti hanno indossato tute antincendio e hanno porto al pubblico dei volantini spiegando l'uso di Apple del DRM nel suo \"music store\" di iTunes e nei loro riproduttori musicali, gli iPod.\nRiguardo alla campagna organizzata assieme a quella relativa a BadVista il 30 gennaio, 2007 a Times Square, altri manifestanti in tute antincendio hanno lasciato dei volantini agli spettatori riguardo ai pericoli del DRM di Windows Vista e sulle caratteristiche del Trusted Computing, lasciando anche CD con software libero per gli utenti per installare delle alternative libere al posto di Vista.\nCampagna delle etichette.\nIl sito di Defective by Design incoraggia gli utenti ad usare la caratteristica di \"tagging\" di Amazon.com per segnare certi prodotti con l'etichetta 'defectivebydesign'. Tra gli oggetti etichettati si possono trovare lettori DVD, titoli DVD protetti dal DRM, film in HD DVD e Blu-Ray (incluso \"Pan's Labyrinth\" e \"Battlestar Galactica\"), Windows Vista, Microsoft Zune e l'iPod.\nL'etichetta ha fatto la sua comparsa anche su altri siti che hanno questa funzione. Su Slashdot l'etichetta viene applicata a brani che trattano di DRM e Windows Vista."}
{"id": "1148640", "revid": "729019", "url": "https://it.wikipedia.org/wiki?curid=1148640", "title": "Battaglia di Goito", "text": "La battaglia di Goito fu un episodio della Prima guerra di indipendenza italiana. Ebbe luogo il 30 maggio 1848 quando l'esercito austriaco di Josef Radetzky attacc\u00f2 il 1\u00ba Corpo d'armata dell'esercito piemontese di Carlo Alberto schierato a protezione dei ponti sul Mincio presso Goito, nel Lombardo-Veneto austriaco.\nLa battaglia si concluse con la vittoria dei piemontesi comandati dal generale Eusebio Bava. Con essa il piano strategico di Radetzky di aggiramento dell\u2019esercito nemico schierato sul Mincio, nonostante la vittoria di Curtatone e Montanara del giorno prima, fall\u00ec.\nLa vittoria dei piemontesi fu per\u00f2 solo tattica, perch\u00e9 l\u2019esercito austriaco conserv\u00f2 la sua forza e l\u2019iniziativa di manovra che aveva acquisito dopo la battaglia di Santa Lucia. La sua rivalsa non tard\u00f2 infatti a manifestarsi nella battaglia di Monte Berico del 10 giugno successivo, scontro con il quale Radetzky conquist\u00f2 Vicenza.\nGli antefatti e la battaglia di Curtatone e Montanara.\nDopo la lenta avanzata nel Lombardo-Veneto austriaco, l\u2019esercito piemontese di Carlo Alberto di Savoia fu fermato dagli austriaci del generale Josef Radetzky di fronte a Verona il 6 maggio 1848 nella battaglia di Santa Lucia.\nDopo questo scontro ci fu quasi un mese di stasi. Da parte piemontese l\u2019unica vera operazione fu quella dell\u2019assedio di Peschiera che era rimasta isolata dal grosso dell\u2019esercito austriaco. Una brigata piemontese bloccava gli accessi alla piazzaforte e il resto dell\u2019esercito, disposto a semicerchio dal Lago di Garda a Villafranca, proteggeva l\u2019assedio. Pi\u00f9 a sud, una piccola divisione del Granducato di Toscana comandata dal generale Cesare De Laugier de Bellecour fronteggiava Mantova, rafforzata da due esili battaglioni del Regno delle Due Sicilie. Di questi uno era costituito da volontari e l\u2019altro apparteneva al 10\u00ba Reggimento Fanteria di Linea \u00abAbruzzo\u00bb del colonnello Giovanni Rodriguez (1789-1863) che costitu\u00ec l\u2019unico reparto regolare napoletano a partecipare alla guerra. Re Ferdinando II di Borbone, infatti, aveva rinunciato a sostenere Carlo Alberto e aveva diramato l\u2019ordine di ritirata. Un altro, esile, battaglione regolare napoletano dello stesso reggimento era a Goito.\nMa il collegamento delle forze di Carlo Alberto con il Veneto, dove avanzavano i rinforzi austriaci del generale Laval Nugent provenienti dall\u2019Isonzo, era carente. Soprattutto sarebbe stato importante un collegamento con le due divisioni pontificie, una di volontari del generale Andrea Ferrari e l\u2019altra di regolari di Giovanni Durando che operavano in Veneto contro l\u2019Austria. Poco fu fatto anche per rinforzare le difese, sia sul semicerchio fra il Garda e Villafranca, sia davanti a Mantova. Lo scarso materiale e il personale specializzato del Genio era infatti impegnato nell\u2019assedio di Peschiera.\nFu cos\u00ec che il 29 maggio 1848 le forze austriache di Radetzky, nel tentativo di aggirare l\u2019esercito piemontese uscirono da Mantova e attaccarono il punto debole dello schieramento di Carlo Alberto: le posizioni di toscani e napoletani fra i due paesi di Curtatone e Montanara. Nella battaglia che ne segu\u00ec gli italiani furono sconfitti; ma la loro strenua resistenza consent\u00ec all\u2019esercito piemontese di organizzarsi ed evitare l\u2019aggiramento battendo poi gli austriaci nella successiva battaglia di Goito.\nLo scontro di Cisano e Calmasino.\nAccanto all\u2019orgoglio per la difesa eroica della linea italiana a Curtatone e a Montanara, rimase nei toscani e nei napoletani la perplessit\u00e0 sulla apparente indifferenza dell\u2019alto comando piemontese per le sue truppe alleate.\nIn realt\u00e0 i piemontesi, oltre a peccare di mancanza di decisionismo, temevano un attacco da nord che avrebbe minacciato l\u2019assedio di Peschiera. Infatti, mentre la maggior parte delle truppe austriache che si erano adunate a Mantova ne uscivano per attaccare le forze italiane a Curtatone e Montanara, a nord, dalle gole del Monte Baldo, sulla riva orientale del lago di Garda, forze di Radetzky assalivano l\u2019ala sinistra dello schieramento piemontese. Questa manovra doveva distogliere l\u2019attenzione dei piemontesi da Mantova e colp\u00ec la zona delle forze del 2\u00ba Corpo sabaudo del generale Ettore De Sonnaz che teneva l\u00ec le posizioni conquistate con la battaglia di Pastrengo.\nLe prime avvisaglie dell\u2019attacco diversivo si ebbero la mattina del 28 maggio 1848, il giorno prima della battaglia di Curtatone e Montanara. Nel pomeriggio poi, provenienti da Rivoli, 8 compagnie del colonnello Friedrich Zobel avanzarono verso le posizioni piemontesi sul lago di Garda e in serata costrinsero alla ritirata la compagnia di volontari pavesi che difendeva Bardolino. Pertanto, nella notte fra il 28 e il 29 maggio, il generale piemontese Michele Bes decise di rinforzare gli avamposti inviando varie unit\u00e0 del 3\u00ba Reggimento della Brigata \u201cPiemonte\u201d sia a Cisano, sul lago (poco a sud di Bardolino) che a Calmasino, pi\u00f9 all\u2019interno (entrambe le localit\u00e0 oggi fanno parte del comune di Bardolino).\nAll\u2019una di notte due colonne austriache si mossero, l\u2019una da Bardolino, per costeggiare il lago e attaccare Cisano, l\u2019altra da Cavaion contro Calmasino. Temendo un\u2019azione aggirante delle forze di Zobel che complessivamente ammontavano a 2.600 uomini, gli avamposti piemontesi sulle alture ripiegarono e la resistenza si concentr\u00f2 dove l\u2019attacco austriaco fu pi\u00f9 violento: a Calmasino. Qui l\u2019arrivo provvidenziale di un cannone piemontese fece la differenza e gli uomini di Bes si lanciarono al contrattacco. Le posizioni piemontesi furono riconquistate e anche a Cisano, dopo un iniziale successo, le truppe austriache furono costrette a ripiegare a nord. Tra le 6 e le 7 del mattino del 29 tutto era finito, ma a Bardolino la popolazione dovette scontare la rabbia degli austriaci.\nLe perdite furono per i piemontesi, un morto e 35 feriti; per gli austriaci, 20 morti e 16 dispersi. La stessa sera del 29 maggio, il generale De Sonnaz fece al comando supremo piemontese una relazione sull\u2019accaduto, scrivendo che il nemico non gli pareva al momento un pericolo da quella parte, ma chiedeva che non gli fossero tolte truppe, cosa che il comando promise.\nLe manovre e le forze dei piemontesi.\nIl giorno prima dei fatti di Curtatone e Montanara, dalle testimonianze raccolte, il comando supremo piemontese si persuase che il grosso dell\u2019esercito nemico si era riparato a Mantova. Fu accolta quindi la proposta del comandante del 1\u00ba Corpo d\u2019armata Eusebio Bava per un ritiro di alcune unit\u00e0 delle divisioni del generale Vittorio Garretti di Ferrere e del generale Federico Millet d'Arvillars dalla zona di Custoza a Goito. Il percorso delle truppe, di quasi 30 km in direzione sud-ovest, prevedeva di passare il Mincio a Valeggio, proseguire per Volta e piegare a sud per Goito.\nIn seguito a questi ordini, nella notte precedente al 30 maggio 1848, dai 19 ai 20.000 uomini appartenenti al 1\u00ba Corpo e alla Divisione di riserva piemontesi erano scaglionati in tre gruppi tra Valeggio e Goito lungo il Mincio, altri presidiavano Villafranca, pi\u00f9 a est, e altri ancora, con la Brigata \u201cRegina\u201d erano sulle alture di Sona, a nord-est, a fare da collegamento con il 2\u00ba Corpo schierato fra Pastrengo e Pacengo. Il comando piemontese sapeva dell\u2019attacco, non molto energico, degli austriaci a Calmasino ed era evidente che la maggior forza dell\u2019azione nemica sarebbe arrivato da sud, confermata dalla disfatta dei toscani e dei napoletani a Curtatone e Montanara. Il generale Bava decise quindi di spingersi \u201csopra Goito\u201d e le truppe che erano al suo comando mossero da Volta verso sud alle 8,30 del mattino.\nL'ordine di battaglia piemontese.\nLo schieramento degli uomini di Carlo Alberto, completato a mezzogiorno del 30 maggio 1848 attorno Goito, era il seguente: \nLe manovre e le forze austriache.\nL\u2019esercito austriaco dopo la battaglia di Curtatone e Montanara aveva spinto la brigata comandata dal colonnello Ludwig von Benedek fino a Rivalta (sul Mincio, fra Mantova e Goito, da cui distava 8-9 km). Il rimanente delle forze uscite da Mantova riposava parte presso Castellucchio (appena a sud-ovest di Rivalta), parte tra Gabbiana e Ospitaletto a una quindicina di km a sud-ovest di Mantova, e parte appena fuori Mantova (fra le Grazie e Curtatone).\nI Corpi d\u2019armata austriaci, a cui Radetzky aveva dato il compito strategico di aggirare l\u2019esercito piemontese sul Mincio, erano rimasti alquanto in disordine per le vicende del giorno prima, sicch\u00e9 si erano messi in marcia pi\u00f9 tardi del previsto. Il 1\u00ba Corpo, comandato dal generale Eugen Wratislaw, sulla destra dello schieramento austriaco riunitosi a Rivalta, doveva, tenendo il Mincio sulla destra, risalire il fiume, passare per Sacca e arrivare a Goito. Era composto dalla brigata di Benedek (in testa) e da quella di Eduard Clam-Gallas. A seguire il Corpo di riserva del generale Gustav Wocher (1781-1858) con le brigate di Strassoldo e di Wohlgemuth, l\u2019artiglieria e la cavalleria. Tali forze avrebbero marciato fino a Rivalta, raggiunta la quale avrebbero ricevuto ordini. Della manovra avvolgente a ovest era invece incaricato il 2\u00ba Corpo del generale Konstantin d'Aspre: l\u2019ala sinistra dello schieramento austriaco. Questo Corpo doveva dirigersi verso Rodigo e conquistare Ceresara, a circa 9 km a nord-ovest di Goito.\nIn effetti parteciperanno alla battaglia parte del 1\u00ba Corpo e parte del Corpo di riserva, mentre il 2\u00ba Corpo raggiunger\u00e0 inutilmente il suo obiettivo per la sconfitta delle forze austriache dell\u2019ala destra. Le truppe di Radetzky di fronte a Goito ammonteranno, secondo fonti tedesche, a 11.200 fanti, 950 cavalleggeri e 33 cannoni da campagna. Tali numeri sembrano non conciliarsi con quelli di fonti italiane che parlano di 26.000 uomini complessivi su Goito e 14.000 del 2\u00ba Corpo, anche se le fonti tedesche precisano che si tratta degli uomini effettivamente entrati in azione.\nLa battaglia.\nIl primo contatto.\nSecondo le relazioni, Radetzky quel 30 maggio 1848 non intendeva misurarsi ancora con l\u2019avversario, ma voleva studiare la pianura ed eventualmente costringere Carlo Alberto ad abbandonare il corso del Mincio. Comunque sia, la brigata d\u2019avanguardia di Benedek del 1\u00ba Corpo non pass\u00f2 che alle 12 il canale Caldone a met\u00e0 strada fra Rivalta e Sacca, e dopo le 15 fu in vista della linea piemontese. Visto l\u2019ostacolo del Mincio a destra, dalla parte degli austriaci il combattimento si riassume negli sforzi delle unit\u00e0 per dispiegarsi a sinistra della brigata di Benedek che era di fronte al nemico, e per rovesciare la linea nemica aggirandone l\u2019ala destra. Dalla parte dei piemontesi l\u2019azione consistette soprattutto nell\u2019impedire al nemico questo aggiramento.\nLa manovra d\u2019attacco degli austriaci fu quanto mai scoordinata. Alle 15,30 la brigata di Benedek, in colonna, assal\u00ec quasi senza dispiegarsi l\u2019ala sinistra piemontese. Gli uomini di Carlo Alberto risposero con il fuoco di 16 pezzi d\u2019artiglieria mentre i battaglioni piemontesi si disponevano per la battaglia. Alle artiglierie del generale Bava risposero a un chilometro di distanza quelle austriache e, mentre durava questo duello con vantaggio dei cannoni piemontesi, le vedette di questi ultimi nel folto degli alberi intravidero il movimento di altre unit\u00e0 nemiche fra le localit\u00e0 Loghino e Cagliara. Erano le brigate di Wohlgemuth e di Strassoldo che tentavano di schierarsi sulla sinistra della brigata di Benedek. La brigata di Wohlgemuth aveva da percorrere 5 km circa fuori dalla strada, e in quei terreni coltivati si avanzava lentamente. I soldati di Wohlgemuth si dirigevano verso la cascina Gobbi contando sulla brigata Strassoldo che avrebbe dovuto coprirli a sinistra.\nIl successo iniziale austriaco (ore 15,30-17 circa).\nDi fronte all\u2019avanzare degli uomini della brigata di Wohlgemuth, il 7\u00ba Reggimento piemontese della Brigata \u201cCuneo\u201d si schier\u00f2 in linea per contrastare il 4\u00ba Reggimento Cacciatori che marciava in testa. Proprio allora si ritiravano i bersaglieri dell\u2019avanguardia e quelli di un battaglione dell\u20198\u00ba Reggimento piemontese sopraffatti dagli austriaci. Per una svista i soldati di un altro battaglione dell\u20198\u00b0 schierati sulla destra del 7\u00b0 spararono contro i bersaglieri che a loro volta travolsero alcuni battaglioni piemontesi in manovra. Il comandante della Brigata \u201cCuneo\u201d, Carlo Menthon d'Aviernoz (1793-1858), accorse rapidamente sulla linea del fuoco e vi ristabil\u00ec la calma. Alcune compagnie dell\u20198\u00ba Reggimento, per\u00f2, tagliate fuori dal resto dello schieramento, ripiegarono in disordine.\nLa brigata di Wohlgemuth, continuando nella sua marcia offensiva, aveva ormai respinto la \u201cCuneo\u201d verso la localit\u00e0 Valle di Burato. Il generale Bava decise allora di fare avanzare la seconda linea: sulla destra la Brigata \u201cGuardie\u201d del generale Carlo Biscaretti, e sulla sinistra la Brigata \u201cAosta\u201d di Claudio Seyssel d'Aix di Sommariva. Ci\u00f2 avvenne tra le 16,30 e le 17,00.\nIl contrattacco piemontese (ore 17-19 circa).\nIl terreno intralciato dalle siepi e dai fossi rendeva lenta e difficile la marcia dei piemontesi che quando furono allo scoperto dal folto della macchia, presso Valle di Burato, subirono un fuoco assai intenso che produsse perdite considerevoli. Anche il duca di Savoia, il futuro Vittorio Emanuele II, fu colpito all\u2019inguine da un proiettile di rimbalzo. Non fu facile per i piemontesi vincere la resistenza della brigata di Wohlgemuth che si era ormai impadronita della cascina Gobbi. Tuttavia, per gli uomini di Carlo Alberto le cose migliorarono quando alcuni cannoni potettero dispiegarsi sull\u2019estrema destra della linea del contrattacco e prendere di fianco il nemico.\nIntanto sulla sinistra della \u201cCuneo\u201d, tra Valle di Burato e la strada era avanzata l\u2019\u201cAosta\u201d. Un vigoroso attacco di questa brigata condotto dal generale D\u2019Arvillars, decise le sorti della battaglia, poich\u00e9 la brigata di Wohlgemuth, non vedendosi rinforzata da quella di Strassoldo, cominci\u00f2 a ritirarsi. Nello stesso tempo, davanti all\u2019ala sinistra dei piemontesi, presso Goito e il Mincio, la brigata di Benedek era stata arrestata dal fuoco di due batterie piemontesi schierate presso il cimitero. Per costringerla alla ritirata il battaglione del 10\u00ba Reggimento napoletano \u201cAbruzzo\u201d, seguito da un battaglione dell\u201911\u00b0 piemontese, scese dall\u2019altura in cui si trovava e impegn\u00f2 la destra dell\u2019avversario. Il 17\u00ba Reggimento piemontese appoggi\u00f2 il movimento, contro il quale si opposero alcune unit\u00e0 della Brigata del generale Clam-Gallas.\nMa Radetzky giudic\u00f2 troppo deboli le sue forze per continuare l\u2019attacco e diede l\u2019ordine di far ripiegare le truppe fuori dal raggio dei cannoni piemontesi. D\u2019altro canto il generale Bava, vedendo che ormai i battaglioni della sua ala destra guadagnavano terreno, fece con un largo giro passare da quella parte anche gli squadroni del Reggimento \u201cNizza Cavalleria\u201d. Tale unit\u00e0 si port\u00f2 sul fianco del nemico impegnato, di fronte, da uno squadrone dell\u2019\u201dAosta Cavalleria\u201d di ritorno dal suo compito d\u2019avanguardia. Il ripiegamento austriaco si trasform\u00f2 in una veloce ritirata, mentre, davanti all\u2019ala sinistra piemontese, l\u2019inseguimento era portato dai battaglioni del 10\u00b0 napoletano e dell\u201911\u00b0 piemontese.\nErano le 19; calava la sera e il combattimento andava cessando, mentre si addensava un forte temporale che scoppi\u00f2 pi\u00f9 tardi. Del 2\u00ba Corpo d\u2019armata austriaco, di cui Radetzky aveva perso le tracce, una delle due colonne, con il comandante D\u2019Aspre, marciava sulla strada di Rodigo e Solarolo, e l\u2019altra pi\u00f9 a sud-ovest verso Gazoldo. La prima, malgrado il rombo dei cannoni alla sua destra, prosegu\u00ec la marcia e arriv\u00f2 a Ceresara alle 16,30; l\u2019altra giunse alle 17 in localit\u00e0 Ca\u2019 del Gallo, dove al rumore del combattimento si ferm\u00f2. L\u2019indomani la colonna di Ceresara, visto l\u2019esito della lotta a Goito, fu richiamata.\nLe perdite e la resa di Peschiera.\nLa battaglia di Goito cost\u00f2 ai piemontesi 43 morti e 253 feriti. Tra i primi 3 sottotenenti delle Guardie, fra cui Augusto Benso di Cavour, figlio di Gustavo, fratello di Camillo, il futuro statista piemontese. Tra i feriti, oltre al duca di Savoia Vittorio Emanuele, anche Carlo Alberto, leggermente contuso sulle alture di localit\u00e0 Somenzari da un proiettile nemico di rimbalzo. Gli austriaci ebbero 68 morti, 331 feriti, tra cui il generale Felix Schwarzenberg, 4 prigionieri e 219 dispersi.\nMentre la battaglia infuriava, un ufficiale d\u2019ordinanza del duca di Genova rec\u00f2 al Re l\u2019annuncio della resa della piazzaforte austriaca di Peschiera. La notizia fu comunicata al generale Bava che a sua volta inform\u00f2 del successo di Goito. La voce della doppia vittoria si diffuse rapidamente e le truppe vi risposero con un lungo grido rivolto a Carlo Alberto di \u201cViva il Re d\u2019Italia!\u201d.\nConclusioni.\nCon la battaglia di Goito si ha con tutta evidenza il fallimento del piano di Radetzky di aggiramento dell\u2019esercito piemontese. Tale piano aveva lasciato a desiderare nell\u2019esecuzione: l\u2019attacco a Curtatone e Montanara era stato condotto a ora troppo tarda ed eseguito con manovre avvolgenti a raggio troppo ristretto, e senza sfruttare la grande superiorit\u00e0 numerica austriaca. Dopo la vittoria, inoltre, quando c\u2019erano ancora tre o quattro ore di luce da sfruttare, Radetzky avrebbe potuto avanzare con le molte forze riposate di cui disponeva e giungere sulla linea Goito-Solarolo la sera stessa e a Volta la mattina del 30 maggio. In questo modo avrebbe potuto affrontare i piemontesi in piena crisi di movimento la mattina del 30 e batterli. Invece l\u2019esercito austriaco sost\u00f2 presso le posizioni conquistate di Curtatone e non si mosse che l\u2019indomani a giorno inoltrato e in due colonne del tutto separate fra loro. Nella stessa battaglia di Goito Radetzky non riusc\u00ec ad utilizzare tutte le truppe che aveva a disposizione e segnatamente la cavalleria.\nMa anche da parte piemontese si commisero errori. Non solo lo spostamento delle unit\u00e0 fu tardivo e difettoso, ma la battaglia andava data a Volta, dove il terreno era molto pi\u00f9 favorevole e la posizione pi\u00f9 vicina al resto dell\u2019esercito. Tuttavia, sul terreno difficile di Goito, Bava schier\u00f2 le sue forze come meglio pot\u00e9 e diresse bene la battaglia, adoperando abilmente le truppe di seconda e terza linea, mentre la sua artiglieria si mostr\u00f2 superiore a quella austriaca. Eppure i risultati non furono quelli aspettati, e ci\u00f2 perch\u00e9 la vittoria di Goito fu tattica e non strategica. In realt\u00e0 Radetzky aveva ancora le sue forze in gran parte intatte e riunite, mentre di fronte a lui si trovava meno di un terzo delle forze di Carlo Alberto. Gli austriaci non ripiegarono su Mantova, ma a meno di 4 km a sud di Goito, con l\u2019atteggiamento di chi si raccoglie per ritentare la prova. E invece, dopo la notizia della resa di Peschiera e di quella della rivoluzione a Vienna, Radetzky decise di fare dietro front e il 5 giugno inizi\u00f2 a muoversi verso est, verso l\u2019Adige. Avvicinatosi a Vicenza, il 10 giugno la conquist\u00f2 con la battaglia di Monte Berico. Fu un grande e innegabile successo, accresciuto nei giorni successivi dalla caduta di Padova e Treviso. Fu soprattutto la dimostrazione che l\u2019iniziativa era e rimarr\u00e0 nelle mani degli austriaci."}
{"id": "1148643", "revid": "104950379", "url": "https://it.wikipedia.org/wiki?curid=1148643", "title": "OCR-B", "text": "OCR-B \u00e8 un set di caratteri monospazio sviluppato nel 1968 da Adrian Frutiger per Monotype in ossequio agli standard dell'European Computer Manufacturer's Association. La sua funzione era di facilitare l'operazione di riconoscimento ottico da parte degli apparati elettronici preposti. \u00c8 stato accettato come standard mondiale nel 1973. Risponde allo standard ISO 1073/II-1976 (E), corretto nel 1979 (\"letterpress\" design, size I). \u00c8 stato sviluppato per rispondere alle esigenze del mondo finanziario in particolar modo delle banche, infatti il suo set comprende tutti i simboli dell'ASCII pi\u00f9 alcuni pensati appositamente per il mondo bancario. Rispetto all'OCR-A, che ne condivide la funzione, \u00e8 pi\u00f9 facile da leggere per l'occhio umano ed ha un aspetto meno \"tecnico\"."}
{"id": "1148646", "revid": "66387", "url": "https://it.wikipedia.org/wiki?curid=1148646", "title": "Yak-25", "text": ""}
{"id": "1148647", "revid": "1573940", "url": "https://it.wikipedia.org/wiki?curid=1148647", "title": "Musa I", "text": "Origine.\nFiglio di Fort\u00fan, a sua volta figlio di Cassio, \u00e8 considerato il capostipite della dinastia dei Banu Qasi.\nBiografia.\nMusa si spos\u00f2 due volte, con donne di cui non si conoscono n\u00e9 i nomi n\u00e9 le ascendenze. La seconda moglie, rimasta vedova, nel 788, si rispos\u00f2 con \"\u00cd\u00f1igo Jimenez Arista\" (\u2020 dopo il 790, figlio di Semen, duca di Guascogna in tarda et\u00e0, dall'812 all'816, e Oneca o forse Leodegundia delle Asturie), a cui diede un figlio, Eneco Arista (\u2020 852), futuro primo re di Pamplona.\nMusa esercit\u00f2 il suo potere sulla parte superiore della valle dell'Ebro, estendendo i domini della famiglia (Tarazona, N\u00e1jera e Ejea) anche a Tudela, Borja e Arnedo, arrivando in vista di Saragozza.\nDopo la morte (788) del primo emiro di al-Andalus, \u02bfAbd al-Rahm\u0101n I, si schier\u00f2 col di lui secondogenito, Hish\u0101m I ibn \u02bfAbd al-Ra\u1e25m\u0101n, emiro di Cordova (788-796), contro il fratello, il primogenito, Sulaym\u0101n, a patto che, Said ibn al-Husayn (che fu costretto a combattere e ad uccidere), si ritirasse dalla zona di Tortosa, lasciandogli campo libero nella valle dell'Ebro.Arrivato nelle vicinanze di Saragozza, poco dopo, Musa venne assassinato, a quanto pare, da un congiunto di Said ibn al-Husayn.\nAlla sua morte, il figlio secondogenito Mutarrif ibn Musa fu nominato wali di Pamplona, nel 788, ma fu assassinato, nel 799. A lui successe il figlio primogenito di Musa, Fortun ibn Musa, ma anche lui fu assassinato, nell'802. Infine arriv\u00f2 al potere il figlio di secondo letto, Musa ibn Musa, il pi\u00f9 famoso della famiglia, che conquist\u00f2 Huesca e divenne governatore di Saragozza.\nDiscendenza.\nMusa ebbe cinque figli di primo letto:\nMusa ebbe anche un figlio di secondo letto:"}
{"id": "1148648", "revid": "130040", "url": "https://it.wikipedia.org/wiki?curid=1148648", "title": "Musa ibn Fort\u00fan", "text": ""}
{"id": "1148649", "revid": "2166030", "url": "https://it.wikipedia.org/wiki?curid=1148649", "title": "Elisabetta d'Ungheria", "text": " Rimasta vedova, entr\u00f2 nel Terz'Ordine Francescano dedicandosi a varie opere di carit\u00e0. \u00c8 stata proclamata santa da papa Gregorio IX nel 1235. Fu Protettrice dell'Ordine Teutonico, promuovendone la diffusione e l'azione assistenziale e caritativa.\nBiografia.\nFiglia di Andrea II \"il Gerosolimitano\", re d'Ungheria, Galizia e Lodomiria, e della sua prima moglie Gertrude di Merania, nel 1211 venne promessa in sposa al primogenito del langravio di Turingia Ermanno I, per suggellare l'alleanza delle due dinastie nella lotta contro l'imperatore Ottone IV: venne inviata a Wartburg, presso la corte di Turingia, dove venne educata dalla futura suocera, Sofia di Baviera.\nEssendo morto nel 1217 Ermanno, il promesso sposo, nel 1221 si un\u00ec in matrimonio a suo fratello minore Ludovico IV, detto \"il Santo\", che aveva ereditato i domini del padre nel 1217. Dal loro matrimonio nacquero tre figli: Ermanno, Sofia (poi moglie di Enrico II di Brabante) e Gertrude, che divenne badessa del monastero premostratense di Altenberg.\nL'11 settembre del 1227 Ludovico IV mor\u00ec ad Otranto, mentre aspettava per imbarcarsi con Federico II, suo cugino, alla volta della Terra Santa, dove doveva partecipare alla sesta crociata.\nLa vedova, gi\u00e0 molto attiva nelle opere di carit\u00e0, si pose sotto la direzione spirituale del teologo Corrado di Marburgo: entr\u00f2 nel Terz'Ordine francescano e si ritir\u00f2 nell'ospedale che aveva fatto erigere nel 1228 a Marburgo, dove si dedic\u00f2 alla cura dei malati fino alla morte, soggiunta alla giovane et\u00e0 di ventiquattro anni.\nIl culto.\nSu richiesta del cognato Corrado di Turingia (poi divenuto Gran Maestro dell'Ordine Teutonico), venne proclamata santa a Perugia da papa Gregorio IX il 27 maggio 1235 (festa della Pentecoste): la memoria liturgica della santa, fissata al 19 novembre poich\u00e9 nel \"dies natalis\" della santa si ricorda San Gregorio il Taumaturgo, fu spostata nel 1969 al 17 novembre per il calendario generale romano. Nei calendari particolari in Ungheria e nell'area germanofona (Germania, Austria, Svizzera tedesca, Liechtenstein e Alto Adige) la sua festa continua ad essere celebrata il 19 novembre come pure altrove da parte di chi osserva il calendario della messa tridentina.\n\u00c8 patrona dei panettieri e degli ospedalieri (secondo la tradizione, si trasformarono in rose i pani che aveva nascosto nel grembiule per i poveri e gli ammalati, quando il marito le chiese di vedere cosa avesse dentro al grembiule) ed \u00e8, con san Luigi dei Francesi, patrona principale del Terzo Ordine Regolare di San Francesco e dell'Ordine Francescano Secolare. Insieme a San Giorgio, \u00e8 anche patrona principale dell'Ordine Teutonico.\nA sant'Elisabetta sono intitolate numerose comunit\u00e0 di terziarie francescane dedite alla cura degli ammalati presso gli ospedali sull'esempio della principessa ungherese. Tra le principali, le terziarie francescane elisabettine, le suore francescane elisabettine e le suore terziarie francescane elisabettine.\nIconografia.\nMolto ripreso dall\u2019iconografia della santa \u00e8 l'episodio che narra di un giorno in cui Elisabetta, portando ai poveri del pane dentro al suo grembiule, incontr\u00f2 il marito. Quando le chiese cosa nascondesse nel grembiule, Elisabetta ne lasci\u00f2 le cocche e scesero, invece dei pani, magnifiche rose fresche.\nOttocentenario.\nIl 2007 fu proclamato Anno elisabettiano. Per tutto l'anno a Marburgo si svolsero una serie di eventi per commemorare la vita e le opere di Santa Elisabetta, culminati in un festival cittadino per celebrare gli 800 anni della sua nascita il 7 luglio 2007. Per l'occasione giunsero pellegrini da tutto il mondo, che si concluse, quella sera, con una messa speciale nella Chiesa di Santa Elisabetta.\nA Eisenach debutt\u00f2 un nuovo musical sulla vita della santa, \"Elisabeth - die Legende einer Heiligen\" (\"Elisabetta, leggenda di una santa\"), testo e musica di Dennis Martin e Peter Scholz, con Sabrina Weckerlin (Elisabetta), Armin Kahn (Ludovico) e Chris Murray (Corrado). Fu rappresentata per due anni a Eisenach e Marburgo.\nAl compositore Caspar Ren\u00e9 Hirschfeld fu commissionato il balletto \"Die Heilige\" (\"La Santa\"), coreografie di Jutta Ebnother.\nIl Terzo ordine regolare di San Francesco e l'Ordine francescano secolare, di cui Santa Elisabetta \u00e8 patrona, giunsero alle celebrazioni a seguito di un biennio di studi a livello mondiale.\nLe celebrazioni dell'ottocentenario iniziarono nel giorno della sua festa, 17 novembre 2007, e terminarono con il Capitolo generale dell'ordine a Budapest, nel 2008. I francescani di New York produssero un film sulla vita della santa, \"A Woman for Our Time: St. Elizabeth of Hungary 1207-2007\", scritto e diretto da Lori Pieper "}
{"id": "1148650", "revid": "287204", "url": "https://it.wikipedia.org/wiki?curid=1148650", "title": "FeedBurner", "text": "FeedBurner \u00e8 un fornitore di gestione dei Feed lanciato nel 2004 che offre feed RSS e gestione di strumenti per chi crea blog, podcast, e altri contenuti web. I servizi offerti agli editori della rete includono anche analisi del traffico e un sistema opzionale pubblicitario basato su Google Adsense.\nFeedBurner \u00e8 un tipico servizio Web 2.0 che offre interfacce (API) di programmazione per i servizi web per permettere ad altri software di interagire con esso. Nel maggio 2007 FeedBurner ha ospitato 410\u00a0769 editori.\nIl servizio \u00e8 stato acquistato da Google per 100 milioni di dollari nel giugno 2007."}
{"id": "1148657", "revid": "116944", "url": "https://it.wikipedia.org/wiki?curid=1148657", "title": "OCR B", "text": ""}
{"id": "1148658", "revid": "287204", "url": "https://it.wikipedia.org/wiki?curid=1148658", "title": "Giarabub", "text": "Giarabub (), \u00e8 una citt\u00e0 della Libia che si trova nella omonima oasi nel deserto libico orientale (Cirenaica). \u00c8 collegata da una strada con Tobruk che dista circa 290 km a nord. \u00c8 invero pi\u00f9 vicina alla cittadina egiziana di Siwa, nell'oasi omonima, che alle altre citt\u00e0 libiche.\nGeografia.\nGeografia fisica.\nL'oasi di Giarabub si trova in una profonda depressione geologica che si estende sotto il livello del mare e che copre in tutto un'area di 700 km\u00b2 e raggiunge i -10 m anche se nei punti d'acqua giunge sino a -29 m. Ad est si trova l'Oasi di Siwa con caratteristiche simili ed ancora pi\u00f9 ad est si trova la Depressione di Qattara.\nSotto l'aspetto geologico, il terreno \u00e8 prevalentemente argilloso e salino con caratteristica tipica la sabkhah libica della Marmarica. A sud dell'abitato si trovano le prime catene di dune sabbiose di discreta altezza che segnano l'inizio dell'Erg.\n\u00c8 dotata di riserve d'acqua fossile e sotterranea che la rendono completamente autonoma ed alimentano un'ampia distesa di palme da dattero. Queste vengono anche coltivate per il legname che viene impiegato anche per la costruzione delle abitazioni, perlopi\u00f9 moderne (fatto raro in Libia), assieme alla pietra locale.\nIdrografia.\nLa cavit\u00e0 irregolare nella quale \u00e8 contenuta l'intera oasi (l\u2019uadi di Giarabub) presenta tre bacini d'acqua sotterranea tra loro comunicanti che coprono complessivamente una superficie di 694 km\u00b2. I laghi salati sono quello di Arrascia (940 ettari), quello di Fazza (330 ettari) e quello di Melfa (72 ettari), tutti popolati da pesci (prevalentemente \"Aphanius fasciatus\") e da molluschi.\nStoria.\nDall'antichit\u00e0 al dominio dei Senussi.\nAbitata gi\u00e0 dai tempi antichi, a Giarabub sono state trovate numerose tombe scavate nella roccia locale, alcune delle quale hanno conservato sino ai nostri giorni delle mummie sepolte in maniera molto simile alle vicine egiziane il che fa pensare che da quella cultura gli antichi abitanti dell'oasi siano stati influenzati. \u00c8 probabile che all'epoca dei faraoni Giarabub fosse una dipendenza dell'Oasi di S\u012bwah, nota per la presenza del noto tempio di Giove Ammone.\nDal 1856 si stabil\u00ec presso l'oasi di Giarabub Mohammed ibn \u201bAl\u012b as-San\u016bs\u012b, fondatore della \"\u1e6dar\u012bqa\" della San\u016bssiyya che fond\u00f2 in loco una ormai abbandonata scuola di studi islamici coranici (dove studi\u00f2 tra gli altri Omar al-Mukhtar) ed un palazzo (oggi in rovina), dove si stabil\u00ec con la propria famiglia e con un largo stuolo di sacerdoti, schiavi e abitanti. Qui nel 1890 nacque re Idris di Libia e qui si trovava la tomba di suo nonno Muhammad ibn Ali al-Sanusi (1791-1859) che qui mor\u00ec. Nel 1895 Mohammed el-Mahd\u012b, capo della \"\u1e6dar\u012bqa\" dei Senussi trasfer\u00ec la propria residenza da Giarabub a Cufra e da quel momento l'oasi, che contava circa 3000 abitanti, incominci\u00f2 a perdere d'importanza.\nLa colonizzazione italiana.\nGiarabub fu parte del Regno d'Egitto sino al dicembre del 1925, quando venne ceduta al Regno d'Italia come parte dell'accordo per fissare il confine egiziano-libico. Occupata nel 1926, in quello stesso anno giunse in loco una spedizione della Regia Societ\u00e0 Geografica Italiana che pubblic\u00f2 a tal proposito una pubblicazione monografica sull'oasi dal titolo \"Resultati scientifici della missione alla oasi di Giarabub 1926-1927\".\nNel febbraio del 1931 il Governo Coloniale Italiano diretto da Rodolfo Graziani decise di costruire una barriera di filo spinato che si estendeva dal porto mediterraneo di Bardia ad al-Jaghb\u016bb, per una lunghezza complessiva di 270 km. Presidiata da pattuglie armate e dalle forze aeree, la barriera mirava a tagliar fuori i guerriglieri cirenaici dalle loro basi logistiche e impedire alla dirigenza della San\u016bssiyya di avere contatti con l'Egitto. La costruzione della barriera inizi\u00f2 nell'aprile 1931 e fu completata nel settembre di quello stesso anno. Ci\u00f2 comport\u00f2 il trasferimento della maggioranza della popolazione del Gebel el-Achdar (la Montagna Verde) e fu decisivo per metter fine alla ribellione scoppiata di conseguenza. La barriera \u00e8 ancora oggi visibile lungo la frontiera libico-egiziana da Tobruk a Giarabub/al-Jaghb\u016bb, dove comincia il desolato Gran Mare sabbioso.\nNel corso della seconda guerra mondiale Giarabub/al-Jaghb\u016bb fu teatro di una resistenza da parte del presidio formato da una guarnigione italiana al comando dal colonnello Salvatore Castagna. L'oasi fu sopraffatta da soverchianti forze britanniche il 21 marzo 1941, dopo nove mesi di combattimenti quasi ininterrotti.\nAlcuni mesi dopo l'annientamento del presidio fu composta una canzone popolare dal titolo: \"La Sagra di Giarabub\".\nNel 1942 in Italia fu prodotto un film dal titolo \"Giarabub\", diretto dal regista Goffredo Alessandrini, sulla resistenza italiana nel fortino di Giarabub conquistato dalle truppe britanniche nel 1941. Del cast del film facevano parte: Doris Duranti, Mario Ferrari, Carlo Ninchi e Alberto Sordi. Parte di queste vicende vennero narrate anche nel film \"Il leone del deserto\" del 1981.\nGiarabub nell'epoca moderna.\nLa citt\u00e0 balz\u00f2 nuovamente agli onori delle cronache nel luglio del 1977 quando venne interessata da una serie di bombardamenti aerei condotti dall'aviazione egiziana nella guerra contro la Libia.\nNel 1984, il governo libico di Mu\u02bfammar Gheddafi fece esplodere la tomba di Mohammed al-Sanussi, luogo che era considerato un luogo di pellegrinaggio sia per i monarchici locali che per l'opposizione islamica ortodossa del regime.\nEconomia.\nL'economia locale, oltre che come meta di pellegrinaggio religioso e turistica, \u00e8 particolarmente variegata per la presenza dell'acqua che condiziona buona parte del rendimento agricolo nell'area. Oltre alla coltivazione della palma da datteri, sono molto diffusi cereali come orzo e grano oltre a pomodori, legumi, patate, peperoni, zucche, meloni, lattuga e melograni."}
{"id": "1148660", "revid": "339392", "url": "https://it.wikipedia.org/wiki?curid=1148660", "title": "Aeroporto di San Marino", "text": ""}
{"id": "1148662", "revid": "106356", "url": "https://it.wikipedia.org/wiki?curid=1148662", "title": "Tell us the truth", "text": ""}
{"id": "1148668", "revid": "124365872", "url": "https://it.wikipedia.org/wiki?curid=1148668", "title": "Melanogrammus aeglefinus", "text": "L'eglefino (Melanogrammus aeglefinus), conosciuto anche come asinello o con il nome inglese haddock, \u00e8 un pesce d'acqua salata, appartenente alla famiglia dei \"Gadidae\".\nDistribuzione e habitat.\nL'eglefino \u00e8 diffuso nell'Atlantico settentrionale, lungo le coste canadesi, della Groenlandia, dell'Islanda, nonch\u00e9 lungo tutta la costa atlantica europea, dallo stretto di Gibilterra (molto raro cos\u00ec a sud) al Mare del Nord, arcipelago britannico compreso.\nAbita le acque con la temperatura da 4 a 10\u00a0\u00b0C comprese tra 40 e 300\u00a0m di profondit\u00e0, su fondali sassosi e sabbiosi. Di notte si trova lontano dal fondo, in acque libere.\nDescrizione.\nMolto simile al merluzzo come aspetto generale, ma con corpo pi\u00f9 alto ed occhi molto pi\u00f9 grandi. Anche la testa \u00e8 pi\u00f9 massiccia, mentre il barbiglio sul mento \u00e8 piccolo. Le pinne dorsali sono tre, quelle anali due, la pinna caudale \u00e8 ampia e con una piccola intaccatura centrale. La linea laterale \u00e8 dritta e nera, ben visibile.\nIl colore \u00e8 argenteo, beige o olivastro sul dorso, con una vistosa macchia nera rotonda all'altezza delle pinne pettorali, dalla quale si riconosce con certezza.\nPu\u00f2 raggiungere il metro di lunghezza, ma solitamente \u00e8 pi\u00f9 piccolo del merluzzo.\nRiproduzione.\nTra febbraio e marzo in aree raggiunte con lunghe migrazioni. Pratica un corteggiamento lungo e complesso. Uova e larve sono pelagiche.\nAlimentazione.\nSi nutre di crostacei, vermi, Echinodermi e piccoli pesci.\nPesca.\n\u00c8 pescato su larga scala, soprattutto nelle regioni settentrionali. Si pesca con palamiti e reti a strascico e viene consumato fresco o salato. Le carni sono simili a quelle del merluzzo. Viene utilizzato anche per produrre farine di pesce per l'alimentazione animale. In anni recenti le riserve si sono considerevolmente assottigliate a causa della sovrapesca, e la specie ha perso molta della sua importanza.\nCucina.\nViene utilizzato per il piatto scozzese Cullen skink."}
{"id": "1148670", "revid": "3082", "url": "https://it.wikipedia.org/wiki?curid=1148670", "title": "Flavio Bautone", "text": ""}
{"id": "1148671", "revid": "1442080", "url": "https://it.wikipedia.org/wiki?curid=1148671", "title": "Bautone", "text": "Biografia.\nLa prima menzione di Bautone \u00e8 collocabile attorno al 380, quando l'imperatore Graziano lo invi\u00f2, con il titolo di \"magister militum\" ed un esercito di rinforzo, ad assistere l'imperatore Teodosio I, che in oriente cercava di risollevare le sorti dell'impero dopo la disastrosa sconfitta dell'imperatore Valente ad Adrianopoli (378).\nNel 383 l'imperatore Graziano mor\u00ec durante l'usurpazione di Magno Massimo: al suo posto venne nominato imperatore il fratellastro Valentiniano II, che per\u00f2 si trov\u00f2 ad affrontare un avversario molto forte come Massimo. Bautone fu allora inviato in occidente ad aiutare il nuovo imperatore: posto a difesa dei valichi alpini, riusc\u00ec ad annullare la minaccia di attacchi da parte delle forze dell'usurpatore. Poich\u00e9 l'imperatore era molto giovane (Valentiniano era salito al trono a soli quattro anni), Bautone riusc\u00ec ad essere molto influente a corte, giungendo in pratica a governare la parte occidentale dell'impero a nome di Valentiniano, cosa di cui venne esplicitamente accusato da Massimo.\nNel 385 venne nominato console, titolo che rappresent\u00f2 l'apice della sua carriera: in questa occasione Agostino d'Ippona gli dedic\u00f2 un panegirico a Milano. Mor\u00ec prima del 388, quando \u00e8 attestato un nuovo \"magister militum\", Arbogaste.\nBautone era un barbaro ed un pagano. Fu amico di Quinto Aurelio Simmaco e alleato del potente vescovo di Milano, Ambrogio, col quale si schier\u00f2 contro la restaurazione dell'Altare della Vittoria nella Curia (384). Ebbe una figlia, Elia Eudossia, che venne educata come una vera romana, tanto che divenne poi moglie dell'imperatore Arcadio e \"augusta\": Bautone fu dunque il nonno materno dell'imperatore Teodosio II."}
{"id": "1148674", "revid": "339392", "url": "https://it.wikipedia.org/wiki?curid=1148674", "title": "Instrument Landing System", "text": ""}
{"id": "1148678", "revid": "767487", "url": "https://it.wikipedia.org/wiki?curid=1148678", "title": "Villa Parravicini", "text": "La villa Parravicini \u00e8 un edificio storico di San Giorgio su Legnano, comune della citt\u00e0 metropolitana di Milano, in Lombardia. Ad ovest del complesso edilizio \u00e8 presente un parco all'inglese che \u00e8 vincolato, insieme alla villa, dalla soprintendenza ai beni ambientali e architettonici.\nNonostante i rimaneggiamenti di cui \u00e8 stata oggetto durante i secoli villa Parravicini ha mantenuto l'aspetto di dimora rustica di fine XVIII secolo. Villa Parravicini e il suo parco sono tra i complessi architettonici del Legnanese ad aver conservato inalterate quelle caratteristiche edilizie e naturali che erano comuni nei secoli passati nelle dimore nobiliari della zona.\nStoria.\nIl primo documento che cita villa Parravicini \u00e8 datato 1584: in questa testimonianza scritta \u00e8 riportato che fosse una casa da nobile di propriet\u00e0 del marchese Ludovico Crivelli. La villa venne acquistata dal marchese Giovanni Paolo Parravicini nel XVII secolo, da cui il nome. In un documento del 1655 villa Parravicini \u00e8 descritta in questo modo:\nVilla Parravicini \u00e8 stata anche lambita dagli avvenimenti collegati al Risorgimento: tra la prima e la seconda guerra d'indipendenza il marchese Giuseppe Parravicini, convinto patriota, interr\u00f2 i propri armamenti all'interno di un pozzo che si trovava all'interno della propria villa temendo una perquisizione da parte degli austriaci. Queste armi furono poi scoperte nel XX secolo dai suoi discendenti. Tra esse, fu rinvenuto un fucile sulla cui canna era riportata, con il marchio di fabbrica e il numero 490, l'anno 1841.\nNel 1927 fu effettuato un importante ritrovamento archeologico: nel parco della villa fu rinvenuta una necropoli romana contenente due cinerari, alcune anfore, qualche ciotola, dei balsamari e alcune monete di epoca imperiale. Tra il 1958 e il 1978 il parco \u00e8 stato vincolato, insieme alla villa, dalla soprintendenza ai beni ambientali e architettonici.\nIl complesso architettonico.\nIl complesso architettonico della villa Parravicini \u00e8 formato da due corti, una situata a nord-est e l'altra a sud-ovest.\nL'entrata principale, che \u00e8 in via Gerli, \u00e8 formata da un corto andito che conduce al portone d'ingresso, il quale \u00e8 inserito in un arco di stile neoclassico che a sua volta \u00e8 sormontato da un timpano triangolare.\nLa parte nobile di Villa Parravicini, ovvero la porzione storicamente destinata a ospitare gli appartamenti dei proprietari, \u00e8 la corte che sorge a nord-ovest, quella a cui si accede dal portone di ingresso principale. Questa parte del caseggiato, che \u00e8 quella pi\u00f9 grande, \u00e8 a due piani ed \u00e8 dotata di un androne contraddistinto da una serie di colonne.\nFino al XIX secolo questo androne era completato da un porticato aperto, poi murato, che metteva in comunicazione la corte principale con la parte nord della villa, quella verso via XXV Aprile. Dell'antico passaggio sulla facciata a nord rimane un grande arco murato: sopra la sua lunetta \u00e8 stato dipinto lo stemma dei Parravicini, ovvero un cigno bianco su campo rosso.\nIl parco.\nIl complesso architettonico \u00e8 circondato da un parco all'inglese che si estende per circa 9300 m2 e che annovera pi\u00f9 di 30 specie di alberi e pi\u00f9 di 15 specie di arbusti. \u00c8 stato piantumato in questo modo a met\u00e0 del XIX secolo sebbene un documento del XVII secolo riporti che la casa fosse stata acquistata da Giovanni Paolo Parravicini gi\u00e0 dotata di ampi terreni:\nIn origine l'area verde intorno alla villa aveva una superficie maggiore e comprendeva anche dei terreni poi venduti dai proprietari degli immobili: questi fondi, che non erano adibiti a parco bens\u00ec a vigneti, si trovavano a nord del complesso architettonico, verso la moderna via XXV Aprile. Il gi\u00e0 citato porticato coperto metteva proprio in comunicazione la corte principale della villa con questi terreni.\nOrio Vergani, in un articolo pubblicato sul Corriere della Sera l'8 ottobre 1930, descriveva cos\u00ec la villa:\nLa villa Parravicini e la battaglia di Legnano.\nSecondo una leggenda popolare Federico Barbarossa dopo la sconfitta nella battaglia di Legnano (29 maggio 1176) si salv\u00f2 fuggendo precipitosamente in un passaggio sotterraneo che collegava il castello di Legnano a una villa nobiliare sangiorgese. Le possibili dimore sangiorgesi che sarebbero la destinazione di questa galleria, secondo tale leggenda, sono la \"Casa della Regina\", edificio tuttora esistente in via Gerli e un tempo appartenente a Bianca Visconti, e villa Parravicini.\nIl castello di Legnano, che possiede effettivamente delle gallerie sotterranee che dipartono dalla cosiddetta \"caneva\", ossia dall'antica ghiacciaia della struttura, \u00e8 stato per\u00f2 realizzato ampliando e fortificando un antico convento di Regolari Agostiniani solo dopo il celebre scontro armato del 29 maggio 1176: in realt\u00e0 l'avamposto militare utilizzato dalla Lega Lombarda durante la battaglia di Legnano fu il castello dei Cotta, fortificazione altomedievale presente a Legnano dal X al XIII/XIV secolo sull'area dove sorgono i moderni Palazzo Leone da Perego e Galleria INA.\nNel XX secolo, durante alcuni scavi, furono trovati dei tronconi di una galleria sotterranea molto antica. Il primo, non lontano da San Giorgio su Legnano, fu esplorato da uno degli operai che lo riportarono alla luce. Questo operaio \u00e8 stato persuaso dall'esplorazione dopo aver percorso 5 o 6 metri a causa di un filato di vento che gli spense la candela. Un secondo troncone verso Legnano fu scoperto e subito ostruito dall'Amministrazione comunale per ragioni di sicurezza. Un ulteriore troncone di galleria \u00e8 stato scoperto, questa volta nel centro abitato di San Giorgio su Legnano, negli scantinati della \"Casa della Regina\", che si trova in via Gerli e che \u00e8 forse la pi\u00f9 antica abitazione del comune."}
{"id": "1148681", "revid": "287204", "url": "https://it.wikipedia.org/wiki?curid=1148681", "title": "Savage Tales", "text": "Savage Tales \u00e8 stata una serie a fumetti antologica in bianco e nero pubblicata negli Stati Uniti d'America dalla Marvel Comics dal 1971 al 1975 (prima serie) e dal 1985 al 1986 (seconda serie). Segna il secondo tentativo dell'editore statunitense di entrare nel campo delle riviste dominato dalla Warren Publishing, editrice delle note \"Creepy\", \"Eerie\" e \"Vampirella\", e prosegu\u00ec la numerazione della prima serie di \"Spectacular Spider-Man\" del 1968.\nStoria editoriale.\nEsord\u00ec come antologia di fantasy negli anni settanta; il secondo numero venne edito due anni e cinque mesi dopo il n. 1, il terzo fascicolo quattro mesi dopo il n. 2, il quarto 3 mesi dopo il n. 3, dopo di che la periodicit\u00e0 cambia e la pubblicazione diventa bimestrale.\nSavage Tales Annual presenta Ka-Zar, \u00e8 stato pubblicato unico numero a fumetti, dalla Marvel Comics nell'estate 1975. Che presenta solo 6 ristampe da:"}
{"id": "1148684", "revid": "287204", "url": "https://it.wikipedia.org/wiki?curid=1148684", "title": "Free Software Foundation Latin America", "text": "Free Software Foundation Latin America (FSFLA) \u00e8 l'organizzazione sorella in America latina della Free Software Foundation. Fu lanciata il 23 novembre del 2005 a Rosario in Argentina.\nL'assemblea generale dell'FSFLA ha eletto Federico Heinz come presidente, Alexandre Oliva come segretario e Beatriz Busaniche come tesoriere."}
{"id": "1148686", "revid": "54354", "url": "https://it.wikipedia.org/wiki?curid=1148686", "title": "FSFLA", "text": ""}
{"id": "1148687", "revid": "486946", "url": "https://it.wikipedia.org/wiki?curid=1148687", "title": "Campionati matematici", "text": ""}
{"id": "1148692", "revid": "93556", "url": "https://it.wikipedia.org/wiki?curid=1148692", "title": "Guido Calabresi", "text": "Fu preside della Yale Law School, dove \u00e8 professore dal 1959.\nBiografia.\nNato a Milano nel 1932 dal cardiologo Massimo Calabresi e dalla studiosa Bianca Maria Finzi-Contini si trasfer\u00ec con la famiglia a New Haven, nel Connecticut, in seguito all'emanazione delle leggi razziali fasciste, ottenendo la cittadinanza statunitense nel 1948.\nFormazione.\nNel 1953 si laure\u00f2 in scienze presso lo Yale College dell'omonima universit\u00e0, specializzandosi in economia, e nel 1955 ricevette un bachelor of arts dal Magdalen College dell'Universit\u00e0 di Oxford. Successivamente, nel 1958, si laurea in legge dalla Yale Law School, lavorando poi come consulente legale per il giudice associato della Corte suprema statunitense Hugo Black. Ha ottenuto inoltre un master in scienze politiche, filosofia ed economia dall'Universit\u00e0 di Oxford nel 1959, una laurea magistrale honoris causa in giurisprudenza dall'Universit\u00e0 degli Studi di Pavia nel 1987 e una seconda laurea honoris causa in giurisprudenza dall'Universit\u00e0 degli Studi di Brescia nel 2013.\nCarriera professionale.\nCalabresi frequent\u00f2 la facolt\u00e0 di Giurisprudenza di Yale come completamento al suo incarico presso la Corte Suprema, diventando il pi\u00f9 giovane professore alla \"Yale Law School\", della quale fu preside dal 1985 al 1994. Attualmente \u00e8 professore emerito alla Yale Law School. \u00c8 inoltre membro del Connecticut Bar e, dal 1971 al 1975, fu consigliere comunale a Woodbridge in Connecticut sua citt\u00e0 di residenza.\nCalabresi \u00e8, insieme con Ronald Coase, uno dei fondatori dell'analisi economica del diritto. I suoi contributi pionieristici alla materia comprendono l'applicazione dell'analisi economica nel diritto civile. Sotto la sua leadership intellettuale e amministrativa, la Yale Law School divenne un punto di riferimento dell'analisi economica del diritto.\nFu premiato con pi\u00f9 di quaranta lauree \"honoris causa\" dalle Universit\u00e0 di tutto il mondo. Il 9 febbraio 1994 il presidente statunitense Bill Clinton lo nomin\u00f2 giudice della \"U.S. Court of Appeals for the Second Circuit\"; la nomina fu ratificata dal Senato il 18 luglio 1994, e ricevette il suo incarico il 12 luglio. Entrato in carica il 16 settembre 1994, sostituendo Thomas Joseph Meskill, fu autore di una serie di importanti pronunce.\nNel 2006 Yale cre\u00f2 la cattedra di legge \"Guido Calabresi\", con Kenji Yoshino facente funzioni di professore inaugurale. Nel folto gruppo di ex allievi di Calabresi vi sono: Samuel Alito, la studiosa femminista di diritto Catherine MacKinnon, il professore presso la Harvard Law School Richard H. Fallon, Jr., Clarence Thomas, Sonia Sotomayor, Michael Mukasey, Gregory Craig, il senatore John Danforth, Kenneth Abraham, la professoressa Catherine Sharkey e lo studioso di diritti civili e umani Kenji Yoshino.\nInfine \u00e8 autore di quattro libri e pi\u00f9 di 100 articoli di diritto e argomenti correlati. Il suo saggio \"\"Property Rules, Liability Rules and Inalienability: One View of the Cathedral\",\" Harvard Law Review (1972) \u00e8 uno dei lavori scientifici pi\u00f9 citati nella letteratura giuridica statunitense."}
{"id": "1148694", "revid": "15756", "url": "https://it.wikipedia.org/wiki?curid=1148694", "title": "Modulo Lunare Apollo", "text": "Il modulo lunare Apollo o LEM (Lunar Excursion Module) o LM (Lunar Module) \u00e8 il \"lander\" della navicella spaziale Apollo utilizzato nell'ambito del programma spaziale americano Apollo per trasportare gli astronauti sulla superficie della Luna. Il suo compito era quello di far atterrare sulla Luna due dei tre membri dell'equipaggio della navicella Apollo con attrezzature scientifiche, permettendo loro di restarvi per oltre 75 ore prima di decollare per raggiungere il modulo di comando e di servizio (CMS) rimasto in orbita lunare ed incaricato di riportare l'equipaggio sulla Terra.\nQuando nel 1961 il presidente John Kennedy fiss\u00f2 come obiettivo dell'agenzia spaziale americana quello di inviare uomini sulla Luna prima della fine del decennio, il programma spaziale americano era ancora piuttosto indietro. Dopo avere studiato diverse configurazioni di veicoli spaziali, la NASA scelse, nel 1962, di ricorrere al LEM nonostante le perplessit\u00e0 che suscitava in quell'epoca. Solo questa soluzione, infatti, permetteva di rispettare la scadenza fissata, grazie alla riduzione della massa richiesta e limitando cos\u00ec costi e rischi tecnici. Il LEM era composto da due stadi: lo stadio di discesa, il cui ruolo principale \u00e8 di fare atterrare verticalmente il modulo lunare grazie ad un motore a spinta variabile, e uno stadio di ascesa nel quale \u00e8 situata la cabina pressurizzata dove risiedono gli astronauti. Alla fine dell'esplorazione lo stadio di discesa veniva abbandonato sulla Luna mentre lo stadio di ascesa, grazie ad un ulteriore proprio motore, decolla dalla superficie lunare per ricongiungersi al CSM in orbita lunare. Nonostante la complessit\u00e0 della missione e i limiti di massa molto rigorosi (15 tonnellate), il LEM \u00e8 riuscito per sei volte ad atterrare sulla Luna mantenendo in vita i due uomini in un ambiente particolarmente ostile.\nIl progetto e la costruzione del LEM sono stati realizzati sotto la direzione della societ\u00e0 aerospaziale Grumman tra il 1962 e 1969. In tutto sono stati costruiti 15 moduli lunari; dei 10 che hanno volato nello spazio, 6 hanno raggiunto il suolo lunare nel corso di un periodo compreso tra il 1969 e il 1972. Ad oggi il LEM resta ancora l'unico veicolo ad aver portato esseri umani sul suolo lunare.\nLa scelta dell'appuntamento orbitale lunare.\nNel 1959 l'agenzia spaziale americana cominci\u00f2 degli studi per stabilire quali tecniche fossero pi\u00f9 efficaci per inviare degli uomini sulla Luna. Da questi studi emersero tre distinti scenari:\nQuando il 25 maggio 1961 l'allora presidente degli Stati Uniti d'America John Kennedy annunci\u00f2 al Congresso: \"Credo che questa nazione debba impegnarsi per raggiungere l'obbiettivo di far scendere un uomo sulla Luna e farlo tornare sano e salvo sulla Terra prima della fine di questo decennio\", la valutazione dei tre scenari per raggiungere la Luna era ancora ad un livello poco avanzato. La NASA non aveva ancora realizzato un solo vero volo spaziale (il primo volo orbitale americano sar\u00e0 quello del Mercury-Atlas 4 avvenuto il 13 settembre 1961) e non era in grado di stabilire le difficolt\u00e0 tecniche che poteva comportare un rendezvous tra due navi spaziali. L'agenzia, inoltre, non sapeva neanche se gli astronauti avrebbero potuto sopportare lunghi soggiorni nello spazio e i suoi lanciatori avevano subito una serie di fallimenti. Tutto ci\u00f2 imponeva una certa prudenza nelle scelte tecniche. La NASA era consapevole che la scelta dello scenario avrebbe condizionato le caratteristiche dei veicoli spaziali e dei lanciatori da sviluppare e che ogni ritardo nella decisione avrebbe pesato sulle possibilit\u00e0 di rispettare la scadenza. Nonostante ci\u00f2 i responsabili della NASA impiegarono pi\u00f9 di un anno, tra studi e dibattiti, prima di decidere quale dei tre metodi adottare.\nL'appuntamento in orbita lunare era inizialmente, nonostante le argomentazioni dettagliate avanzate dal suo difensore pi\u00f9 ardente John Houbolt del Langley Research Center, la soluzione che aveva minori sostenitori. Agli occhi di molti responsabili della NASA questo scenario appariva istintivamente troppo rischioso. Se l'appuntamento tra Modulo Lunare e Modulo di Comando fosse fallito, gli astronauti a bordo del LEM non avrebbero avuto nessuna possibilit\u00e0 di ritornare sulla Terra e sarebbero stati condannati a rimanere indefinitamente in orbita intorno alla Luna. I vantaggi di questo scenario, in particolare il guadagno sulla massa complessiva (45 tonnellate contro le 70 per un volo diretto), venivano ignorati senza che si sviluppassero studi approfonditi. Houbolt arriv\u00f2 addirittura ad inviare due lettere a Robert Seaman, numero due della NASA, pregandolo di fare in modo che il LOR fosse preso in considerazione e non fosse respinto solo sulla base di idee prive di valore scientifico.\nCon il passare del tempo e con le difficolt\u00e0 che si presentavano nella progettazione di un veicolo cos\u00ec pesante per atterrare sulla Luna, il LOR guadagn\u00f2 di credibilit\u00e0 tanto che pure Wernher von Braun e il gruppo che dirigeva, forti sostenitori dell'appuntamento in orbita terrestre, si convinsero che il LOR fosse l'unica scelta possibile per rispettare la scadenza fissata dal presidente Kennedy.\nNell'estate del 1962 anche i principali responsabili della NASA si convinsero che lo scenario di appuntamento in orbita lunare fosse il migliore; solo il consigliere scientifico del presidente Kennedy, Jerome B. Wiesner, si dimostr\u00f2 contrario. Nonostante ci\u00f2 la scelta del LOR fu finalmente ratificata e le societ\u00e0 aerospaziali statunitensi furono invitate a partecipare alla gara d'appalto per la costruzione del modulo lunare. La NASA stabil\u00ec a grandi linee le caratteristiche che questo modulo doveva possedere, come il tipo di propellente, la durata della missione (2 giorni), numero membri equipaggio (2 persone), la presenza di un sistema di navigazione e di controllo e le modalit\u00e0 di svolgimento di una missione di questo tipo. Molte forniture di accessori furono sotto il controllo diretto della NASA, come tute spaziali, computer di volo e strumentazione scientifica. La sicurezza dell'equipaggio doveva essere garantita al 99,9%, mentre il tasso di affidabilit\u00e0 del LEM venne fissato al 99,5%.\nLa lunga fase di progettazione (1963-1964).\nIl 7 novembre 1962 la Grumman Aircraft Engineering Corporation si aggiudic\u00f2 la gara di appalto. Questa importante azienda aeronautica statunitense aveva gi\u00e0 partecipato senza successo a molti bandi della NASA. Grumman volle inserirsi nel mercato aerospaziale tanto da mobilitare un notevole gruppo di ingegneri per lavorare al progetto del LEM prima ancora che la gara d'appalto avesse inizio. L'interlocutore della Grumman all'interno della NASA fu il centro per i voli con equipaggio dell'agenzia (Manned Spacecraft Center) che venne spostato al centro spaziale di Houston (oggi chiamato Lyndon B. Johnson Space Center).\nDopo una serie di negoziati, con l'obbiettivo di definire la distribuzione dei compiti e delle procedure, la retribuzione della Grumman fu fissata a 385 milioni di dollari includendo un profitto di 25 milioni per Grumann. Questo bench\u00e9 i contraenti avessero, all'epoca, soltanto una vaga idea della macchina da costruire. Il progetto part\u00ec cos\u00ec con il ritardo di un anno rispetto agli altri componenti del programma Apollo, in particolare del CSM. All'inizio del 1963, gli ingegneri della Grumman, basati a Bethpage, Long Island (Stato di New York), iniziarono a lavorare sull'architettura generale del modulo lunare. Nel corso dei primi confronti con la NASA, si deline\u00f2 un veicolo spaziale di tre metri di diametro e di 4,5 metri di altezza, del peso di circa 11 tonnellate, composto da una parte abitabile che per dimensioni e forma ricordava la cabina di un elicottero.\nLo stadio di ascesa viene profondamente rivisto.\nCon l'avanzare degli studi molte delle caratteristiche dello stadio di ascesa furono riviste.\nGli ampi obl\u00f2 che ricordavano, nella proposta di partenza, la disposizione convessa di una cabina d'elicottero vennero notevolmente rivisti. Questi obl\u00f2, studiati per garantire al pilota un'ottima visibilit\u00e0, per ragioni di rigidit\u00e0 strutturale e di controllo termico vennero ridotti a due piccoli triangoli di vetro inclinati verso il basso e di ampiezza pari a solo il 10% della superficie del progetto iniziale.\nInizialmente erano previste due possibilit\u00e0 di aggancio al CSM: un boccaporto messo al vertice del modulo di ascesa, utilizzabile prima dello sbarco sulla luna, e uno situato sulla parete frontale utilizzato al ritorno in occasione dell'appuntamento orbitale lunare, al fine di permettere al pilota di controllare a vista la fase di aggancio tramite l'obl\u00f2. Per risparmiare peso, venne aggiunto un piccolo obl\u00f2 nella parte superiore dello stadio di ascesa per permettere di utilizzare il boccaporto superiore anche al ritorno.\nI propellenti utilizzati dai motori del LEM avevano una massa diversa. Per consentire una ripartizione simmetrica del peso si decise di distribuire ogni tipo di propellente in due serbatoi. Questa soluzione venne inizialmente presa in considerazione per entrambi gli stadi ma successivamente si decise di adottarla solo nello stadio di discesa. Nello stadio di ascesa, invece, ciascun tipo di propellente era conservato in un solo serbatoio e il problema della ripartizione del peso venne risolto posizionando i due serbatoi a distanze diverse rispetto all'asse di spinta del motore. Questa disposizione ha dato un aspetto chiaramente asimmetrico al design dello stadio di ascesa.\nPer economizzare ulteriormente sul peso e sul volume della cabina, i sedili degli astronauti vennero sostituiti da cinture che li mantenevano saldi durante le fasi di assenza di peso o di forte accelerazione. Questa soluzione permise al pilota, posizionato pi\u00f9 vicino all'obl\u00f2 (in una posizione che a Charles Conrad ricorda quella di un conducente di tram), di avere una migliore visibilit\u00e0 sull'esterno.\nPer il posizionamento dell'equipaggiamento vennero studiate due soluzioni: all'interno della cabina pressurizzata, a portata di mano degli astronauti, oppure all'esterno. La soluzione scelta alla fine fu un compromesso tra le due. Inoltre, dato che il LEM doveva operare esclusivamente nel vuoto lunare, ogni considerazione progettuale relativa alla aerodinamicit\u00e0 venne accantonata a favore del massimo sfruttamento del volume pressurizzato. La forma risultante, inconsueta secondo i canoni classici del disegno aeronautico, fa guadagnare al LEM i nomignoli di \"insetto\" e \"ragno\".\nQueste e altre modifiche hanno dato alla cabina forme cos\u00ec contorte che, in alcuni casi, gli ingegneri di Grumman scelsero di assemblare gli elementi della struttura del LEM con rivetti invece che con saldature, con grande contrariet\u00e0 dei dirigenti della NASA che dubitavano della tenuta della cabina pressurizzata.\nNel maggio 1963 molte caratteristiche importanti non erano ancora definite e la massa del modulo lunare continu\u00f2 a crescere. Tuttavia, l'evoluzione prevedibile della potenza del razzo Saturn V dette del margine poich\u00e9 questo era gi\u00e0 in grado di portare un modulo lunare di 13 tonnellate contro le 9 previste all'inizio della gara d'appalto.\nIl suolo lunare, questo sconosciuto.\nPoich\u00e9, nel 1966, gli ingegneri non disponevano di dati precisi sulla consistenza del suolo lunare, la configurazione del sistema di allunaggio fu oggetto di un acceso dibattito. Nel dubbio la NASA modific\u00f2 le specifiche iniziali, chiedendo alla Grumman di aumentare il diametro dei piatti situati all'estremit\u00e0 delle gambe del LEM, portandoli da 22 a 91 cm. Questa nuova configurazione per\u00f2 comport\u00f2 nuovi problemi, non riuscendo pi\u00f9 ad entrare nello \"Spacecraft Lunar Module Adapter\" (SLA) del razzo Saturn V. Per risolvere questo problema, progett\u00f2 un sistema di atterraggio retrattile che veniva aperto dopo che il LEM era estratto dal razzo. Sempre per ragioni di ingombro venne anche ridotto il numero di \"gambe\" che passa da 5 a 4. Si era anche pensato di ridurre il numero di gambe a 3 ma quest'ultima soluzione venne ben presto abbandonata perch\u00e9 la rottura di una sola gamba, durante la fase di atterraggio, avrebbe comportato l'impossibilit\u00e0 di decollo dalla Luna condannando gli astronauti a morte certa.\nMotori di nuova concezione.\nIl modulo lunare doveva poter contare su 2 endoreattori (uno per stadio) di nuova concezione e di 16 piccoli razzi di assetto raccolti in gruppi di 4 e situati esclusivamente sullo stadio di ascesa. Il motore dello stadio di discesa aveva caratteristiche che lo facevano la pi\u00f9 grande innovazione tecnica, nel campo dei motori, di tutto il programma Apollo. Per poter far posare dolcemente il LEM sulla Luna, la spinta del motore doveva essere sia orientabile che modulabile. La direzione della spinta poteva variare al massimo di 6 gradi rispetto all'asse verticale, mentre la forza poteva essere regolata in un intervallo compreso tra i 4,7 e 43,9 kilonewton.\nPer limitare i rischi la Grumman chiese a due diverse industrie di costruire un prototipo del motore, in modo da poter selezionare alla scadenza il progetto migliore. La societ\u00e0 Rocketdyne propose di regolare la potenza di spinta grazie all'iniezione di un flusso di elio, mentre la Space Technology Laboratories (STL) scelse di fare variare il flusso del carburante attraverso un sistema di valvole e un iniettore a superficie variabile. All'inizio del 1965 le due aziende avevano ottenuto risultati abbastanza simili: la Grumman scelse il progetto della Rocketdyne ma la NASA intervenne imponendo la scelta del progetto della STL, in modo che la Rocketdyne potesse concentrarsi sugli studi che stava conducendo nel programma Gemini.\nLa complessa elettronica di bordo.\nAl lancio del progetto Apollo la NASA ritenne di primaria importanza che l'equipaggio potesse calcolare i complessi parametri di volo senza dipendere dai computer situati a terra.\nIn orbita lunare occorreva infatti tenere conto del tempo di latenza che intercorre tra le comunicazioni Terra-Luna (circa 3 secondi tra andata e ritorno). Questi tempi, anche se brevi, non erano adatti alla necessit\u00e0 di reagire rapidamente, cosa che la fase di discesa verso il suolo lunare comportava. Inoltre bisogna tenere conto dei problemi di comunicazione che potevano verificarsi.\nPer rispondere a queste necessit\u00e0 venne previsto che il modulo lunare disponesse di un complesso sistema di navigazione e controllo, denominato \"Primary Guidance, Navigation and Control System\" (PGNCS). Il PGNCS comprendeva vari elementi, tra cui un sistema di navigazione inerziale e un computer denominato \"Apollo Guidance Computer\" (AGC). L'AGC aveva il compito, grazie al software di navigazione in grado di elaborare i dati in tempo reale, di determinare la posizione del LEM nello spazio, il calcolo della rotta da seguire e il funzionamento dell'autopilota (forza e direzione della spinta dei motori). La NASA, che seguiva direttamente il progetto, pretese che il sistema, fornito dal \"Massachusetts Institute of Technology\" (MIT) ed installato gi\u00e0 nel modulo di comando, fosse installato anche nel LEM, nonostante la Grumman si fosse opposta. Il MIT aveva gi\u00e0 maturato esperienza di elaboratori imbarcati a bordo di sonde spaziali. La prima versione dell'AGC, prodotta nel 1963, \u00e8 un'estrapolazione di quello utilizzato nei missili Polaris. Per diminuire il peso ed accelerare il tempo di elaborazione, il MIT decise di sostituire i transistor con circuiti integrati. La fabbricazione dei circuiti integrati all'epoca era appena iniziata (nel 1961) e la loro affidabilit\u00e0 non era ancora dimostrata. Il MIT acquis\u00ec all'epoca il 60% della produzione mondiale di circuiti integrati per la realizzazione degli elaboratori delle varie missioni Apollo.\nLa messa a punto del sistema di navigazione e di controllo, fortemente interfacciato con gli altri sottosistemi del LEM, fu lunga e difficile; occorrer\u00e0 che la NASA si dedichi con energia alla gestione delle relazioni tra il fabbricante del LEM e il suo subappaltatore MIT per risolvere alcuni problemi entro i termini prescritti. L'autonomia voluta grazie al sistema di navigazione e di controllo risulter\u00e0 nella pratica inferiore alle aspettative, perch\u00e9 solo il centro di controllo di Houston sar\u00e0 in grado di elaborare, con sistemi di calcolo molto pi\u00f9 potenti, i principali parametri della rotta della navetta.\nL'elaboratore di bordo svolgeva, tuttavia, un ruolo essenziale per il controllo dei motori, per la gestione di numerosi sottosistemi e questo gli valse il soprannome di quarto uomo dell'equipaggio. Senza l'elaboratore, gli astronauti non avrebbero potuto allunare con il LEM, poich\u00e9 solo cos\u00ec si poteva ottimizzare sufficientemente il consumo di combustibile con i piccoli margini disponibili.\nIl primo sistema embedded moderno fu cos\u00ec l'Apollo Guidance Computer, sviluppato da Charles Stark Draper al MIT \"Instrumentation Laboratory\". Per ogni volo lunare ne veniva utilizzato uno nell'orbiter CSM (modulo di comando e servizio) ed un altro identico nel LEM, entrambi incaricati di gestire il sistema di guida inerziale.\nAl momento della concezione, l'Apollo Guidance Computer era considerato uno dei pi\u00f9 rischiosi sistemi facenti parte dell'intero programma Apollo. L'utilizzo del nuovi circuiti integrati monolitici, per ridurne le dimensioni e il peso, aumentava considerevolmente il rischio di malfunzionamento.\nParola d'ordine: affidabilit\u00e0.\nPortare degli astronauti sulla Luna rappresentava un'impresa molto pi\u00f9 rischiosa rispetto ai voli spaziali in orbita terrestre, dove, anche in caso di gravi incidenti, il ritorno a terra \u00e8 garantito da una breve spinta dei retrorazzi. Una volta che si era arrivati in orbita lunare, o peggio ancora sul suolo lunare, il ritorno degli astronauti sulla Terra richiedeva che tutti i principali sottosistemi del LEM risultassero pienamente operativi. I compiti per i quali il LEM era stato progettato lo rendevano un sistema complesso, quindi maggiormente suscettibile a malfunzionamenti. La NASA comprensibilmente fu fin dall'inizio molto sensibile ai problemi riguardanti l'affidabilit\u00e0 del LEM.\nCome sul modulo di servizio, i propellenti liquidi usati per alimentare i motori erano di tipo ipergolico, ossia bruciavano spontaneamente nel momento in cui comburente e combustibile venivano messi a contatto, riducendo notevolmente le possibilit\u00e0 di difetti di accensione. Essi venivano tenuti in pressione ricorrendo all'elio che eliminava la necessit\u00e0 di ricorrere a delicate turbopompe. All'epoca non si era in grado di ricorrere all'uso di combustibili criogenici (ossigeno/idrogeno) pi\u00f9 efficienti, ma il cui stoccaggio ed uso sarebbe risultato pi\u00f9 difficile.\nPer raggiungere il tasso di affidabilit\u00e0 necessario, la NASA decise in un primo momento di dare agli astronauti la possibilit\u00e0 di riparare i componenti danneggiati direttamente nello spazio. Questa scelta per\u00f2 presupponeva di addestrare gli astronauti sul funzionamento di numerosi e complessi sistemi, di dover portare in volo attrezzi e parti di ricambio (aumentando quindi il peso del velivolo) e di rendere facilmente accessibili i componenti da riparare rendendoli pi\u00f9 vulnerabili a umidit\u00e0 e sporco. La NASA rinunci\u00f2 a questa soluzione nel 1964 e decise di integrare nel progetto del veicolo soluzioni in grado di fornire un'alternativa per ogni avaria che poteva ragionevolmente verificarsi. In caso di guasto ai componenti di vitale importanza, i sistemi di emergenza dovevano poter sostituire quelli in avaria. Cos\u00ec, ad esempio, il sistema di navigazione (computer + sistema inerziale) disponeva di un sistema di emergenza sviluppato da un altro produttore al fine di evitare che lo stesso difetto software potesse pregiudicare il funzionamento di entrambi i sistemi. I 4 gruppi di motori adibiti al controllo dell'assetto erano organizzati in 2 gruppi, ciascuno dei quali poteva assolvere il proprio compito in modo indipendente. I sistemi di regolazione termica e i circuiti d'alimentazione elettrica erano ridondanti. L'antenna per le telecomunicazioni in banda S poteva, in caso di necessit\u00e0, essere sostituita da 2 antenne pi\u00f9 piccole.\nNon tutti i sistemi per\u00f2 potevano essere raddoppiati; per esempio non esistevano soluzioni per riparare un eventuale guasto al motore: solo test realizzati con il massimo del realismo potevano permettere di raggiungere il tasso d'affidabilit\u00e0 richiesto. Soluzioni tecniche pi\u00f9 conservatrici ma gi\u00e0 ampiamente testate erano state prese in considerazione: era il caso dell'energia elettrica (scelta delle batterie), dei circuiti elettrici (furono scelti sistemi esistenti gi\u00e0 standardizzati e testati) come pure per l'elettronica di bordo (i circuiti integrati, bench\u00e9 inseriti negli elaboratori, non furono adottati per il resto dei sistemi elettronici).\nSecondo Neil Armstrong, i responsabili del progetto avevano calcolato che ci sarebbero state circa 1000 anomalie possibili per ogni missione Apollo (razzo vettore, CSM e LEM), cifra estrapolata dal numero di componenti e dal tasso d'affidabilit\u00e0 imposto ai produttori. Le anomalie risulteranno in media 150; Armstrong attribuisce ci\u00f2 al coinvolgimento eccezionalmente forte delle persone che hanno lavorato sul progetto. Nessuno dei guasti del LEM impedir\u00e0, comunque, agli equipaggi Apollo di raggiungere i loro obiettivi.\nL'approvazione del progetto.\nNon meno di 5 modelli pi\u00f9 o meno completi sono realizzati da Grumman tra il 1963 ed il 1964 (ultimo M5 nell'ottobre 1964) per mettere a punto e fare approvare dalla NASA le specifiche del modulo lunare.\nCostruzione e test (1965-1967).\nLa costruzione dei moduli lunari inizi\u00f2 nel 1965 e riguard\u00f2 sia i moduli operativi sia le versioni utilizzate per test sulla Terra denominati \"Lunar module Test Article\" (LTA). La produzione del modulo lunare incontr\u00f2 diversi problemi soprattutto in termini di peso eccessivo e di qualit\u00e0 che finirono per minacciare l'intero programma Apollo. L'incendio dell'Apollo 1 e il ritardo che comport\u00f2 permise al LEM di essere quindi pronto nel momento giusto.\nModuli lunari prodotti.\nIn tutto vennero costruiti 15 moduli lunari operativi:\nFurono inoltre prodotti dalla Grumman due simulatori statici.\nSforamento di bilancio.\nAll'inizio del 1965 i principali dubbi riguardo alla progettazione erano stati superati, la produzione dei sottosistemi e i primi test erano iniziati. Ora era necessario affrontare i problemi di bilancio e la gestione della metodologia dei test. Nel 1965, l'intero programma Apollo si trovava di fronte a una diminuzione del bilancio preventivato ma i costi dei vari moduli erano in procinto di aumentare. La NASA rinegozi\u00f2 il contratto con la Grumman per includere clausole al fine di non sforare dal bilancio preventivato, ora fissato a 1,42 miliardi di dollari.\nProblemi di peso eccessivo.\nNel 1965 i progettisti del modulo lunare avevano ancora un'idea piuttosto vaga su quale peso finale avesse raggiunto il LEM; il limite dei 13.300 kg, imposto dalle performance del razzo Saturn V, venne rapidamente superato. Alcune contromisure, come la rinuncia al radar d'appuntamento a favore di un sistema di puntamento ottico (ma gli astronauti alla fine otterranno l'installazione del radar), non risultarono sufficienti. Thomas J. Kelly, capoprogetto della Grumman, consapevole del fatto che il LEM nella sua versione finale avrebbe potuto non rientrare nei limiti imposti, lanci\u00f2 nel corso dell'estate del 1965 un programma dedicato alla \"caccia\" alle eccedenze di peso. Questi sforzi si tradussero in un alleggerimento del LEM complessivo di 1.100\u00a0kg, ottenuto soprattutto grazie alla sostituzione degli schermi termici rigidi situati nei pressi dei motori con un materiale costituito da strati alternati di alluminio e mylar. Ma questi alleggerimenti, indebolendo la struttura, renderanno la costruzione e la gestione del LEM molto delicata.\nUn fitto calendario.\nGrumman incontr\u00f2 molti problemi di produzione che influirono sul calendario di consegna: il controllo dei numerosi subappaltatori non era abbastanza stretto, le prove realizzate si rivelarono insufficienti tenuto conto della complessit\u00e0 del veicolo. La messa a punto del motore di discesa incontra seri problemi (erosione dell'iniettore) che il costruttore non pu\u00f2 correggere. Alla fine del 1966 il LM-1 e il LM-2 sono in fase di collaudo da parte del fabbricante, mentre il LM-3 e il LM-7 si trovano in fasi diverse di costruzione.\nNel 1967 e fino al giugno 1968 il motore dello stadio di discesa progettato dalla Bell ha problemi di instabilit\u00e0 che inducono la NASA a far sviluppare un nuovo iniettore dalla Rocketdyne.\nProblemi di qualit\u00e0.\nL'incendio della capsula Apollo 1 (27 gennaio 1967) causato da un cortocircuito in atmosfera di ossigeno puro non comporta nessuna revisione al progetto del modulo lunare. Vengono invece riviste in aumento le esigenze di qualit\u00e0 dalla NASA e ci\u00f2 richiede la modifica di alcuni componenti. Il calendario di marcia del programma Apollo viene fatto slittare di 19 mesi permettendo cos\u00ec al LEM di recuperare una parte del ritardo accumulato. Nei primi mesi del 1968 tracce di corrosione vengono scoperte nella struttura in lega dall'alluminio del LEM: vengono disposti rafforzamenti specifici e un cambiamento di lega per i futuri LEM ancora da costruire. Sempre nel 1968, il cablaggio elettrico si rivela troppo fragile ed incline a rotture.\nLa preparazione al volo lunare: i programmi Ranger, Pegasus, Lunar Orbiter, Gemini e Surveyor.\nParallelamente al programma Apollo, la NASA lanci\u00f2 altri programmi spaziali allo scopo di convalidare le scelte fatte e permettere di preparare le future missioni lunari. Nel 1965 3 satelliti Pegasus vennero messi in orbita da un razzo Saturn I per valutare il pericolo rappresentato dai micrometeoriti. I risultati furono utilizzati per dimensionare la protezione dei veicoli spaziali delle missioni Apollo. Le sonde del programma Ranger, lanciate tra il 1961 il 1965, dopo la lunga serie di fallimenti avvenute nei primi anni riportarono, a partire dalla fine 1964, una serie di fotografie di buona qualit\u00e0 della superficie lunare che permisero di scegliere le zone di allunaggio.\nIl programma Lunar Orbiter, composto da 5 sonde messe in orbita attorno alla Luna tra il 1966 e il 1967, complet\u00f2 questo lavoro: si ottenne una copertura fotografica del 99% della superficie della Luna, venne determinata la frequenza degli impatti di micrometeoriti sulla luna e l'intensit\u00e0 dell'irradiazione cosmica. Il programma permise anche di testare il funzionamento della rete di telemetria: le misure effettuate determinarono che il campo gravitazionale lunare, contrariamente a quello della Terra, non \u00e8 omogeneo e ci\u00f2 rende pericolose le orbite con perigeo a bassa altitudine. Il fenomeno sottovalutato abbasser\u00e0 a 10\u00a0km il perigeo del LEM dell'Apollo 15 quando il limite di sicurezza era stato fissato a 15\u00a0km. La tecnica del rendezvous orbitale, alla base della creazione del LEM, venne provato con successo nello spazio dall'equipaggio di Gemini 8, che il 16 marzo 1966 effettu\u00f2 con successo il rendezvous con l\"'Agena Target Vehicle\". Il 2 giugno dello stesso anno, la sonda Surveyor 1 effettu\u00f2 il primo atterraggio morbido sulla Luna, fornendo preziose informazioni sulla consistenza del suolo. Le informazioni raccolte rassicurarono molto gli addetti ai lavori in quanto il suolo lunare risult\u00f2 essere relativamente stabile.\nL'addestramento dei piloti del LEM: i simulatori di volo.\nLa fase finale dell'allunaggio \u00e8 una manovra difficile: per motivi di peso il combustibile disponibile era molto ridotto (nelle varie missioni Apollo, rester\u00e0 tra il 3% e il 6% di combustibile nei serbatoi del LEM all'atterraggio ossia circa 2 minuti di volo al massimo) ed occorreva trovare in un suolo lunare costellato di crateri e di blocchi di pietra, una zona sufficientemente priva di asperit\u00e0 in modo che il LEM non si inclinasse al momento dell'atterraggio e da cui potesse successivamente decollare (questo richiedeva che ci fosse meno del 20% di pendenza). La velocit\u00e0 verticale ed orizzontale all'atterraggio doveva essere limitata per evitare che le gambe del LEM si rompessero o che il complesso si ribaltasse, entrambe le cose avrebbero condannato l'equipaggio. Al pilota si richiese anche notevole precisione: ogni missione si prefiggeva lo scopo di far atterrare il LEM in una zona specifica scelta in anticipo per il suo interesse geologico. Alcune missioni dovettero fare i conti anche con altri problemi: una luminosit\u00e0 intensa che rese difficile il riconoscimento dei rilievi e, nella fase finale (a partire da 30 metri di altitudine per Apollo 15), la polvere sollevata dal getto del motore-razzo che imped\u00ec di distinguere chiaramente i rilievi e di determinare la velocit\u00e0 orizzontale residua. Padroneggiare la guida di un tale velivolo senza fare errori e senza mai averlo potuto provare in una situazione reale richiese un addestramento intensivo a terra.\nA questo scopo furono realizzati e messi a disposizione degli astronauti tre diversi tipi di simulatori di volo, grazie ai quali fu possibile ricreare, in condizioni di relativa sicurezza, molte delle difficolt\u00e0 che poi si sarebbero dovute affrontare sulla Luna:\nSpecifiche del modulo lunare.\nIl modulo lunare \u00e8 composto da due distinte parti dette stadi: lo stadio di discesa permette di atterrare sulla Luna e allo stesso tempo funge da rampa di lancio allo stadio di ascesa che riporta gli astronauti sul CSM alla fine del loro soggiorno sulla Luna. La struttura del modulo lunare \u00e8, in gran parte, realizzata con una lega di alluminio scelto per la sua leggerezza. Le varie parti sono generalmente saldate tra esse ma a volte anche rivettate.\nIl modulo deve volare soltanto nel vuoto spaziale: gli ingegneri quindi non sono vincolati dalla ricerca dell'aerodinamicit\u00e0 potendo quindi eliminare tutte le sovrastrutture inutili ed aumentare il volume pressurizzato. La forma risultante, esteticamente poco attraente, valse al modulo lunare i soprannomi di \"insetto\" (\"bug\") e \"ragno\" (\"spider\").\nI vari sottosistemi del LEM si possono suddividere in:\nLo stadio di discesa.\nIl corpo dello stadio di discesa aveva una massa compresa tra i 2.000 e i 2.700 Kg (a seconda delle versioni) a cui vanno aggiunti tra i 7.900 - 8.350 kg di propellente e comburente ripartito indicativamente in 5.000 kg di perossido d'azoto per il comburente ossidante e 3.000 kg di idrazina 50 come propellente ipergolico. Il modulo, che aveva una massa totale quindi compresa tra 10.000 - 11.000 kg aveva la base del telaio a forma ottagonale di 4,12 metri di diametro e di 1,65 metri di altezza. La struttura \u00e8 costituita da 2 paia di pannelli paralleli riuniti a forma di croce che delimitano cinque compartimenti quadrati, e quattro compartimenti triangolari. Il corpo piano \u00e8 avvolto in molti strati di pellicole di materiali per l'isolamento termico. Questa protezione \u00e8 maggiore nei pressi dell'ugello di scarico del motore di discesa. La sottile pellicola color oro, comunemente ed erroneamente chiamata \"stagnola\" perch\u00e9 visivamente rassomigliante, che ricopre il corpo dello stadio di discesa e le 4 gambe \u00e8 kapton, uno dei tanti neo materiali creati per l'occasione dalla Dupont per la Nasa.\nLa funzione principale dello stadio di discesa \u00e8 di portare il LEM dall'orbita lunare alla superficie lunare. A questo scopo dispone di un propulsore chiamato DPS (Discending Propulsor System) con spinta modulabile e orientabile. La sua spinta massima era di circa 45 KN. La modulazione della spinta permetteva di ottimizzare la discesa per un allunaggio delicato: teniamo presente che il modulo, nelle fasi di allunaggio si era fortemente ridotto di massa dovuto ai consumi del propellente. I serbatoi dell'Idrazina e del perossido d'azoto erano in 4 serbatoi messi nei compartimenti quadrati situati ai 4 angoli della struttura. Il motore si trova nel compartimento quadrato centrale.\nIl secondo ruolo dello stadio di discesa \u00e8 di trasportare tutte le attrezzature e i materiali di consumo che possono essere abbandonati sulla Luna alla fine del soggiorno, cosa che permette di limitare il peso dello stadio di ascesa. I 4 compartimenti triangolari delimitati dalla struttura ottagonale contengono:\nIl carrello di atterraggio.\nPer posarsi sul suolo lunare lo stadio di discesa dispone di un carrello di atterraggio, composto da una struttura a traliccio a cui sono fissate 4 gambe telescopiche. Ogni gamba termina con un'ampia suola del diametro di 94 centimetri, concepita per garantire maggiore stabilit\u00e0 ed evitare che il veicolo sprofondi troppo nel suolo. Strutture a nido d'ape, situate al livello delle gambe e delle suole, si schiacciano al momento del contatto con il suolo svolgendo cos\u00ec il ruolo di ammortizzatori. Il carrello di atterraggio \u00e8 concepito per sopportare una velocit\u00e0 orizzontale di 1,22 m/s (4,3\u00a0km/h) e una velocit\u00e0 verticale di 2,43\u00a0m/s (8,7\u00a0km/h). A 3 delle 4 suole \u00e8 fissata una sonda che a 1,50 metri di distanza dal contatto con il suolo accende una spia luminosa sul cruscotto in modo da dare il tempo al pilota di spegnere il motore in tempo utile.\nAl lancio, per motivi di ingombro, il carrello di atterraggio \u00e8 conservato in posizione ripiegata e rimane in questa posizione per tutta la durata del viaggio. Poco prima del distacco dal CSM viene dispiegato dal comandante tramite l'azionamento di piccole cariche esplosive.\nAlla gamba situata in corrispondenza del portello \u00e8 fissata la scaletta che permette agli astronauti di scendere sul suolo lunare. Questa non arriva fino al suolo ma termina prima per non recare intralci. A un piolo della scaletta \u00e8 fissata una targa celebrativa con incise le firme degli astronauti.\nLo stadio di ascesa.\nLo stadio di ascesa (chiamato anche stadio di risalita) pesa circa 4,5 tonnellate. La sua forma complessa \u00e8 asimmetrica, risultato dell'ottimizzazione dello spazio occupato, e gli d\u00e0 l'aspetto di una testa di insetto. \u00c8 principalmente composto dalla cabina pressurizzata dove alloggiano gli astronauti del volume di 4,5\u00a0m\u00b3 e dal motore di ascesa con i suoi serbatoi di combustibile.\nIl motore di ascesa e l'RCS.\nPoich\u00e9 il percorso di ritorno verso il modulo di comando \u00e8 molto pi\u00f9 semplice, la spinta del motore \u00e8 costante. I propellenti (910\u00a0kg di tetrossido di diazoto e 1,4 tonnellate di aerozina 50) vengono conservati ciascuno in un unico serbatoio, pressurizzato tramite elio.\nL'architettura generale dello stadio \u00e8 concepita in modo che il centro di massa e il centro di spinta del motore siano molto vicini, meno di un metro: il motore \u00e8 posto molto in alto (il vertice penetra nella cabina) ed i serbatoi sono messi a lato della cabina. Questa disposizione limita la coppia motrice che mantiene lo stadio nella direzione voluta durante la fase di azionamento; il motore non \u00e8 orientabile e le correzioni sono realizzate da motori di manovra (RCS \"Reaction control system\") da 45\u00a0kg di spinta raccolti in 4 gruppi di 4 motori l'uno; sono situati ad ogni angolo del modulo e le loro azioni combinate permettono di agire secondo i tre assi di beccheggio, di rollio e di imbardata. Per massimizzare la loro efficacia sono posti il pi\u00f9 lontano possibile dall'asse di spinta del motore principale.\nLa cabina pressurizzata.\nLa prima parte della cabina pressurizzata occupa la maggior parte di un cilindro di 2,34 metri di diametro e di 1,07 metri di profondit\u00e0 ed \u00e8 qui che risiedono i due membri dell'equipaggio quando non sono sulla Luna. Il pilota (rivolto verso la parte anteriore sinistra) ed il comandante, sono in piedi trattenuti da apposite cinture che li mantengono in posizione durante le fasi di accelerazione e di assenza di peso. Sulla paratia frontale ogni astronauta ha davanti a s\u00e9 un piccolo obl\u00f2 triangolare (0,18\u00a0m\u00b2) (N 11), inclinato verso il basso, che gli permette di osservare il suolo lunare con un buon angolo di visione, come pure i principali comandi di volo e i quadranti della strumentazione, raggruppati in pannelli, generalmente dedicati ad un singolo sottosistema. I comandi e i controlli comuni sono situati tra i due astronauti (ad esempio il banco di comando d'accesso all'elaboratore di navigazione); alcuni comandi sono raddoppiati (comandi che controllano l'orientamento e la spinta dei motori) mentre gli altri sono distribuiti in funzione dei compiti assegnati ad ogni astronauta.\nI pannelli dei comandi e i disgiuntori si prolungano sulle pareti laterali situate da una e dall'altra parte degli astronauti. Il pilota ha sopra la sua testa un piccolo obl\u00f2 (0,07\u00a0m\u00b2) che gli permette di controllare la manovra d'appuntamento con il modulo di comando. In cima al pannello centrale situato di fronte agli astronauti si trova il telescopio utilizzato per fare il punto con le stelle, e all'altezza del pavimento, il boccaporto di forma quadrata (96 x 96\u00a0cm) che \u00e8 utilizzato per scendere sul suolo lunare.\nLa parte posteriore della cabina pressurizzata \u00e8 molto pi\u00f9 esigua (1,37 x 1,42\u00a0m per 1,52\u00a0m di altezza): il suo pavimento \u00e8 pi\u00f9 alto di 48\u00a0cm e inoltre, occupata da una protezione che copre la parte superiore del motore di ascesa. Le pareti laterali sono occupate dalle sistemazioni ed a sinistra da una parte del sistema di controllo ambientale. Qui sono collocati il secondo sistema di sopravvivenza portatile (il primo si trova steso sul pavimento della cabina tra i due astronauti), i prodotti alimentari, le tute EVA con gli stivali ed i caschi, le borse dei rifiuti corporali,\u2026 Dietro la divisione posteriore si trova un compartimento non pressurizzato nel quale \u00e8 posta gran parte dei componenti elettrici ed elettronici. Al limite massimo si trova il boccaporto utilizzato per passare nel modulo di comando: dietro questa porta si trova un tunnel (80\u00a0cm di diametro per 46\u00a0cm di lunghezza) che comporta un sistema di bloccaggio utilizzato per rendere solidali i due moduli. Le forze in gioco al momento dell'attracco (collegamento) sono tali da poter deformare il tunnel, per cui \u00e8 irrobustito da travi che scaricano le sollecitazioni su tutta la struttura.\nLa strumentazione \u00e8 costituita da circa 170 interruttori, per lo pi\u00f9 a 2 o 3 posizioni, distribuiti tra i molti pannelli di controllo e circa 80 indicatori dei quali pi\u00f9 di 20 forniscono informazioni quantificate (4 display digitali, 18 indicatori ad ago,\u2026). Per illuminare i pannelli di comando e di controllo si usa l'elettroluminescenza, una tecnologia ai tempi poco utilizzata; questa, rispetto alle tradizionali lampade a incandescenza, ha il vantaggio di dare un'illuminazione pi\u00f9 uniforme ai vari pannelli dei comandi permettendo al pilota di adattarsi pi\u00f9 rapidamente in caso di bassa intensit\u00e0 di illuminazione esterna. Oltre a questo l'elettroluminescenza consuma molto meno elettricit\u00e0 rispetto ai sistemi di illuminazione tradizionali.\nIl LEM non dispone di una camera di equilibrio, che avrebbe aggiunto troppo peso. Per scendere sul suolo lunare, gli astronauti fanno il vuoto nella cabina e al loro ritorno la ripressurizzano utilizzando le riserve di ossigeno. Per scendere, scivolano dal boccaporto: questo d\u00e0 su una piccola piattaforma orizzontale che emerge sulla scala, le cui sbarre sono situate da una parte e dall'altra sopra una delle gambe del modulo di discesa.\nIl Primary Guidance, Navigation and Control System (PGNCS), sistema di navigazione principale.\nL'Apollo dispone di un sistema di controllo, orientamento e navigazione (Primary Guidance, Navigation and Control System, PGNCS) basato su un sistema di guida inerziale. Sui veicoli spaziali Apollo ha permesso di svolgere tutti i compiti anche quando le comunicazioni con la Terra sono state interrotte, come previsto, quando il veicolo spaziale era dietro la luna, o in caso di mancata comunicazione.\nIl modulo di comando di Apollo (CM) e il modulo lunare (LM) sono entrambi dotati di una versione di PNGCS. Questo, e in particolare il suo computer, \u00e8 stato anche il centro di comando di tutto il sistema di input da LM:\nNonostante l'aggettivo \"primario\" nel suo nome, il PGNCS non \u00e8 stato la principale fonte di informazioni sulla navigazione. I dati di monitoraggio della \"NASA's Deep Space Network\" sono stati elaborati dal computer Controllo Missione utilizzando algoritmi basati sui minimi quadrati. La posizione e la velocit\u00e0 ottenute stimate sono risultate pi\u00f9 precise di quelle prodotte dal PGNCS. Come risultato, gli astronauti sono stati periodicamente aggiornati con i dati da inserire nel Sistema di Guida dell'Apollo (AGC) con dati ricavati a terra.\nIl PGNCS \u00e8 stato comunque essenziale per mantenere l'orientamento spaziale, per il controllo dei razzi durante le manovre, compresi l'atterraggio e il decollo lunare, e come prima fonte di dati di navigazione durante le interruzioni previste e impreviste nelle comunicazioni. Il PGNCS inoltre \u00e8 fornito di un controllo a terra dei dati. Il modulo lunare aveva un terzo mezzo di navigazione, denominato AGS, costruito da TRW e destinato ad essere utilizzato in caso di fallimento del PGNCS. L'AGS poteva essere utilizzato per il decollo dalla luna e per l'incontro con il modulo di comando, ma non per lo sbarco.\nIl modulo lunare monta due sistemi che eseguono la navigazione (il calcolo della posizione e la traiettoria di definizione) e di governo (gestione del volo in conformit\u00e0 con il percorso scelto) del modulo lunare. Ogni sistema si basa su un computer: sono i computer di guida (LEM Guidance Computer, o LGC) e il sistema di emergenza (Abort Guidance System, o AGS). Quest'ultimo \u00e8 applicato in caso di fallimento della LGC.\nIl sistema LGC \u00e8 un computer che esegue i calcoli in tempo reale. \u00c8 multitasking (fino a 8 compiti in parallelo). La memoria usa parole di 16 bit: si compone di 64\u00a0kB (32\u00a0000 parole) di memoria ROM contenente tutti i programmi e 4\u00a0kB (2\u00a0000 parole) di RAM (cancellabile) utilizzata dal software. Entrambi i tipi di memoria sono costituiti da nuclei magnetici: i programmi in ROM venivano inseriti in fabbrica mediante un delicato lavoro di filatura dei conduttori nei nuclei bit per bit. Il processore si compone di circa 5\u00a0000 circuiti logici realizzati totalmente con porte logiche NOR a 3 ingressi su circuito integrato. Pesa circa 35\u00a0kg.\nIl sistema LGC riceve le sue principali informazioni del sistema inerziale (IMU) e dai due radar quando sono attivati. Utilizzando diversi programmi di navigazione dedicati per ogni fase della missione, \u00e8 in grado di controllare direzione e spinta dei due motori principali e dei 16 motori di orientamento in modo che il LEM segua la rotta calcolata. Gli astronauti utilizzano un banco di comando (DSKY) per inserire altre istruzioni: inizio del programma di navigazione, inserimento (richieste) di informazioni, reinizializzazione della posizione, dati ricavati da osservazioni dei parametri di volo, ecc.\nGli aiuti alla navigazione.\nIl sistema inerziale deve essere regolarmente ricalibrato effettuando un rilevamento della posizione del LEM nello spazio. A tal fine, gli astronauti dispongono di un telescopio ottico di allineamento (\"Alignment Optical Telescop\" o AOT). Questo strumento consente di identificare le posizioni delle stelle ed \u00e8 interfacciato con il computer di bordo. Il telescopio pu\u00f2 essere utilizzato in due modi differenti. Quando il LEM naviga libero, l'astronauta fissa una stella di riferimento nel computer: con i motori fa ruotare la navicella in modo che la stella passi di fronte al telescopio ottico [N 13]). La stella deve tagliare l'ascissa e l'ordinata di un reticolo che appare nell'ottica del telescopio. A quel punto gli astronauti dicono al computer, tramite due pulsanti sul bordo del telescopio, quando le due righe sono tagliate successivamente. Rilevando la posizione di 2 stelle, il computer \u00e8 in grado di ricalcolare la posizione del LEM e se necessario rifare nuovamente il riferimento inerziale.\nQuando il LEM non pu\u00f2 ruotare liberamente - caso in cui \u00e8 posato sulla luna o quando si \u00e8 unito al modulo di comando - l'astronauta ruota il reticolo in modo da intersecare due linee di un reticolo dedicato nel telescopio; osserva in pratica un angolo e inserisce questa informazione nel computer.\nIl modulo lunare prevede inoltre due radar:\nNel corso delle due manovre di appuntamento, al momento dell'aggancio finale, il pilota deve allineare con precisione il modulo lunare secondo i tre assi con i comandi manuali del modulo. A tal fine dispone di un sistema di puntamento ottico denominato \"Crewman Optical Alignment Sight\" (COAS); questo strumento \u00e8 montato sulla parte superiore nella finestra per la manovra; prevede un reticolo che il pilota deve far coincidere con un obiettivo di riferimento che trova sul modulo di comando.\nPer fare segnalazioni durante le manovre d'appuntamento con il modulo di comando, il LEM dispone di apposite luci di segnalazione, visibili fino a oltre 300 metri, che riprendono le convenzioni navali: un faro rosso segnala il babordo ed uno verde il tribordo, mentre uno bianco identifica la parte posteriore; sull'altro lato due fari, \"un vuoto l'altro tuorlo\" identificano sulla parete frontale l'asse orizzontale (38). Per facilitare l'individuazione a grande distanza dal modulo di comando, \u00e8 presente un faro che scintilla (50 lampi per secondo) emettendo una luce visibile fino a quasi 700\u00a0km (400 miglia nautiche).\nL'AGS: il sistema di navigazione di emergenza.\nL'AGS (\"Abort Guidance System\") \u00e8 un sistema di navigazione e di controllo destinato a sostituire il sistema principale (LGC) in caso di guasto di quest'ultimo durante le fasi di discesa sulla luna o di risalita. L'attivazione dell'AGS comporta l'interruzione della missione e l'abbandono del piano di discesa se il LEM \u00e8 in fase di atterraggio. L'AGS \u00e8 realizzato da una societ\u00e0 diversa TRW (N 14). \u00c8 composto da:\nL'insieme pesa 28\u00a0kg e consuma un centinaio di Watt quando \u00e8 utilizzato. Per il suo funzionamento l'LGC sfrutta i dati dei radar e del suo sistema inerziale. Pi\u00f9 semplice del sistema principale, pu\u00f2 eseguire solo i seguenti compiti:\nI programmi sono diversi da quelli dell'LGC per evitare che un eventuale difetto di programmazione (bug) si trovi in entrambi i sistemi.\nAll'avviamento, l'inizializzazione delle caratteristiche di posizione e rotta \u00e8 realizzata con il trasferimento dei dati dall'elaboratore di navigazione principale. Agisce sulla spinta del motore principale e sui motori di manovra, conformemente al programma scelto e restituisce al pilota alcune informazioni (altitudine, velocit\u00e0) sul cruscotto. L'AGS \u00e8 utilizzato anche per verificare i calcoli dell'elaboratore di navigazione principale, quando quest'ultimo funziona. Inoltre fornisce periodicamente informazioni telemetriche al controllo a terra.\nIl sistema di supporto vitale.\nIl sistema di supporto vitale chiamato \"Environmental Control Subsystem\" (ECS), ha il compito di fornire condizioni vivibili per i due astronauti quando il LEM \u00e8 separato dal CSM e permettere la depressurizzazione e la pressurizzazione della cabina, in base alle esigenze della missione. Deve mantenere la cabina entro un range di temperature accettabili e deve fornire l'acqua necessaria agli astronauti e alle varie apparecchiature di bordo, per il sistema antincendio e per il sistema di raffreddamento. La maggior parte delle apparecchiature che compongono l'ECS sono situate in cabina; altre apparecchiature periferiche, come i serbatoi di acqua e ossigeno, sono situate fuori nello stadio di discesa e ascesa.\nL'ECS \u00e8 composto da 4 sottosistemi:\nPer ottenere la necessaria pressione di pompaggio nei serbatoi, questi sono pressurizzati prima del lancio. Il serbatoio situato nello stadio di discesa contiene la maggior parte delle forniture d'acqua necessaria alla missione, finito il soggiorno sulla Luna viene usata l'acqua contenuta in due serbatoi dello stadio di ascesa.\nIl controllo termico attivo consiste in un circuito di raffreddamento nel quale circola una miscela di acqua e glicole etilenico e attraversa le attrezzature generatrici di calore, situate all'interno ed all'esterno della cabina pressurizzata, per mantenerne la temperatura in un intervallo che permetta il loro funzionamento. Il calore \u00e8 disperso in primo luogo grazie a radiatori, quello che rimane \u00e8 eliminato tramite sublimazione di acqua in gas (si usa la sublimazione perch\u00e9 ci si trova nel vuoto). Un circuito di raffreddamento di emergenza permette di compensare una eventuale avaria al circuito principale.\nAl fine di assicurare un controllo termico passivo, tutto il pavimento \u00e8 coperto con diversi strati di film riverberante per il calore, che funge anche da scudo contro i micrometeoriti. La protezione primaria consiste di 25 strati di mylar su uno stand di alluminio, di 4\u00a0cm di distanza dalla struttura, con piccoli appezzamenti di nylon. Nelle zone esposte al fuoco dei motori viene applicato uno speciale \"H-film\" formato da materiali con pi\u00f9 alta resistenza al calore.\nL'energia elettrica a bordo.\nLa Grumman, dopo avere inizialmente studiato l'utilizzo di pile a combustibile per fornire l'elettricit\u00e0, opta per batterie classiche, pi\u00f9 semplici da mettere in opera e tenere in efficienza. L'energia elettrica \u00e8 fornita da quattro batterie (5 a partire dall'Apollo 15) situate nel modulo di discesa e due batterie situate nello stadio di ascesa. Queste batterie non riutilizzabili forniscono 2280 Ah (2667 Ah a partire dall'Apollo 15) a 28 volt tramite due circuiti indipendenti ridondanti. Gli anodi in zinco e argento sono immersi in un elettrolita di idrossido di potassio. Il peso totale delle batterie \u00e8 di 358\u00a0kg (420\u00a0kg a partire dall'Apollo 15). La corrente \u00e8 trasformata in 110 V 400 Hertz per alimentare i vari sottosistemi. Batterie indipendenti attivano i sistemi pirotecnici (separazione dei moduli, apertura delle zampe d'atterraggio, percussione dei serbatoi,\u2026) e sono presenti nei sistemi di sopravvivenza portatili (PLSS).\nTelecomunicazioni.\nIl LEM dispone di due distinti sistemi di telecomunicazione:\nQuesti sistemi di comunicazione permettono anche al centro di controllo di ricevere i dati telemetrici che permettono di conoscere la posizione e la rotta del LEM, tramite trigonometria utilizzando molte stazioni di ricezione a terra. I dati telemetrici dello stato dei vari sottosistemi del veicolo e i dati biometrici degli astronauti sono recuperati in modo permanente dal centro di controllo; questo collegamento permette anche di teletrasmettere dati verso l'elaboratore di navigazione del LEM e di controllare i dati in suo possesso. L'equipaggio del LEM utilizza questi canali anche per trasmettere immagini televisive.\nIl LEM dispone di diverse antenne:\nPer ricevere e trasmettere, gli astronauti dispongono di un casco audio che possono portare sotto la tuta d'uscita extraveicolare.\nI miglioramenti del LEM delle missioni \"J\".\nA partire dal 1969 la NASA avvia degli studi finalizzati ad aumentare la capacit\u00e0 di carico del razzo Saturn V in modo da poter spedire in orbita un modulo lunare pi\u00f9 pesante. Questo peso aggiuntivo del LEM si traduce in maggiori riserve e quindi in un allungamento del soggiorno sulla Luna (missioni \"J\"). Le conclusioni positive (il Saturn V pu\u00f2 trasportare 2 tonnellate supplementari) danno il via allo sviluppo di una versione un po' pi\u00f9 pesante dello stadio di ascesa del LEM.\nUtilizzata a partire dalla missione Apollo 15 (la prima missione \"J\"), questa versione del LEM \u00e8 attrezzata in modo da permettere un soggiorno sulla Luna di 67 ore (invece delle 35 di prima) e pu\u00f2 trasportare maggiori attrezzature scientifiche oltre al rover lunare.\nLe principali modifiche sono:\nIl ruolo del modulo lunare.\nLe missioni Apollo sono programmate perch\u00e9 il LEM atterri all'inizio del giorno lunare: gli astronauti beneficiano cos\u00ec di una luce radente per l'individuazione del punto di atterraggio (tra 10 e 15\u00ba sopra l'orizzonte, secondo le missioni) e di temperature relativamente moderate durante il soggiorno sulla Luna (il giorno lunare dura circa 28 giorni terrestri). Di conseguenza, per ogni luogo di atterraggio scelto, la finestra di lancio del razzo Saturn \u00e8 ridotta a tre giorni per ogni mese. Il punto di atterraggio scelto si trova sempre sulla faccia visibile della Luna per permettere le comunicazioni radio con la Terra e non \u00e8 mai troppo distante dall'equatore della Luna.\nOgni missione pu\u00f2 essere suddivisa nelle seguenti fasi:\nDall'orbita terrestre all'orbita lunare.\nUna volta messa in orbita terrestre bassa, la navicella spaziale Apollo (LEM e moduli di comando e di servizio) come pure il terzo stadio del razzo, effettua un giro e mezzo attorno alla Terra quindi il motore del terzo stadio viene riacceso per immettere l'insieme su un'orbita di trasferimento verso la Luna (Translunar Injection TLI). La manovra consiste in un aumento della velocit\u00e0 di 3.040 m/s pari a 10.000 km/h.\nIl modulo lunare \u00e8 situato in posizione ripiegata in un'apposita stiva del razzo Saturn V denominata Spacecraft Lunar Module Adapter (SLMA), situata tra il 3\u00ba stadio del razzo ed il modulo di comando e di servizio. Poco dopo la fine della spinta, il CSM si stacca del resto della nave spaziale quindi gira su s\u00e9 stesso di 180\u00ba ed esegue la manovra di aggancio col LEM. Dopo avere verificato l'aggancio delle due navicelle e pressurizzato il LEM, gli astronauti sganciano, tramite cariche esplosive, i pannelli di copertura del LEM che si allontanano dal LEM, CSM e terzo stadio del razzo ad una velocit\u00e0 di circa 30\u00a0cm/secondo. Il terzo stadio a questo punto viene inserito in una rotta divergente che, in base alla missione, lo mette in orbita attorno al Sole o lo invia a impattare sulla Luna.\nDurante il tragitto di 70 ore verso la Luna, possono essere apportate correzioni alla rotta del CSM e del LEM per ottimizzare il consumo finale di carburante. Inizialmente, lo svolgimento delle missioni Apollo prevedeva una quantit\u00e0 relativamente grande di combustibile per queste manovre; alla fine, sar\u00e0 consumato appena il 5% di questa quantit\u00e0 grazie alla precisione della navigazione.\nIl treno spaziale \u00e8 messo in rotazione lenta per limitare il riscaldamento dei veicoli, riducendo la durata di esposizione continua al sole. Una volta arrivati in prossimit\u00e0 della Luna, il motore del CSM viene acceso per mettere i veicoli in orbita, frenandoli. Se questa decelerazione non viene effettuata, la rotta permette ai veicoli di rimettersi in orbita verso la Terra dopo avere fatto il giro della Luna, senza utilizzare i motori (questa disposizione salver\u00e0 la missione Apollo 13). Un po' pi\u00f9 tardi, il motore del CMS \u00e8 utilizzato una seconda volta per mettere i due veicoli su un'orbita circolare di 110\u00a0km di raggio.\nDiscesa ed atterraggio sulla Luna.\nLa rotta di discesa \u00e8 suddivisa in diverse fasi: la prima fase \u00e8 l'abbassamento dell'orbita seguita dalla discesa \"azionata\" (Powered Descent), che a sua volta si scompone in una fase di frenata, una fase di individuazione (del punto di allunaggio) e la fase di allunaggio vera e propria.\nIl ruolo del sistema di navigazione e di controllo imbarcato.\nLa discesa sulla Luna si basa soprattutto sul sistema d'orientamento, navigazione e controllo (PGNCS Primary Guidance, and Control System) controllato dal computer di bordo (AGC). Quest'ultimo, da un lato determiner\u00e0 periodicamente la posizione e la rotta reale del veicolo utilizzando la navigazione inerziale e quindi il radar d'atterraggio (funzione di navigazione), d'altra parte calcoler\u00e0 la rotta da seguire utilizzando i suoi programmi e controller\u00e0 in funzione di tutti questi elementi, la spinta e l'orientamento dei motori (funzione di orientamento). Il pilota del LEM pu\u00f2 certamente correggere l'altitudine in qualsiasi momento e nell'ultima fase prendere completamente in modo manuale i comandi dei motori. Ma solo il sistema di navigazione e di controllo permette, ottimizzando rotta e consumo di risorse, di far posare il LEM prima di avere esaurito tutto il combustibile.\nIl centro di controllo di Houston si assume l'inizializzazione del sistema di navigazione: grazie ai dati telemetrici forniti dal collegamento radio con il modulo (in banda S) e ai suoi programmi di simulazione, che si basano su modelli dettagliati della superficie e della gravit\u00e0 lunare, pu\u00f2 calcolare i parametri iniziali (con maggiore precisione dell'elaboratore del LEM) di posizione e velocit\u00e0 del veicolo spaziale e stabilire quindi l'accensione dei motori e il vettore della spinta da applicare per la prima fase della discesa.\nI dati calcolati dal centro di controllo sono inseriti dagli astronauti nell'elaboratore di bordo. Quest'ultimo, nel corso della discesa, effettuer\u00e0 successivamente molti calcoli di orientamento (per ogni segmento della rotta: abbassamento d'orbita, frenata, ecc.) che moduleranno la spinta, la direzione del motore di discesa e i motori di correzione. Il computer di bordo aggiorna ogni due secondi la posizione grazie alle misure di accelerazione della sua centrale inerziale (giroscopio) e alle misure di velocit\u00e0 del suolo e di altitudine fornite dal radar, nelle fasi finali quando il LEM \u00e8 sufficientemente vicina al suolo. Su richiesta degli astronauti, l'elaboratore pu\u00f2 restituire le informazioni di navigazione.\nL'abbassamento dell'orbita.\nL'obiettivo di questa fase \u00e8 di abbassare l'altitudine del LEM portandola da 110\u00a0km a 15\u00a0km sopra il suolo lunare. A questo scopo, l'orbita circolare \u00e8 trasformata in un'orbita ellittica di altitudine compresa tra 15\u00a0km (perilunio) e 110\u00a0km (apolunio). Questa fase permette di ridurre la distanza da percorrere fino al suolo lunare con un piccolo costo in propellenti (essa non richiede che un breve impulso del motore). Il limite dei 15\u00a0km \u00e8 stato preso in considerazione per evitare che la traiettoria finale fosse troppo vicina ai rilievi lunari.\nDue dei tre astronauti dell'equipaggio (comandante e pilota) salgono a bordo del LEM e prima di iniziare la discesa inizializzano il sistema di navigazione. IL LEM e il CSM si separano prima che il motore sia messo in funzione (fino all'Apollo 12). Il cambiamento dell'orbita comincia quando la navicella spaziale raggiunge gli antipodi (met\u00e0 orbita) rispetto al punto da cui prender\u00e0 avvio la fase seguente. Una volta che la distanza tra LEM e CSM \u00e8 sufficiente (circa 100 metri), \u00e8 impressa una piccola accelerazione dai motori che controllano l'orientamento, per comprimere il combustibile del motore di discesa contro le valvole di distribuzione, quindi il motore di discesa \u00e8 acceso brevemente per rallentare il LEM di circa 25 metri al secondo (90\u00a0km/h).\nA partire dall'Apollo 14, per economizzare i propellenti dello stadio di discesa, per abbassare l'orbita \u00e8 utilizzato il motore del CSM. Il CSM accompagna dunque il LEM nella sua orbita ellittica e se ne separa prima che la discesa azionata prenda avvio.\nLa discesa azionata.\nQuesta fase \u00e8 caratterizzata da un'azione continua del motore di discesa e prende avvio quando il LEM ha raggiunto il punto pi\u00f9 basso dell'orbita ellittica. Anche questa si scompone in tre fasi: fase di frenata, fase d'approccio e fase di allunaggio.\nLa fase di frenata.\nLa fase di frenata ha lo scopo di ridurre la velocit\u00e0 del LEM nel modo pi\u00f9 efficace possibile, passando da 1695\u00a0m/s (6000\u00a0km/h) a 150\u00a0m/s (550\u00a0km/h). Il motore \u00e8 acceso al 10% della sua potenza per un tempo di 26 secondi, il tempo che il motore impiega per allineare il veicolo nella giusta traiettoria, quindi viene spinto al massimo della sua potenza. Il modulo lunare, che all'inizio della traiettoria \u00e8 praticamente parallelo al suolo, gradualmente si inclina mentre la sua velocit\u00e0 di discesa (nulla alla partenza) aumenta fino a 45\u00a0m/s in fase finale.\nQuando il LEM si trova ad un'altitudine inferiore a 12\u201313\u00a0km, il radar d'atterraggio aggancia il suolo e si mette a fornire informazioni (altitudine, velocit\u00e0 di spostamento) che permetteranno di verificare se la rotta \u00e8 corretta: fino ad allora questa era estrapolata soltanto a partire dalle accelerazioni misurate dal sistema inerziale. Se la differenza tra i dati forniti dal radar con la rotta calcolata dal sistema inerziale \u00e8 troppo grande, oppure il radar \u00e8 guasto, la missione viene abortita.\nLa fase d'approccio.\nLa fase di approccio comincia quando il LEM si trova a circa 76,5\u00a0km di distanza dalla zona di atterraggio prevista, l'altitudine di 700 metri deve permettere al pilota di verificare la zona di atterraggio e di scegliere il luogo preciso (libero) dove allunare. Il punto di partenza \u00e8 designato \"High Gate\", termine inglese preso in prestito dall'aeronautica. Il modulo lunare \u00e8 gradualmente raddrizzato in posizione verticale, fornendo al pilota una migliore visione del terreno. Quest'ultimo pu\u00f2 cos\u00ec scegliere il punto di allunaggio al quale conduce la traiettoria, mediante una scala graduata incisa sull'obl\u00f2 (Landing Point Designator, LPD); l'elaboratore fornisce l'angolo sotto il quale l'astronauta vedr\u00e0 il luogo di allunaggio, traguardando la visione del suolo su questa scala.\nSe il pilota giudica che il terreno non \u00e8 adatto ad un allunaggio o non corrisponde al luogo previsto, pu\u00f2 correggere l'angolo di avvicinamento agendo sui comandi manuali di volo per incrementarlo fino a 0,5 gradi in verticale e 2 gradi in laterale.\nLa fase di allunaggio.\nQuando l'altitudine del modulo lunare scende sotto i 150 metri comincia la fase di allunaggio, che si trova teoricamente ad una distanza di 700 metri dal luogo considerato (punto designato con il termine \"Low Gate\"). Se la rotta \u00e8 stata seguita in modo corretto, le velocit\u00e0 orizzontali e verticali sono rispettivamente di 66\u00a0km/h e 18\u00a0km/h.\nla procedura prevede che il pilota porti manualmente il modulo lunare al suolo ma pu\u00f2, se lo desidera, lasciar fare tutta la manovra all'elaboratore di bordo dato che dispone di un programma di controllo specifico per quest'ultima parte del volo. Tenendo conto dei vari rischi (fase di individuazione prolungata di due minuti, modifica dell'obiettivo all'ultimo minuto di 500 metri per evitare un rilievo, cattiva combustione finale del propellente, stima del propellente residuo pessimistica), il pilota dispone di un margine di soli 32 secondi per far posare il LEM prima dell'esaurimento dei propellenti. Se la situazione non rende comunque possibile l'allunaggio, pu\u00f2 interrompere la missione azionando il comando manuale \"abort\", che riporta automaticamente il modulo in orbita all'altezza per l'aggancio col Modulo di Comando.\nL'ultima parte della fase \u00e8 un volo piano simile a quello di un elicottero, che permette allo stesso tempo di annullare tutte le componenti di velocit\u00e0 ma anche di esaminare meglio il suolo. Apposite sonde attaccate sotto le suole delle zampe d'atterraggio prendono contatto con il suolo lunare quando l'altitudine \u00e8 inferiore a 1,3 metri e trasmettono l'informazione al pilota, tramite l'accensione di una spia rossa (\"contact light\", spia di contatto).\nQuest'ultimo deve allora spegnere il motore di discesa per evitare che il LEM rimbalzi o si capovolga (l'ugello del motore tocca quasi il suolo).\nIl soggiorno sulla Luna.\nIl soggiorno sulla Luna \u00e8 dato dalle uscite extra-veicolari (una sola uscita per Apollo 11, ma fino a quattro per le ultime missioni).\nPrima di ogni uscita, gli astronauti devono rifornire di acqua ed ossigeno il loro sistema di sopravvivenza portatile, quindi gonfiare la loro tuta spaziale. Fanno in seguito il vuoto prima di aprire il boccaporto che d\u00e0 accesso alla scaletta. Gli attrezzi e gli strumenti scientifici sono estratti dalle stive di immagazzinamento dello stadio di discesa e quindi sono piazzati non lontano dal LEM o a pi\u00f9 grande distanza, in base alla tipologia e al tipo di esperimento.\nFino ad Apollo 14 gli astronauti disponevano di una carriola, nelle missioni successive invece hanno utilizzato il rover lunare che permetteva loro di allontanarsi di una decina di chilometri dal LEM trasportando carichi pesanti. In realt\u00e0, grazie al rover gli astronauti si sarebbero potuti allontanare di pi\u00f9 dal LEM, ma per motivi di sicurezza dovevano sempre stare entro una distanza tale da permettere, in caso di guasto al rover, di ritornare al LEM a piedi prima di esaurire le scorte d'aria.\nIl Rover, che occupa un intero scompartimento del LEM, \u00e8 conservato in posizione ripiegata su una paletta che gli astronauti abbassano per liberare il veicolo stesso. Il rover \u00e8 spiegato da un sistema di molle e di cavi che agiscono tramite pulegge, attivati dagli astronauti. Prima di lasciare la Luna, i campioni del suolo lunare raccolti che sono stati riposti in appositi contenitori, sono issati allo stadio di ascesa grazie a una gru. Il materiale che non \u00e8 pi\u00f9 necessario (sopravvivenza portatile, apparecchi fotografici, attrezzi, ecc.) viene abbandonato sulla Luna per ridurre al minimo il peso dello stadio di ascesa.\nLa fase di ascesa e l'appuntamento con il modulo di comando.\nLa fase di ascesa deve permettere al LEM di raggiungere il modulo di comando rimasto in orbita.\nQuest'obiettivo \u00e8 raggiunto in due fasi. Lo stadio di ascesa del LEM decolla dal suolo lunare per mettersi in orbita bassa, quindi tramite spinte specifiche del motore raggiunge il modulo di comando. Prima del decollo la posizione precisa del LEM al suolo viene immessa nell'elaboratore per determinare la migliore traiettoria. Il momento della partenza \u00e8 calcolato in modo da ottimizzare la rotta per il rendezvous con il modulo di comando.\nLo stadio di discesa resta sul suolo lunare e funge da piattaforma di lancio. La separazione dei moduli inizia prima del decollo con la detonazione di piccole cariche esplosive, poste nei quattro punti che rendono solidali i due moduli, i cavi e le condutture. Il modulo lunare segue inizialmente una traiettoria verticale fino a un'altitudine di circa 75 metri, per liberarsi dei rilievi lunari, quindi si inclina gradualmente per raggiungere finalmente la posizione orizzontale nel perilunio (punto pi\u00f9 basso) di un'orbita ellittica, con altezze di 15\u00a0km e 67\u00a0km.\nA quel punto \u00e8 effettuato l'appuntamento (rendezvous) tra il CSM (pilotato dal terzo membro dell'equipaggio, solo, con la missione di non scendere sulla Luna) e il LEM in orbita lunare. Dopo che le rocce lunari sono state trasferite sul CSM, il LEM \u00e8 sganciato e lanciato su una traiettoria che lo porter\u00e0 a schiantarsi sulla Luna (allo scopo di provocare un sisma artificiale per studiare la struttura interna della Luna).\nIl modulo di comando e il modulo di servizio possono ora iniziare il loro ritorno verso la Terra.\nI primi test nello spazio del LEM (1968-1969).\nPer provare il funzionamento in volo del modulo lunare, la NASA prevedeva inizialmente 5 voli che utilizzavano il razzo Saturn IB dedicati alla messa a punto dei motori di discesa e ascesa (missione di tipo B) e successivamente, in funzione dei risultati, un numero variabile di voli per provare il funzionamento congiunto del CSM e del LEM in orbita bassa (missione di tipo D), in orbita alta (missione di tipo E) e attorno alla Luna (missione di tipo F).\nI buoni risultati ottenuti fin dalla prima prova permisero di ridurre il numero di voli ad una missione di ogni tipo.\nApollo 5.\nIl 22 gennaio 1968, con 9 mesi di ritardo sulla data prevista, il LEM viene provato per la prima volta in volo nel corso della missione Apollo 5. Per ridurre i costi, il LEM LM-1 \u00e8 sprovvisto del treno di atterraggio (poich\u00e9 non \u00e8 previsto di provarlo). Gli obl\u00f2 sono chiusi da pannelli in alluminio perch\u00e9 nel corso di prove di pressione eseguite un mese prima, un obl\u00f2 si era rotto.\nUna volta che il LEM \u00e8 stato messo in orbita, il motore di discesa viene acceso varie volte, infine il motore di ascesa \u00e8 messo a fuoco per simulare una procedura di emergenza. Tutti i test hanno un esito soddisfacente.\nApollo 9.\nIl 3 marzo 1969 la missione Apollo 9 decolla per una prova completa del modulo lunare con il suo equipaggio. Dopo essere stato immesso in orbita terrestre, gli astronauti ripetono tutte le manovre che dovranno essere realizzate durante la missione lunare.\nPer la prima volta viene effettuata l'estrazione del LEM dalla stiva e viene provato l'attracco del LEM con il modulo di comando (CSM). Due degli astronauti quindi scivolano nel tunnel che collega il modulo di comando al LEM e mettono in funzione i sottosistemi del LEM prima di accendere il motore di discesa, senza tuttavia staccarsi dal modulo di comando. Il giorno dopo l'equipaggio del LEM si separa dal CSM, spiega il treno di atterraggio e accende il motore di discesa provando molti livelli di spinta; quindi dopo avere liberato lo stadio di discesa, simula l'ascesa dal suolo lunare e la manovra d'appuntamento (rendezvous); il LEM si era allontanato dal CSM di circa 200\u00a0km, utilizzando il motore di ascesa.\nLa prova, che comportava un certo rischio se i motori del modulo lunare fossero risultati difettosi (il LEM non avrebbe resistito a un rientro in atmosfera terrestre), \u00e8 invece un successo completo.\nA partire da questo volo, i moduli lunari riceveranno un nome di battesimo (per Apollo 9 sar\u00e0 \"Spider\") che permetter\u00e0 di distinguere, nel corso degli scambi radiofonici con l'appoggio a terra, l'equipaggio del LEM da quello del modulo di comando e di servizio.\nApollo 10.\nLa missione Apollo 10 decolla il 26 maggio 1969. Questo volo avrebbe potuto essere l'occasione del primo atterraggio sulla Luna ma i responsabili della NASA preferiscono effettuare un'ultima prova per verificare il funzionamento del sistema di navigazione e del radar di altitudine attorno alla Luna.\nLo svolgimento della missione sar\u00e0 una ripetizione quasi completa di un volo lunare; la discesa verso la Luna viene interrotta a soli 14,4\u00a0km dal suolo. Dopo una breve perdita di controllo del motore di discesa a causa di un errore di manipolazione, \"Snoopy\" (LM-4) effettua una manovra di appuntamento perfetta con \"Charlie Brown\" (il CSM).\nLe missioni lunari: da Apollo 11 a Apollo 17 (1969-1972).\nTra il 1969 ed il 1973 sei copie del LEM (copie non identiche) compiono l'allunaggio permettendo cos\u00ec a dodici uomini di camminare sul suolo lunare. Apollo 13 \u00e8 l'unico fallimento ma gli astronauti poterono ritornare sani e salvi sulla Terra grazie al LEM. Nelle sei missioni che riuscirono a raggiungere il suolo lunare ci furono solo piccoli incidenti secondari.\nApollo 11: la prova del fuoco.\nIl modulo lunare della missione Apollo 11 \u00e8 il primo veicolo con equipaggio a posarsi sulla Luna. Il 20 luglio 1969 Edwin Aldrin e Neil Armstrong (comandante), iniziano la discesa verso il suolo lunare. Durante la fase d'approccio finale la tranquillit\u00e0 dell'equipaggio \u00e8 scossa da allarmi ripetuti del computer che, saturato di dati, non pu\u00f2 pi\u00f9 eseguire tutti i compiti che gli sono stati assegnati.\nMa questo sistema svolge un ruolo essenziale per determinare la traiettoria che permetter\u00e0 di allunare, con i piccoli margini di combustibile disponibile. Preoccupato da questi allarmi, che possono significare la fine prematura della missione, il pilota non si accorge che il LEM punta dritto su una zona densa di rocce ed \u00e8 gi\u00e0 troppo basso per correggere la traiettoria. Riprende manualmente i comandi (il LEM fino ad allora viaggiava con l'autopilota) e sorvola alla maniera di un elicottero la zona a rischio, utilizzando pericolosamente le ultime riserve di combustibile. A questo punto al modulo lunare resta soltanto il propellente per 50 secondi di volo e 20 secondi prima della decisione di abbandono di missione.\nL'indagine riveler\u00e0 che il sovraccarico dell'elaboratore era dovuto all'enorme mole di dati scambiati con il radar d'appuntamento a frequenza molto elevata e si ritenne inizialmente fosse stato un errore includere nelle procedure che il radar d'appuntamento dovesse rimanere acceso, pronto e a regime qualora fosse stato necessario abortire la discesa. In realt\u00e0 il flusso di dati avrebbe dovuto essere perfettamente gestibile, tuttavia un difetto di progettazione nell'interfaccia tra il computer di guida e il radar di appuntamento poteva causare una condizione di instabilit\u00e0 che innescava continue richieste di ricalcolo; il problema era stato identificato gi\u00e0 nella missione Apollo 5, tuttavia non aveva generato instabilit\u00e0 gravi ed era stato sottovalutato. Il problema sar\u00e0 risolto per le missioni seguenti. Saranno adottate altre contromisure (modifica dei programmi di calcolo di rotta e aumento delle correzioni di rotta intermedie) per fare in modo che i piloti dispongano di pi\u00f9 combustibile e di maggiori margini di manovra.\nIl resto della missione si svolger\u00e0 senza incidenti, se si esclude la rottura di un interruttore del motore del modulo di ascesa, che sar\u00e0 riparato dagli astronauti con un pennarello.\nApollo 13: Il LEM che fece da scialuppa di salvataggio.\nMentre il LEM e il CMS della missione Apollo 13 sono in viaggio verso la Luna, una pila a combustibile esplode a causa di un cortocircuito devastando una parte del modulo di servizio: le riserve di ossigeno del CMS scendono a zero ed i due terzi delle sue risorse elettriche scompaiono. La missione deve interrompersi ma l'utilizzo del motore di propulsione principale non \u00e8 giudicato abbastanza sicuro, a causa della vicinanza del focolare al punto dell'esplosione; il tutto non permette il suo utilizzo.\nIl LEM svolger\u00e0 quindi un ruolo determinante, che non era stato previsto ma neanche ipotizzato dai suoi progettisti, nel salvataggio dell'equipaggio della missione Apollo 13. Infatti l'equipaggio si rifugia nel modulo lunare attivandolo ed utilizzandolo come fosse una scialuppa di salvataggio. Il controllo al suolo decide di impostare una traiettoria di rientro libero facendo fare il giro della Luna al LEM e CMS in modo da sfruttarne la forza gravitazionale e ritornare automaticamente verso la terra. I consumabili (ossigeno, elettricit\u00e0) conservati nei due veicoli non sono tuttavia sufficienti a fare fronte alle necessit\u00e0 dei tre astronauti fino al loro arrivo.\nIl motore di discesa del LEM \u00e8 acceso varie volte per ottimizzare la rotta. Molti interventi di correzione della rotta sono stati improvvisati senza l'ausilio della strumentazione elettronica di guida, spenta per risparmiare una sufficiente quantit\u00e0 di energia in modo da garantire il rientro a terra dell'equipaggio. Giunti in prossimit\u00e0 della Terra vi \u00e8 stato il trasferimento dal LEM al CMS degli astronauti, dopo il riavvio di quest'ultimo e l'abbandono del LEM e del motore del CSM.\nUn dipendente della Grumman invier\u00e0 scherzosamente una fattura per questo rimorchio non previsto alla societ\u00e0 North American, produttrice del modulo di comando e di servizio sinistrato.\nApollo 14: un abbandono non desiderato.\nPoco prima che il LEM inizi la discesa verso il suolo lunare il controllo di Houston si rende conto, esaminando i dati trasmessi periodicamente dalla telemetria, che il commutatore che permette di iniziare l'abbandono dell'atterraggio in caso di problema grave \u00e8 piazzato su ON; appena la discesa sar\u00e0 iniziata, l'elaboratore interpreter\u00e0 l'informazione come la richiesta d'abbandono e staccher\u00e0 il modulo di discesa, interrompendo la missione.\nIl problema avviene a causa di un falso contatto, ma il circuito interessato non pu\u00f2 essere riparato. Restano soltanto due ore per trovare una soluzione; i progettisti a terra finiscono per trovare un metodo per \"fuorviare\" l'elaboratore, facendo inserire agli astronauti un lungo elenco di comandi manuali. La manipolazione ha una contropartita: se la missione dovesse interrompersi, gli automatismi non potranno pi\u00f9 funzionare e gli astronauti sarebbero costretti a seguire una procedura manuale osservando le istruzioni.\nFortunatamente, dopo un ultimo spavento (rifiuto temporaneo di accensione del radar di atterraggio), l'allunaggio si svolge perfettamente.\nApollo 15, Apollo 16 e Apollo 17: le versioni migliorate delle missioni J.\nA partire dall'Apollo 15, i moduli lunari restano pi\u00f9 a lungo sulla Luna e sono dunque pi\u00f9 pesanti. Il condotto del motore di discesa viene allungato di una trentina di centimetri e il modulo diventa suscettibile di toccare il suolo lunare: per evitare che durante l'allunaggio si formi una sovrapressione nell'ugello del condotto (che potrebbe rovesciare il modulo lunare), erano state date istruzioni di spegnere il motore fin dal primo contatto delle sonde che prolungano verso il basso il treno d'atterraggio, cio\u00e8 a circa 1,3 metri d'altezza. Questa procedura esisteva gi\u00e0, ma il pilota James B. Irwin l'applic\u00f2 per la prima volta con il pi\u00f9 grande rigore: fece l'atterraggio pi\u00f9 duro di tutti i moduli lunari.\nIL LEM aveva al momento dell'arresto del motore una velocit\u00e0 verticale residua di 0,5\u00a0km/h e tocc\u00f2 sul suolo lunare quasi a 7\u00a0km/h (gli altri LEM si posarono invece con una velocit\u00e0 verticale compresa tra 2 e 3\u00a0km/h). Per mancanza di possibilit\u00e0, il modulo lunare atterr\u00f2 a cavallo del rilievo di un piccolo cratere che il pilota non aveva potuto scorgere, a causa della nuvola di polvere sollevata dal motore e le gambe del treno di atterraggio non toccarono il suolo allo stesso tempo, aumentando il colpo. Il LEM risulter\u00e0 inclinato di 11\u00ba una volta posato.\nConclusione (dopo il 1973).\nNel settembre del 1970 il programma Apollo subisce dei drastici tagli di bilancio che traducono le nuove priorit\u00e0 del governo Nixon: Apollo 11 \u00e8 riuscito a captare il prestigio di cui beneficia appena ora il programma spaziale russo e la guerra del Vietnam svuota ormai le risorse di bilancio degli Stati Uniti. La NASA \u00e8 costretta ad annullare le ultime due missioni Apollo progettate. L'ultimo modulo lunare atterra l'11 dicembre 1972 sulla Luna nel quadro della missione Apollo 17, che comprendeva per la prima volta uno scienziato: il geologo Harrison Schmitt. Gli altri tre LEM in costruzione negli stabilimenti della societ\u00e0 Grumman restano incompiuti.\nIl costo finale del modulo lunare Apollo superer\u00e0 tutte le previsioni e alla fine del 1970, quando il programma \u00e8 concluso, ammonter\u00e0 a 2,2 miliardi di dollari dell'epoca (14,3 miliardi di dollari del 2008) cio\u00e8 il 13% del costo dell'intero programma Apollo. A titolo di raffronto, questa somma \u00e8 quasi equivalente a 3 volte il bilancio dell'Agenzia Spaziale Europea nel 2006; questa cifra non comprende lo sviluppo del sistema di orientamento e navigazione condivisa con il modulo di comando (3,8 miliardi di dollari del 2008), i costi di integrazione e quelli necessari per i test.\nGli sviluppi abbandonati.\nMolte alternative del LEM previste per una fase ulteriore dell'esplorazione lunare non nasceranno:\nL'evoluzione del LEM: Altair.\nNel gennaio 2004 il presidente degli Stati Uniti, George W. Bush, aveva lanciato il programma Constellation con l'obiettivo di riportare uomini sulla Luna verso l'anno 2020. Tale programma fu cancellato tuttavia nel 2011. Il programma prevedeva la costruzione di un modulo lunare chiamato Altair, lontano discendente del LEM. Altair riprende numerose caratteristiche del suo predecessore: c'\u00e8 un modulo concepito soltanto per scendere sulla Luna, restarvi e risalire in orbita. L'equipaggio ritorna in seguito a terra a bordo di un modulo rimasto in orbita lunare: l'Orion. Altair \u00e8 composto da uno stadio di discesa (che resta sul suolo lunare) e da uno di ascesa che si pone verticalmente su un treno di atterraggio simile a quello del LEM; dispone di due aperture di cui una utilizzata per accedere al suolo lunare.\nMa alcuni aspetti del progetto Costellation sono molto diversi dal programma Apollo: Altair viene inviato nello spazio con un razzo dedicato ed \u00e8 riunito con l'Orion in orbita terrestre. Tre volte pi\u00f9 pesante del LEM, \u00e8 azionato da motori criogenici (derivanti da quelli utilizzati dal razzo Saturn) e deve imbarcare l'insieme dell'equipaggio della missione (4 astronauti). La cabina pressurizzata comprende un \"saltatore\" ed un angolo toelette.\nI moduli lunari nei musei.\nNessun LEM che ha realmente volato ha mai fatto ritorno sulla Terra. Il suo destino era infatti quello di essere abbandonato nello spazio. Molte copie del modulo lunare sono oggi conservate in vari musei: questi sono modelli utilizzati per le prove di resistenza o per gli addestramenti."}
{"id": "1148695", "revid": "57342", "url": "https://it.wikipedia.org/wiki?curid=1148695", "title": "Aldo Trionfo", "text": "Biografia.\nComponente di una ricca famiglia della borghesia ebraica genovese, con Luchino Visconti, Giorgio Strehler, Luca Ronconi e Giancarlo Cobelli, \u00e8 considerato uno dei massimi registi del teatro italiano del '900.\nNel biennio 1958-1959 partecip\u00f2 al caff\u00e8/teatro La Borsa di Arlecchino di Genova, dove artisti come Emanuele Luzzati e Paolo Poli iniziarono la loro carriera e dove si mettevano in scena autori fino ad allora difficilmente rappresentati in Italia come Eug\u00e8ne Ionesco, Jean Tardieu, Ren\u00e9 de Obaldia, Samuel Beckett, Arthur Adamov e Jean Genet.\nLe prime importanti regie di Trionfo risalgono al 1963: \"Storia di Vasco\" di Georges Schehad\u00e9 e \"Dialoghi con Leuc\u00f2\" (1964) per il Teatro Stabile di Trieste, \"Tamburi nella notte\" di Bertolt Brecht per il Teatro Stabile di Bologna.\nDal 1972 al 1976 diresse il Teatro Stabile di Torino, dove consolid\u00f2 il sodalizio con Luzzati e influenz\u00f2 molti gruppi avanguardistici nati in quegli anni.\nNel 1975 con Tonino Conte e Luzzati fonda a Genova il Teatro della Tosse dove realizza molti memorabili spettacoli.\nTra i tanti suoi altri allestimenti: \"Tito Andronico\" e \"Re Giovanni\" di Shakespeare, \"Faust-Marlowe-Burlesque\" (con Carmelo Bene e Franco Branciaroli), \"Peer Gynt\" e \"Il piccolo Eyolf\" di Henrik Ibsen, \"Elettra\" e \"Edipo a Colono\" di Sofocle, \"Le baccanti\" di Euripide, \"Il signor Puntila e il suo servo Matti\" di Bertolt Brecht, \"Vinzenz e l'amica degli uomini importanti\" di Robert Musil, \"Ges\u00f9\" di Carl Theodor Dreyer (con Franco Branciaroli) \"Candelaio\" di Giordano Bruno (con Sergio Castellitto, Aldo Puglisi, Emilio Bonucci, Giulio Scarpati, Luigi Pistillo, Osvaldo Ruggeri).\nDal 1980 al 1986 diresse l'Accademia Nazionale d'Arte Drammatica Silvio D'Amico.\nNel 1989 mor\u00ec a Genova stroncato da un infarto.\nIl Teatro della Tosse di Genova dal 1993 ha una sala chiamata \"Aldo Trionfo\" in memoria del regista."}
{"id": "1148696", "revid": "125492019", "url": "https://it.wikipedia.org/wiki?curid=1148696", "title": "Musica della Calabria", "text": "La musica della Calabria fa parte della tradizione musicale italiana.\nCome altre regioni, nel sud Italia, la Calabria per molti secoli fu parte integrante del Regno di Napoli e la vita musicale tendeva ad essere eclissata dalle attivit\u00e0 della capitale al nord, i conservatori, i compositori, la musica ecclesiale.\nTuttavia, la Calabria moderna ha sviluppato una vibrante vita musicale basata sulla sua storia e dedicandosi alla costruzione di nuove strutture teatrali e musicali, molte delle quali vengono definite polivalenti e multifunzione.\nMusica popolare.\nViene comunemente definita \"musica popolare\" quella che identifica una comunit\u00e0, etnia o popolo. Attualmente \u00e8 preferibile distinguere la musica tradizionale (musica di tradizionale orale), espressione che racchiude gli strumenti, il suono, i repertori e le modalit\u00e0 esecutive di una zona/comunit\u00e0 riconosciute e funzionali alla stessa e che vengono tramandate di generazione in generazione, dalla musica popolare in generale che, pur avendo generalmente la medesima definizione, tende a comprendere oggi tutte quelle forme che vanno dalle espressioni folkloriche a quelle di riproposta e contaminazione in chiave moderna della musica tradizionale.\nLa musica tradizionale calabrese \u00e8 quasi tutta musica a bordone con alternanza di due accordi.\nInfrastrutture musicali e teatrali.\nIl Teatro Politeama di Catanzaro \u00e8 la nuova versione di un antico teatro. \u00c8 stato fatto funzionare dalla Fondazione Catanzaro. Sono state eseguite la versione dell\"'Aida\" di Franco Zeffirelli e il \"Rigoletto\". A Catanzaro vi \u00e8 anche il Teatro Masciari.\nIl Teatro Rendano a Cosenza fu costruito nel 1909, danneggiato dai bombardamenti della seconda guerra mondiale e ricostruito e riaperto successivamente.\nLe associazioni Associazione Quintieri e Associazione Jonica sono collegate a questo teatro.\nA Cosenza vi \u00e8 anche il Conservatorio Stanislao Giocamantonio.\nA Reggio Calabria c'\u00e8 il Teatro Francesco Cilea costruito nel 1818 fu originariamente una delle pi\u00f9 grandi case dell'Opera del Regno di Napoli. Fu gravemente danneggiato dal terremoto del 1908 e dai bombardamenti della Seconda Guerra Mondiale, successivamente \u00e8 stato riaperto.\nNella citt\u00e0 c'\u00e8 anche il Conservatorio Francesco Cilea.\nIl Conservatorio Fausto Torrefranca si trova a Vibo Valentia.\nL'Istituto Superiore di Studi Musicali \"Pyotr Ilyich Tchaikovsky\" si trova a Nocera Terinese.\nSi tratta di un Istituto di Alta Formazione Artistica e Musicale; con Decreto Ministeriale n. 64 del 1\u00ba aprile 2008, a firma del Ministro dell'Universit\u00e0 e della Ricerca Fabio Mussi, \u00e8 stato approvato lo statuto di autonomia entrando a far parte del sistema nazionale AFAM (Alta Formazione Artistica e Musicale)."}
{"id": "1148697", "revid": "54354", "url": "https://it.wikipedia.org/wiki?curid=1148697", "title": "Musica calabrese", "text": ""}
{"id": "1148698", "revid": "767487", "url": "https://it.wikipedia.org/wiki?curid=1148698", "title": "Re Niliu", "text": "I Re Niliu sono un gruppo italiano di musica etno/world.\nBiografia.\nGli esordi.\nI Re Niliu furono fondati a Catanzaro l'8 dicembre del 1979 da Ettore Castagna, Sergio Di Giorgio, Francesco Forgione, Gino Parise, Goffredo Plastino ed Emilio Rinaldo con l'incontro quasi casuale di questi musicisti ad una festa sull'Africa. La band deve il nome a Francesco Forgione, che pens\u00f2 di ispirarsi alla fiaba di Tiriolo con per protagonista un Re di cera. \u00c8 una fiaba triste dove il re muore senza poter godere le sue ricchezze e la suggestione era quella di concedere una simbolica rivincita al Re Niliu.\nQuesta prima formazione durer\u00e0 sin quasi al 1983, con la definitiva entrata di Danilo Gatto e l'uscita di Francesco Forgione, Emilio Rinaldo e Gino Parise. Di questo primo Re Niliu non esistono registrazioni tranne un live in studio per la Radio Svizzera registrato a Bellinzona (CH) a cura di Pietro Bianchi. Gli arrangiamenti sono ancora \u201crudimentali\u201d ma il gruppo aveva gi\u00e0 un suo sound originale che lo aveva portato a partecipare ai pi\u00f9 importanti festival nazionali sin dal 1981. Erano tempi nei quali non vi era alcuna moda dell'etnico e il gruppo divenne rapidamente un riferimento per la musica del sud Italia oltre le varie e pi\u00f9 note realt\u00e0 che si muovevano in ambito napoletano. Nato inizialmente a Catanzaro il gruppo inizier\u00e0 a gravitare stabilmente su Reggio Calabria gi\u00e0 dalla prima met\u00e0 degli anni '80. Questo sia per motivi di studio o di lavoro dei suoi componenti ma soprattutto di interesse verso l'entroterra reggino e la sua ricchezza etno-musicale.\nDopo poco pi\u00f9 di un anno di attivit\u00e0 erano subito giunti i primi appuntamenti europei confrontandosi con realt\u00e0 molto qualitative. Sin dal principio il gruppo Re Niliu sentir\u00e0 come molto urgente il problema universale di tutti i gruppi che affrontano l'ambito etno, quello del rapporto con le radici e con la storia dei luoghi di appartenenza. Sotto la spinta in particolare di Sergio Di Giorgio ed Ettore Castagna il gruppo diviene una sorta di unit\u00e0 permanente di ricerca \u201csul campo\u201d svolgendo negli anni un lavoro molto capillare di indagine sulla musica contadina della Calabria meridionale, frequentando i maestri della tradizione, imparando gli strumenti musicali pastorali e contadini, registrando, fotografando, filmando instancabilmente. Si intuisce subito, insomma, la ricchezza del patrimonio folclorico calabrese e la necessit\u00e0 di studiarlo. E mentre inizia un'attivit\u00e0 concertistica destinata a non arrestarsi, nel frattempo la ricerca \"sul campo\" diventa sempre pi\u00f9 la risorsa centrale culturale del gruppo.\nLa Calabria viene percorsa a tappeto e si instaurano alcuni rapporti forti con dei maestri della tradizione. Fra tutti ricordiamo Giuseppe Fragomeni per la lira nella locride ed il grande cantore Domenico Tropea, Saverio, Peppe e Pietro Ranieri, vera dinastia di ciarameddari a chiave delle Serre catanzaresi, la famiglia Pizzimenti, maestri della musica per danza dell'Aspromonte, i maestri musicisti e tornitori Antonino Megale di Bagaladi (RC) e Santino Bufanio di Cetraro (CS). Nel 1983 entrer\u00e0 Salvatore Megna destinato a restare la voce del gruppo per oltre un decennio. Nel 1984 il Re Niliu completa la registrazione del suo primo disco Non suli e no'luna (Madau Dischi). \u00c8 un lavoro interamente acustisco nel quale si affacciano gi\u00e0 varie composizioni ed arrangiamenti che marcano lo stile del gruppo.\nIl progetto elettrico.\nIl 1985 \u00e8 una fase magmatica. Il gruppo incontra il suono elettrico. Numerosi musicisti transitano anche per poco nella band. Esce definitivamente Goffredo Plastino. Inizia un rapporto incostante ma molto ricco con il batterista Mimmo Mellace. Il gruppo si pone il problema di una batteria \u201cetnica\u201d e di cercare delle nuove sonorit\u00e0. Il trasferimento di Mellace negli USA (che risulter\u00e0 temporaneo) convincer\u00e0 il gruppo a stabilirsi in quartetto (Castagna, Di Giorgio, Megna, Gatto) e sar\u00e0 il quartetto di base, \u201cstorico\u201d del gruppo sino a met\u00e0 degli anni '90.\nArtisticamente \u00e8 una fase cruciale per il gruppo che continua a porsi concretamente il problema del rapporto tradizione-innovazione. Questa fase di sperimentazione porter\u00e0 al secondo disco Caravi (1988 - Robi Droli). Caravi si presenta per molti versi come un lavoro anticipatore di quelle che saranno alcune delle tendenze della world music italiana di l\u00e0 da venire. Alcuni giornalisti riconosceranno molti anni dopo il sound anticipatore di Caravi che rimase parzialmente incompreso in quella fase.\nNel 1989 inizia una nuova fase di elaborazione che porter\u00e0 alla costruzione di un progetto \"elettrico\" del gruppo. Rientra dagli USA Mellace e nonostante la sua partecipazione ad altri organici professionali il batterista riesce a imprimere un suo contributo a quella che \u00e8 una vera svolta del sound del gruppo. Castagna e Di Giorgio insistono molto sull'utilizzo degli strumenti etnici e del loro stile nel nuovo contesto elettrico. Per la prima volta si mescolano zampogne calabresi, lira, doppi flauti a strumenti elettrici e digitali. La chitarra elettrica viene \u201czampognizzata\u201d con una ricerca sull'accordatura e sulla timbrica digitale e sulle modalit\u00e0 esecutive. Accanto all'organetto avr\u00e0 una presenza stabile la tastiera ed in vista del disco i primi campionamenti. Rimane un uso della voce caratterizzato dalle scale e dall'emissione popolare. Nel 1990 l'entrata di Enzo Tropepe risolver\u00e0 il problema di un bassista capace di interpretare il sound del gruppo ma nel periodo di registrazione del nuovo disco, dal '92 al '95, il bassista sar\u00e0 il reggino Fulvio Cama. Sar\u00e0 decisivo il suo apporto negli arrangiamenti ritmico-armonici delle parti del basso.\nPucamb\u00f9.\nNel 1993 esce Pucamb\u00f9 (Il Pontesonoro). Il disco entusiasmer\u00e0 molta stampa europea arrivando secondo, episodio unico per un gruppo italiano, nella World Music Charts Europe di agosto 1994 prevalendo su mostri sacri come Manu Dibango e Fela Kuti. Lo stesso Ben Mandelson dei Three Mustaphas Three dichiarer\u00e0 che, per il solido rapporto con il mondo etnico e per la raffinata ironia, il Re Niliu \u00e8 il gruppo che pi\u00f9 assomiglia alla mitica band britannica. Seguir\u00e0 la partecipazione ad una quantit\u00e0 di prestigiose compilation (da Planet Soup a Strictly Worldwide, a Canti Sudati sino al riconoscimento della Folk Roots Compilation).\nOliod'olivaurbanomassimaacidit\u00e0.\nA partire dal 1995 il gruppo vive una forte crisi artistico-organizzativa che sfocer\u00e0 con la fuoriuscita di alcuni componenti che andranno a costituire i Phaleg. Escono Danilo Gatto e Salvatore Megna (per fondare i Phaleg) ai quali si aggiunge anche Fulvio Cama per un breve periodo e questa frattura si riveler\u00e0 condizionante per tutti e accompagnata da inutili (con gli occhi di oggi) polemiche. Sino al 1996 l'attivit\u00e0 elettrica prosegue in quartetto (Castagna, Di Giorgio, Mellace, Tropepe). Sono gli anni del progetto \"Oliod'olivaurbanomassimaacidit\u00e0\" e della maggior notoriet\u00e0 nazionale del gruppo. Ma siamo all'inizio del declino. Per una serie di difficolt\u00e0 lavorative e legate alla vita quotidiana la band inizia a rallentare la sua attivit\u00e0 nel 1999.\nIl progetto acustico, scioglimento e ricostituzione del gruppo.\nDal 1999 un nuovo cambio di formazione il gruppo tenta una strada completamente nuova. Un progetto assolutamente acustico e sulla base esclusiva degli strumenti tradizionali. A Castagna e Di Giorgio si affiancano due musicisti tradizionali reggini Mimmo Vazzana e Diego Pizzimenti.\nNel 2000 si inizia la registrazione di un nuovo album che rimarr\u00e0 incompleto e inedito (Sciafr\u00f2). Nel dicembre 2001, dopo ben 22 anni, il gruppo decider\u00e0 di sospendere la propria attivit\u00e0. Fra il 2012 e il 2013 alcuni membri storici della formazione hanno deciso di riprendere il percorso artistico. In data 24 agosto 2014 si \u00e8 tenuto in Reggio Calabria, Spazio Lupardine, il primo concerto del ricostituito gruppo. Si riallaccia il filo con il sound elettroacustico di Pucamb\u00f9 con incursioni nel digitale. Ai nomi storici di Ettore Castagna, Salvatore Megna, Mimmo Mellace ed Enzo Tropepe, si sono aggiunti la voce e chitarra battente di Mico Corapi, le zampogne e pipite di Peppe Ranieri, gli organetti e tastiere di Giampiero Nitti. La band dopo un anno di lavoro in studio rilascia il nuovo album dal titolo ispirato a una poesia dello scrittore calabro-canadese Antonino Mazza, \"In a Cosmic Ear\". La formazione del disco verr\u00e0 rinnovata due anni dopo. Sulla base del duo storico Castagna e Mellace avremo la nuova entrata di Giuseppe Muraca (voce, fiati, lira), Chiara Mastroianni (voce), Nico Canzoniero (chitarra elettrica e digitale). In merito all'attivit\u00e0 del gruppo \u00e8 attivo il sito ufficiale della band: www.reniliu.it\nDiscografia.\nAlbum.\nIl gruppo ha partecipato a 14 compilation con brani editi ed inediti:"}
{"id": "1148700", "revid": "92103254", "url": "https://it.wikipedia.org/wiki?curid=1148700", "title": "Cercopiteco", "text": "Il termine Cercopiteco \u00e8 usato in italiano nella denominazione di gran parte delle scimmie della trib\u00f9 Cercopithecini.\nSi distinguono le seguenti specie (tra parentesi il nome scientifico): "}
{"id": "1148701", "revid": "298055", "url": "https://it.wikipedia.org/wiki?curid=1148701", "title": "Sara Tancredi", "text": "Sara Tancredi \u00e8 un personaggio della serie TV \"Prison Break\". \u00c8 interpretato da Sarah Wayne Callies. Essendo uno dei personaggi principali del telefilm, \u00e8 apparsa in quasi tutti gli episodi, fatta eccezione per quelli della terza stagione. Dopo la morte del personaggio di Robin Tunney, Veronica Donovan, Sara \u00e8 l'unica donna protagonista della serie. L'importanza del suo ruolo nella prima stagione \u00e8 connessa alla sua posizione all'interno del penitenziario di Fox River (\u00e8 dottore), al luogo di lavoro (l'infermeria) e alla sua relazione con Michael Scofield. Man mano che la storia prosegue, il personaggio di Sara si espande tanto da diventare la chiave di volta per l'evasione di Michael. Nella seconda stagione, Sara avr\u00e0 ancora pi\u00f9 peso nell'intrigo tanto da essere oggetto di persecuzione da parte della Compagnia.\nStoria.\nCresciuta a Chicago, Sara ha sempre desiderato essere medico. All'Universit\u00e0 di Northwestern, studia la vita del Mahatma Gandhi e decide di dedicarsi agli aiuti umanitari e questo avr\u00e0 molto peso sulla sua decisione di lavorare a Fox River. Sara \u00e8 figlia unica del Governatore dell'Illinois, Frank Tancredi, mentre \u00e8 orfana di madre. A causa della frenetica carriera politica e delle loro divergenze di opinione, Sara non ha un buon rapporto con lui. Come spiega a Michael, il giorno del suo 29\u00ba compleanno, suo padre \u00e8 stato presente solo a 6 compleanni.\nTre anni prima dell'incarcerazione di Michael a Fox River, Sara era una tossicodipendente da morfina. Quando non riesce ad aiutare un ragazzo travolto da un'auto per strada, a causa della droga che ha in corpo, Sara cerca di cambiare stile di vita. Cos\u00ec smette di drogarsi e - grazie a Brad Bellick, che Sara conosce ad una riunione di ex-tossicodipendenti - entra a Fox River.\nEvoluzione del personaggio.\nPrima stagione.\nSi occupa di somministrare medicinali ed esegue operazioni chirurgiche. Nonostante suo padre non accetti la scelta di lavorare in una prigione, Sara vede invece in queste sue responsabilit\u00e0 il mezzo per cambiare la sua vita e quella dei detenuti.\nFin dal loro primo incontro, Sara sente che Michael \u00e8 diverso da tutti gli altri detenuti. Prende informazioni su di lui e rimane stupefatta dal fatto che un uomo con il curriculum come quello di Michael possa essere finito in prigione. Fa molto caso alle reazioni di Michael quando questi \u00e8 in infermeria. Nell'episodio \"Da che parte stai?\" per esempio nota il suo nervosismo mentre il ragazzo attende i risultati del suo stato diabetico. I risultati confermeranno il diabete di Michael e Sara comincer\u00e0 a non porsi pi\u00f9 domande sull'argomento, fino all'episodio \"Minuti contati\" della seconda stagione.\nNelle seguenti visite mediche di Michael all'infermeria, Sara cerca di evitare qualunque tentativo di flirt da parte dell'uomo. Quando viene incaricata di effettuare controlli medici anche su Lincoln Burrows, l'infermiera Katie, sua amica, le riferisce che lui e Michael sono fratelli. Negli episodi \"Rivolta nel Braccio A\" e \"L'inizio della fine\", quando nasce una sommossa in carcere, Sara rimane imprigionata nell'infermeria e rischia di essere presa e violentata da alcuni detenuti. Michael la salva facendola passare per i condotti sopra il soffitto. Quando Sara gli chiede come fa a conoscere certi passaggi, Michael le risponde che tempo addietro era stato incaricato di ripulire quella parte dell'edificio. Ma Sara scoprir\u00e0 pi\u00f9 tardi che Michael le ha mentito. Tutte queste cose spingeranno Sara a farsi sempre pi\u00f9 domande su di lui e soprattutto sulla rapina in banca. Durante le sue ricerche, entra in contatto con un dottore, David George Brighton, suo psichiatra.\nMalgrado i dubbi e i sospetti su di lui, Sara \u00e8 sempre pi\u00f9 attratta dall'uomo, tanto da sentirsi gelosa quando scopre che Michael riceve la visita di una donna, Nika, sua moglie. Sara cercher\u00e0 quindi di prendere le distanze e di ristabilire un rapporto medico-paziente con Michael. Nonostante ci\u00f2, continuer\u00e0 ad aiutarlo: nell'episodio \"Avere fede\", prima che l'esecuzione di Lincoln venga eseguita, Sara non riesce a rimanere impassibile di fronte alla richiesta di Michael di chiedere aiuto a suo padre.\nIl loro rapporto subisce una svolta, per certi versi decisiva, nell'episodio \"La chiave\", quando i due si baciano. Ma quando Sara scopre di aver perso le chiavi dell'infermeria, sospetta di Michael e ancora una volta prende le distanze da lui. Dopo che Michael le dice quali sono le sue intenzioni quella stessa notte - evadere e far evadere suo fratello - Sara viene messa di fronte alla scelta di aiutarlo o no. Quella sera Sara torner\u00e0 in infermeria e lascer\u00e0 la porta aperta per lui. Afflitta per quello che ha fatto, la prima stagione termina con Sara che ruba della morfina dall'infermeria. Verr\u00e0 trovata in overdose nel suo appartamento, dove le autorit\u00e0 si sono recate per trarla in arresto.\nSeconda stagione.\nDopo essersi rimessa dall'overdose di morfina, Sara diventa il bersaglio della Compagnia, la misteriosa organizzazione che si cela dietro l'accusa e la condanna di Lincoln Burrows. Cos\u00ec, fingendosi tossicodipendente e omosessuale, l'Agente Paul Kellerman cerca di diventare amico di Sara (cambiando il suo nome in Lance) in un centro per ex-tossicodipendenti per scoprire dove si nascondono Michael e Lincoln. Nel frattempo Sara riceve degli origami a forma di gru da parte di Michael. Nel primo, che la ragazza trova nella sua borsa quando ancora in ospedale, trova scritto \"\u00abThere's a plan to make all of this right\u00bb\" e una serie di puntini.\nGli eventi incalzano. Dopo essere stata avvertita da suo padre che l'uomo che lei conosce come Lance \u00e8 un impostore e dopo la morte di Frank Tancredi, Sara diventa parte essenziale della cospirazione, in quanto \u00e8 in possesso di una misteriosa chiave - lasciatole accidentalmente dal padre - utile a svelare il mistero dietro la morte di Terrence Steadman e la falsa accusa a Lincoln. Per riuscire ad avere quella chiave, la Compagnia tenta pi\u00f9 volte di uccidere Sara. Gli eventi la spingono a cercare Michael. Cos\u00ec, dopo aver decifrato i puntini nel messaggio del primo origami (\"\u00abrendezvous sundown h\u00f4tel Gila\u00bb\"), Sara va in Nuovo Messico per incontrare Michael. Ma il loro incontro \u00e8 presto interrotto dall'Agente Alexander Mahone e da Kellerman quando questi scoprono il luogo dell'incontro. In un primo momento, Sara \u00e8 molto rest\u00eca riguardo alla fuga con Michael a Panama ma quando cambia idea e decide di tornare da Michael viene catturata da Kellerman. Questi la tortura cercando di affogarla, pur di ottenere informazioni riguardo a quello che Frank Tancredi le ha lasciato. Ma Sara riesce a liberarsi, decide di cambiare look e butta via tutti i suoi documenti.\nDopo due episodi (gli unici di tutta la serie in cui Sara non compare), vediamo Sara raggiungere il Missouri. Dopo aver decifrato un altro messaggio di Michael - che questi le ha inviato tramite video trasmesso da varie TV in cui parla della cospirazione contro suo fratello - Sara si riunisce di nuovo a Michael a Evansville. Insieme a lui, Lincoln e Kellerman - che per vendicarsi della Compagnia ha deciso di aiutare i due - Sara va a Chicago dove suo padre ha nascosto una chiavetta USB in cui \u00e8 stata registrata una conversazione tra Caroline Reynolds e suo fratello Terrence, avvenuta dopo la falsa morte di quest'ultimo. Sul treno che li porta a Chicago, Sara cerca di vendicarsi di Kellerman, cercando di strangolarlo ma viene fermata da Michael e Lincoln. Poi, in un momento di intimit\u00e0, Sara confida a Michael che \u00e8 innamorata di lui e, pi\u00f9 tardi, anche Michael le dir\u00e0 la stessa cosa. I due vengono scoperti mentre cercano di recuperare la chiavetta USB e chiedono aiuto all'ex direttore di Fox River, Henry Pope.\nDopo aver impedito a Kellerman di seguirli, Sara, Michael e Lincoln scoprono che la registrazione in loro possesso non pu\u00f2 essere usata come prova in tribunale perch\u00e9 risulta essere solo una copia dell'originale. L'unico modo per sfruttare la registrazione allora \u00e8 quella di ricattare il Presidente Reynolds ed ottenere cos\u00ec la grazia presidenziale. Quando anche questo mezzo fallisce, Michael e Lincoln si vedono costretti a tornare al vecchio piano e fuggire insieme a Panama. Michael decide di portare con s\u00e9 anche Sara. Sara accetta ma, si rende conto di essere inseguita da Mahone sulla strada per il porto, e mente a Michael dicendo di essere gi\u00e0 sulla nave. Si costituisce cos\u00ec all'FBI per farlo fuggire.\nMentre Lincoln e Michael giungono a Panama, Sara subisce un processo alla fine del quale si prospetta una condanna a 12 anni di reclusione. Ma l'inaspettato intervento di Paul Kellerman, che racconta tutta la verit\u00e0 sulla Compagnia e la cospirazione (con tanto di documenti scritti), scagionandola totalmente. Questa testimonianza scagiona del tutto anche Lincoln. Sara allora prende un aereo e si reca a Panama per dare ai fratelli la notizia. In questo modo Sara si riunisce a Michael, ma l'arrivo dell'Agente Kim, che minaccia di uccidere i due fratelli, la mette in condizione di prendere una pistola e ucciderlo. I tre sono messi in fuga dall'arrivo della polizia panamense. Ma mentre Lincoln riesce a seminarla, Michael e Sara si rifugiano in un casolare abbandonato e vengono circondati. Michael allora convince Sara a dargli la pistola e ad uscire insieme per spiegare quello che \u00e8 successo. Dopo essersi dichiarati di nuovo il loro amore reciproco, i due escono dalla casetta ma Michael si costituisce per l'omicidio dell'agente Kim, venendo imprigionato nel penitenziario di Sona.\nNell'ultima scena in cui vediamo Sara, la donna esce dal posto di polizia del luogo e si allontana, seguita da uno sconosciuto, mentre Lincoln la perde di vista.\nTerza stagione.\nIn questa stagione, Sara non \u00e8 pi\u00f9 fra i personaggi principali, tant'\u00e8 che Sarah Wayne Callies non \u00e8 presente, ma sono altre due attrici a interpretarla (Jennifer Toppan nell'episodio \"Uomo contro uomo\" e Katie Amanda Keane nell'episodio \"Chiamata in attesa\"), anche se il loro volto non \u00e8 mai inquadrato. Si intravede soltanto durante i primi tre episodi, vittima di un rapimento da parte della Compagnia, insieme a LJ, per spingere Michael, rinchiuso nel penitenziario di Sona, a far evadere James Whistler. All'inizio del quarto episodio, \"Terra di nessuno\", Lincoln riceve da Gretchen Morgan, la donna della Compagnia responsabile dell'operazione a Panama, una scatola contenente una testa di donna decapitata che sembra essere proprio Sara. Dopo qualche tempo anche Michael verr\u00e0 a conoscenza dell'apparente morte di Sara.\nQuarta stagione.\nNel primo episodio della stagione vediamo Michael ricongiungersi a Sara, che era in realt\u00e0 riuscita a fuggire dai suoi torturatori. Sara decide quindi di lavorare sotto gli ordini di Donald \"Don\" Self insieme a Michael, Lincoln, Sucre, Mahone e Bellick per recuperare \"Scylla\", un hard drive della Compagnia che contiene dati e invenzioni scientifiche in grado di rivoluzionare il mondo, allo scopo di distruggere quest'ultima in cambio della libert\u00e0 e della fedina penale pulita. L'operazione si rivela pi\u00f9 complessa del previsto per via non solo della Compagnia che cerca di ostacolarli, ma anche a causa di T-Bag, in cerca di vendetta nei confronti di Scofield, e Gretchen Morgan, ex-agente della Compagnia. Sara, pur essendo riuscita a fuggire a coloro che la tenevano rinchiusa nella terza stagione, \u00e8 rimasta traumatizzata per via delle torture subite proprio da Gretchen. Tuttavia, ci\u00f2 che non perdona alla donna \u00e8 il brutale assassinio della guardia che la teneva rinchiusa che, mossa da piet\u00e0, l'aveva aiutata a fuggire ed era stata per questo uccisa da Gretchen. Purtroppo, Sara ed i suoi compagni vengono traditi da Don Self, che voleva in realt\u00e0 a vendere \"Scylla\" in cambio di soldi. Michael, che nel frattempo aveva iniziato a perdere sangue dal naso ed avere svenimenti a causa di un tumore al cervello, viene curato nella sede principale della Compagnia in cambio del recupero di \"Scylla\" da parte di Lincoln. Sara rester\u00e0 al fianco dell'amato nel corso delle cure, riuscendo anche a rianimarlo durante una crisi. Michael e Sara scelgono di non riconsegnarla alla Compagnia, separandosi in questo modo da Lincoln e Mahone, che continueranno a lovorare per la Compagnia pur di salvare i loro cari e tornare ad una vita normale. Nel frattempo si scopre che Lincoln non \u00e8 che il fratello adottivo di Michael e che la madre di Michael, Christina Scofield, \u00e8 ancora viva e vuole recuperare \"Scylla\" per venderla. Per fare ci\u00f2, causa un incidente internazionale uccidendo un delegato indiano ed incolpando dell'assassinio Lincoln, Michael e la Cina, cercando cos\u00ec di scatenare una guerra e rivendere i progetti contenuti in \"Scylla\" a pi\u00f9 nazioni per ricavarne il pi\u00f9 possibile. Sara scopre nel frattempo di essere incinta di Michael, ma viene presa della Compagnia ed usata per ricattare Michael. Sar\u00e0 proprio lei ad uccidere Christina Scofield. Dopo diverse peripezie, Michael riesce a liberare sia lei che Lincoln e a consegnare \"Scylla\" a Paul Kellerman, agente dell'ONU, che, in cambio, li liberano da tutte le accuse consentendo loro, finalmente, di vivere una vita normale. Michael e Sara si sposano ed hanno un figlio, ma Michael sembra morire poco dopo. Sul finale vediamo Sara recarsi a visitare la tomba (vuota) del marito assieme al figlio Mike, ed a Lincoln, Mahone e Sucre, quattro anni dopo gli eventi precedentemente narrati.\nThe Final Break.\nSubito dopo il matrimonio, Sara viene arrestata per l'omicidio di Christina Scofield, ed incarcerata nel penitenziario di Miami-Dade. Michael e gli altri organizzano un piano per farla evadere. Al momento della fuga, per permettere a Sara di uscire dalla prigione, Michael si sacrifica apparentemente.\nQuinta stagione.\nSono passati 7 anni dall'apparente morte di Michael, durante i quali Sara si \u00e8 sposata con Jacob Ness, un professore di economia specializzato nella teoria dei giochi.\nAll'inizio della stagione, Lincoln mostra a Sara una foto ritraente Michael ricevuta da T-Bag e, quindi, la possibilit\u00e0 che Scofield sia ancora vivo; grazie ad un messaggio lasciato insieme alla foto, Lincoln scopre che Michael potrebbe trovarsi nel penitenziario di Ogygia, nello Yemen, paese in cui \u00e8 in corso una guerra civile e decide, perci\u00f2, di recarsi nel Medio Oriente con l'aiuto di C-Note. Michael viene trovato e riesce in seguito ad evadere dalla prigione insieme ai suoi compagni di cella e ad Abu Ramal, il capo dell'ISIL. Durante la fuga, si vedono costretti ad ucciderlo e i componenti dell'ISIL, decisi a vendicare il loro capo, gli dichiarano guerra.\nPi\u00f9 avanti, Scofield viene avvelenato e Lincoln chiede aiuto a Sara. Grazie ad un uomo diretto in Grecia, i fratelli raggiungono Creta (dove verranno raggiunti da Sara). Dopo essere stato curato, Michael chiede a Sara una foto del loro figlio, e scopre una foto di Sara e il suo nuovo marito Jacob Ness, che Michael sa essere il responsabile di tutto, Poseidone.\nDopo essersi resa conto di ci\u00f2, Sara torna a casa, e Michael vi far\u00e0 ritorno pi\u00f9 avanti, anche con l'aiuto di Sucre e di Luca Abruzzi. Dopo aver ingaggiato un gioco mortale con Poseidone, Michael riesce a far arrestare Jacob, cos\u00ec la famiglia \u00e8 finalmente libera.\nCaratteristiche.\nNella serie, Sara viene descritta come \"alta, snella, con capelli e occhi castani\". La biografia del sito ufficiale parla di Sara come di qualcuno che vuole essere pi\u00f9 di un \"medico tradizionale\" e vuole seguire \"un percorso pi\u00f9 umanitario\". Sarah Wayne Callies dice che \u00abper un periodo della sua vita, Sara ha lavorato con Medici senza Frontiere, nel Terzo Mondo, e questa esperienza le ha insegnato un diverso senso della vita e le ha fatto scoprire un potenziale della medicina applicabile in situazioni come quelle di un penitenziario\u00bb.\nSara \u00e8 un medico compassionevole che si occupa e preoccupa dei suoi pazienti con rispetto e cordialit\u00e0. Nell'episodio \"Avere fede\", Sara chiede aiuto a suo padre per aiutare Lincoln, vicino alla sua condanna a morte perch\u00e9 \"It's my job to advocate for [my patients]\". La Callies aggiunge: \u00abSara sente di avere un alto senso di responsabilit\u00e0 nei confronti dei suoi pazienti\u00bb.\nNella seconda stagione, Sara diventa parte della cospirazione dopo la sua implicazione nella fuga da Fox River e in seguito al fatto che possieder\u00e0 l'unico mezzo per chiudere il caso una volta per tutte (la misteriosa chiave che ha trovato vicino al corpo di suo padre). \u00c8 costantemente seguita da agenti sotto copertura. Nell'episodio \"Il volo della libert\u00e0\", Sara confida a Michael che le uniche cose che la spingono ad andara avanti sono il suo amore per lui e trovare gli assassini di suo padre. Jay Bobbin descrive questo personaggio come \"coraggioso\" mentre Maya Shechter di \"TV Guide\" dice che \u00e8 \"un bel bocconcino tosto\". Riguardo al cambiamento del suo personaggio nella seconda stagione, Sarah Wayne Callies dice che \u00abSara \u00e8 una donna che ha fatto tesoro della sua esperienze con vero entusiasmo. Sta ottenendo pi\u00f9 di quello che si aspettava ora e non credo sar\u00e0 la stessa persona dopo questo\u00bb.\nAlla fine della seconda stagione, la Callies informa la produzione della sua gravidanza. Questo ha spinto gli sceneggiatori a rivedere il personaggio di Sara per la stagione seguente, escludendo a priori un'eventuale gravidanza anche per la dottoressa Tancredi. Per questo motivo, l'ultimo episodio della seconda stagione termina con Sara che si allontana dal commissariato di Panama inseguita da un uomo. Questo permette agli sceneggiatori di inscenare il rapimento della donna. Paul Scheuring non ha avuto problemi con la gravidanza dell'attrice, dato che Sara Tancredi sarebbe comunque morta nell'arco di 13 episodi durante la terza stagione. La morte di Sara \u00e8 stata poi anticipata al quarto episodio in quanto i produttori dello show e la Callies non hanno raggiunto un accordo per un nuovo contratto.\nNonostante i disaccordi fra la produzione e Sarah Wayne Callies all'inizio della terza stagione abbiano portato all'uccisione del personaggio di Sara, in un'intervista rilasciata a Jennifer Goodwin per E! Online e pubblicata online il 27 marzo 2008, il produttore Matt Olmstead conferma che la dottoressa Tancredi sar\u00e0 di nuovo presente nella quarta stagione. Il personaggio verr\u00e0 reintrodotto nella serie con una serie di flashback in cui verr\u00e0 spiegato quello che \u00e8 realmente successo a Sara durante il periodo di prigionia di Michael nel carcere di Sona."}
{"id": "1148702", "revid": "34971", "url": "https://it.wikipedia.org/wiki?curid=1148702", "title": "Modo (software)", "text": "modo \u00e8 un software professionale ed animazione 3D e di Special FX, sviluppato dalla Luxology, operante nel campo della computer grafica.\nAl momento il suo core operativo \u00e8 composto da modellazione, painting, rendering, sculpting (ad alto dettaglio), animazione.\nSoftware relativamente giovane; \u00e8 possibile la modellazione poligonale e Incorpora inoltre un motore di rendering GI (\"global illumination\") che permette di ottenere immagini di alto livello e dalle ottime capacit\u00e0 velocistiche.\nIl prodotto ha una interfaccia personalizzabile, facilmente fruibile e da un uso semplice dei comandi. Gli aggiornamenti del programma come molti programmi concorrenti, sono di tipo modulare,\nmodo \u00e8 disponibile sia per ambiente Mac OS X (32bit), sia per ambiente Windows (32bit e 64bit). Una versione per Linux \u00e8 in ancora fase di studio\nIl 2 luglio 2009 \u00e8 stata resa disponibile al pubblico la versione 401, presentata nelle settimane precedenti con \"modcast\" e svariati video dimostrativi su internet e nelle principali capitali mondiali.\nNovit\u00e0 di Modo 401:\nL'interfaccia di modo, le viste tridimensionali e il resto del programma si basano su di un framework proprietario denominato \"nexus\" basato su tecnologia quale openGL, python per l'interfaccia e linguaggi quali C++ e ObjC per le sezioni pi\u00f9 critiche.\nmodo \u00e8 stato utilizzato dalla societ\u00e0 Apple Inc. per alcuni test su alcune delle sue macchine pi\u00f9 recenti, \u00e8 stato tra i primi software del mondo 3D Universal binary (ovvero disponibile sia per Mac-ppc sia per Mac-intel) ed ha inoltre vinto un premio Apple Design Award al WWDC 2006 come \"Best OS X Graphics application\". Luxology Modo \u00e8 perfettamente compatibile con Apple Mac OS X 10.5 Leopard e con Microsoft Windows Vista.\nDurante il Siggraph '07 Luxology e Pixar han \"firmato\" un accordo sullo scambio di tecnologie: in particolare Luxology Modo avr\u00e0 la possibilit\u00e0 di integrare gli algoritmi dei creatori delle subdivision surface (di tipo \"catmull-clark\") e di poter usufrire di alcuni di alcuni algoritmi di propriet\u00e0 PIxar. Queste tecnologie saranno integrate nel pacchetto in una nuova \"major release\" (probabilmente Modo 401)."}
{"id": "1148705", "revid": "110157", "url": "https://it.wikipedia.org/wiki?curid=1148705", "title": "Indian Institute of Science", "text": "L'Indian Institute of Science (IISc) \u00e8 un istituto di ricerca indiano situato a Bangalore (Bengaluru).\nOffre Ph.D (dottorati) a oltre 2.000 studenti sotto la supervisione di pi\u00f9 di 400 membri della facolt\u00e0 di 48 dipartimenti che vanno dall'ingegneria aerospaziale alla biofisica molecolare.\nL'IISc \u00e8 il migliore in India in termini di produzione di ricerca secondo la rivista \"Current Science\".\n\u00c8 anche prima fra le universit\u00e0 indiane e del Sud-Est asiatico nell'\"Academic Ranking of World Universities\" (classifica mondiale delle universit\u00e0 del mondo) condotta dall'SJTU."}
{"id": "1148706", "revid": "547992", "url": "https://it.wikipedia.org/wiki?curid=1148706", "title": "I ragazzi del muretto", "text": "I ragazzi del muretto \u00e8 una serie televisiva andata in onda per tre stagioni su Rai 2 negli anni novanta. La prima puntata and\u00f2 in onda il 28 marzo 1991, l'ultima il 2 luglio 1996, per un totale di 52 episodi.\nTrama.\nLa serie racconta dei problemi quotidiani di un gruppo di amici, liceali, appartenenti per la maggior parte alla media borghesia, che si riunivano attorno al muretto di piazza Mancini nel quartiere Flaminio di Roma. I temi trattati passano dai primi amori adolescenziali ai problemi scolastici, per arrivare a temi sociali pi\u00f9 impegnativi come il razzismo, la violenza negli stadi, l'aborto, l'omosessualit\u00e0, l'AIDS, la droga, la prostituzione, l'accattonaggio, lo sfruttamento degli extracomunitari, la solitudine degli anziani, l'usura.\nProduzione.\nPer realizzare la prima stagione furono coinvolti quattro registi (Tomaso Sherman, Paolo Poeti, Rodolfo Roberti e Nin\u00ec Salerno) e nove sceneggiatori (tra i quali Daniela Bortignoni, Edi Liccioli, Marina Garroni, Giovanni Lombardo Radice, Patrizia Fassio, Domenico Matteucci, Veronica Salvi e Stefano Bambini); ogni puntata cost\u00f2 circa 600 milioni di lire.\nMolti interpreti, soprattutto tra le guest star, ancora alle prime armi, sono poi diventati famosi.\nDegno di nota il fatto che per il ruolo di Giuliana si candidarono senza successo Claudia Pandolfi nel 1991 e Barbara Livi nel recast del 1995. Anche Carlotta Natoli nel 1991 si offr\u00ec per il ruolo di Debora ma le fu preferita Cecilia Dazzi.\nA causa della produzione ritardata della terza stagione, diversi personaggi hanno subito un recasting, ovvero i ragazzi Franz, Debora, Sara, Mitzi, Andrea e Giuliana, oltre ad alcuni genitori. Il costo medio di un episodio della terza stagione era di 400 milioni di lire, con parte delle scene girate in Bulgaria.\nColonna sonora.\nLa colonna sonora \u00e8 composta da Gaetano Curreri e Fabio Liberatori degli Stadio (tra le canzoni ricordiamo \"Generazione di fenomeni\", \"Un disperato bisogno d'amore\", \"Le cose che contano\" e \"Ballando al buio\", entrate a far parte della discografia della band), mentre la sigla iniziale \u00e8 la cover degli U2 di \"Night and Day\" di Cole Porter. \nEpisodi.\nNella prima stagione ogni gioved\u00ec andava in onda un episodio di circa un'ora, a partire dalle successive a ogni appuntamento furono trasmessi due episodi consecutivamente\n, mantenendo la durata."}
{"id": "1148707", "revid": "339392", "url": "https://it.wikipedia.org/wiki?curid=1148707", "title": "SJTU", "text": ""}
{"id": "1148708", "revid": "287204", "url": "https://it.wikipedia.org/wiki?curid=1148708", "title": "Universit\u00e0 Jiao Tong di Shanghai", "text": "Universit\u00e0 Jiao Tong di Shanghai (cinese semplificato: \u4e0a\u6d77\u4ea4\u901a\u5927\u5b66; cinese tradizionale: \u4e0a\u6d77\u4ea4\u901a\u5927\u5b78; Hanyu Pinyin: Sh\u00e0ngh\u01cei Ji\u0101ot\u014dng D\u00e0xu\u00e9; abbreviato Jiao Da (\u4ea4\u5927) o SJTU), \u00e8 una delle pi\u00f9 vecchie e pi\u00f9 influenti universit\u00e0 della Cina.\nL'universit\u00e0 \u00e8 gestita congiuntamente dal Ministero dell'Educazione e dal Governo di Shanghai.\nFormata da 31 dipartimenti, impiega oltre 1900 professori ordinari e professori associati.\nL'istituzione \u00e8 parte della Lega C9, un'associazione che riunisce le nove pi\u00f9 prestigiose universit\u00e0 cinesi.\nUno dei pi\u00f9 illustri studenti dell'Universit\u00e0 Jiao Tong di Shanghai \u00e8 Jiang Zemin, Segretario generale del Partito Comunista Cinese dal 1989 al 2002 e Presidente della Repubblica Popolare Cinese dal 1993 al 2003."}
{"id": "1148709", "revid": "339392", "url": "https://it.wikipedia.org/wiki?curid=1148709", "title": "Universit\u00e0 di Shanghai Jiao Tong", "text": ""}
{"id": "1148710", "revid": "767487", "url": "https://it.wikipedia.org/wiki?curid=1148710", "title": "Deori-Chutias", "text": "I Deori o Deori-Chutias sono una delle pi\u00f9 grandi comunit\u00e0 indigene dell'Arunachal Pradesh e dell'Assam, nel nord-est dell'India.\nStoricamente hanno vissuto nelle aree denominate \"Sadiya\", \"Joidaam\", ai piedi delle valli \"Patkai\" e nei suoi altipiani ed intorno alla \"Valle del Brahmaputra\".\nCi poche sono informazioni scritte su questa comunit\u00e0\nAppartengono alla famiglia sinotibetana, nella sottofamiglia mongoloide e molti di loro hanno svolto un ruolo di figure religiose nella comunit\u00e0 Chutia.\nDescrizione.\nNei documenti del censimento britannico difatti si fa riferimento a loro come \"Deori-Chutias\". La comunit\u00e0 ha mantenuto i tratti etnici distintivi come lingua, religione, racconti folcloristici e credenze tradizionali sviluppate nel corso dei secolo. Sono suddivisi in 3 gruppi: \"Jimochayan\"/\"Dibang-Diyongial\"(Dibongia), \"Midoyan\"/\"Tengapania\", \"Luitugan\"/\"Borgoya\".. la lingua nativa \u00e8 mantenuta solo dal gruppo Dibongia gli altri sono passati alla lingua assamese dovuto al fenomeno della Deriva linguistica.\nGruppi della comunit\u00e0.\nEsistono anche numerose sottocomunit\u00e0:"}
{"id": "1148711", "revid": "15756", "url": "https://it.wikipedia.org/wiki?curid=1148711", "title": "Commissione parlamentare per le riforme costituzionali", "text": "La commissione parlamentare per le riforme costituzionali \u00e8 una commissione bicamerale, istituita pi\u00f9 volte nella storia della Repubblica italiana, per studiare e proporre modifiche alla Costituzione. \u00c8 conosciuta anche con il nome di \"bicamerale\".\nPur avendo rappresentato un'importante sede di riflessione e di proposta sulle prospettive di miglioramento dell'ordinamento costituzionale italiano, nessuno dei tentativi di procedere per questa via alla modifica della Costituzione ebbe successo. Nel 2001, nel 2006 e nel 2016, le riforme costituzionali approvate dal Parlamento e sottoposte al Corpo elettorale per il referendum confermativo hanno perci\u00f2 seguito il metodo ordinario di revisione costituzionale, previsto dall'articolo 138 della Costituzione.\nAntefatti.\nAlcuni progetti di riforma costituzionale avevano cominciato a circolare gi\u00e0 nel corso degli anni '60, come il messaggio indirizzato alla Camera dal presidente Antonio Segni il 17 settembre 1963; si era anche avuta una ricca elaborazione accademica, sia nell'alveo della forma di governo parlamentare, sia con coloriture maggiormente di tipo presidenzialista, come nel progetto del \"Gruppo di Milano\" (guidato da Gianfranco Miglio, del 1983).\nIl tema di una \"grande riforma\" (riferito sia alla forma di Stato che di governo) era per\u00f2 venuto ad emergere nell'agenda politica italiana soltanto per iniziativa del PSI di Bettino Craxi. A questa ottica, prevalentemente orientata - sin dalla fine degli anni '70 - verso il rafforzamento dell'efficienza e della stabilit\u00e0 dell'esecutivo, si erano ispirati - pur nell'estrema diversit\u00e0 delle soluzioni - i vari progetti elaborati, oltre che dai maggiori partiti, in alcune sedi istituzionali (come il \"decalogo Spadolini\" del 1982): il precipitato di questa elaborazione diede luogo alle proposte discusse, l'anno successivo, dalle Commissioni affari costituzionali della Camera e del Senato.\nBicamerale Bozzi (1983-1985).\nNelle sedute del 14 aprile 1983, Camera dei deputati e Senato della Repubblica approvarono due analoghi documenti (una risoluzione alla Camera, un ordine del giorno al Senato), con i quali deliberavano di costituire una Commissione bicamerale composta di venti deputati e venti senatori nominati dai presidenti dei due rami del Parlamento in modo da rispecchiare la proporzione tra i gruppi parlamentari, con il compito di formulare proposte di riforme costituzionali e legislative, nel rispetto delle competenze istituzionali delle Camere e senza interferire sull'iter delle iniziative legislative in corso. L'anticipato scioglimento delle Camere imped\u00ec allora di dare attuazione a tali deliberazioni; ma nella IX legislatura, nelle sedute del 12 ottobre 1983, sia la Camera sia il Senato tornavano sull'argomento e approvavano mozioni di analogo contenuto con le quali veniva rinnovata la precedente deliberazione.\nLe due Commissioni cos\u00ec costituite dovevano quindi formare una Commissione bicamerale avente il compito di \"formulare proposte di riforme costituzionali e legislative, nel rispetto delle competenze istituzionali delle due Camere, senza interferire nella loro attivit\u00e0 legislativa su oggetti maturi ed urgenti, quali la riforma delle autonomie locali, l'ordinamento della Presidenza del Consiglio, la nuova procedura dei procedimenti d'accusa\". La Commissione avrebbe dovuto rassegnare le sue conclusioni ai Presidenti delle due Camere entro un anno dalla sua prima seduta. Nelle sedute del 28 e del 29 novembre 1984, rispettivamente, la Camera dei deputati e il Senato della Repubblica prorogavano il termine per la presentazione della relazione conclusiva della Commissione, che scadeva il 30 novembre, di ulteriori 60 giorni.\nLa Commissione bicamerale per le riforme istituzionali, a presiedere la quale i Presidenti delle Camere nominavano il deputato Aldo Bozzi, teneva la sua prima seduta in data 30 novembre 1983. Dopo una discussione preliminare di carattere generale, la Commissione esaminava successivamente i temi concernenti il Parlamento, il Governo, le fonti normative, il Presidente della Repubblica, i partiti, il sistema elettorale; tutti questi argomenti sono stati poi approfonditi dall'Ufficio di Presidenza allargato ai rappresentanti dei gruppi, costituito in gruppo di lavoro per esaminare le proposte che il Presidente avrebbe poi sottoposto alla Commissione plenaria per le scelte definitive. Complessivamente, la relazione prevedeva la revisione di 44 articoli della Costituzione.\nLa relazione conclusiva della Commissione fu approvata dai componenti della Commissione facenti parte dei gruppi DC, PSI, PRI, PLI, con l'astensione i rappresentanti dei gruppi comunista e socialdemocratico; espressero voto contrario i gruppi MSI-DN, Sinistra indipendente, Democrazia Proletaria e Union Vald\u00f4taine. Furono inoltre presentate 6 relazioni di minoranza dai membri della Commissione appartenenti agli altri gruppi politici: si tratta delle relazioni aventi come primi firmatari rispettivamente gli on. Vincenzo Russo, Mino Milani, Augusto Antonio Barbera, Stefano Rodot\u00e0, Franco Franchi e Roland Riz. Il concreto avvio dell'esame parlamentare dei progetti riguardanti i temi e le proposte oggetto dei lavori dei Comitati e della Commissione bicamerale era per\u00f2 sostanzialmente rimesso all'iniziativa dei gruppi politici che non raggiunsero un sufficiente accordo in merito.\nIl progetto di riforma approvato dalla Commissione prevede una riduzione del numero dei parlamentari, anche se il numero esatto non viene formalizzato. Per quanto riguarda la Camera dei deputati, la modifica principale, relativa all'articolo 56, prevede che la ripartizione dei seggi tra le circoscrizioni si effettui dividendo il numero degli abitanti della Repubblica, in base all'ultimo censimento, per il numero dei seggi da assegnare, anzich\u00e9 per il numero fisso di 630, come attualmente previsto.\nSi prevede, nel nuovo testo dell'articolo 57, che possano diventare senatori di diritto e a vita anche gli ex Presidenti delle Camere per almeno una legislatura e gli ex Presidenti della Corte costituzionale per almeno un mandato presidenziale. Inoltre, si limita il numero complessivo dei senatori a vita a otto: viene cos\u00ec abrogato l'attuale articolo 59.\nInfine, il nuovo testo dell'articolo 69 prevede che la legge determini i limiti delle spese che i candidati possono affrontare per l'elezione e stabilisca norme adeguate a prevenire e reprimere le violazioni.\nPer quanto riguarda la funzione legislativa, essa \u00e8 esercitata da entrambe le Camere congiuntamente per le leggi costituzionali ed elettorali, sull'organizzazione ed il funzionamento delle istituzioni costituzionali, di bilancio o tributarie, che prevedono sanzioni penali restrittive della libert\u00e0 personale, che tutelino le minoranze linguistiche, di attuazione degli articoli 7 e 8 della Costituzione, che determinano i principi fondamentali delle leggi cornice, statuti regionali, conversione di decreti legge ed autorizzazione alla ratifica dei trattati internazionali. Per altre leggi, la funzione legislativa \u00e8 esercitata dalla sola Camera, salvo la possibilit\u00e0 per il Governo o per un terzo dei senatori di richiedere entro 15 giorni dall'approvazione che il progetto sia esaminato anche dal Senato, che entro i 30 giorni successivi deve rinviare il progetto alla Camera con le proposte di modificazione. La Camera deve pronunziarsi entro i successivi 30 giorni. In questo caso, il riesame influisce anche sulla promulgazione in quanto il nuovo articolo 73 dispone che, per le leggi di cui pu\u00f2 essere richiesto il riesame, essa avvenga non prima del quindicesimo giorno successivo all'approvazione da parte della Camera; mentre, per le leggi di cui \u00e8 stato chiesto il riesame, la promulgazione avviene dopo la scadenza del termine posto per l'esame o immediatamente dopo che la Camera si sia pronunciata in via definitiva in caso di modificazioni apportate dal Senato.\nIl testo approvato dalla Commissione prevede la revisione degli articoli 92, 93, 94 e 96 della Costituzione, pur mantenendo la forma di governo parlamentare ed il necessario rapporto fiduciario con il Parlamento. Il nuovo testo dell'articolo 93 prevede che il Presidente della Repubblica designi il Presidente del Consiglio, il quale, entro 10 giorni, espone alle Camere riunite il programma del Governo e la composizione del Consiglio di Gabinetto. La fiducia \u00e8 espressa, mediante mozione motivata e votata per appello nominale, al Presidente del Consiglio, che conseguentemente assume le sue funzioni prestando giuramento. I Ministri sono nominati dal Presidente della Repubblica, su proposta del Presidente del Consiglio: con la stessa procedura possono essere revocati. Per quanto riguarda la costituzione e la risoluzione del rapporto fiduciario, il nuovo testo dell'articolo 94 prevede che le due Camere accordino o revochino la fiducia in seduta comune.\nBicamerale De Mita-Iotti (1993-1994).\nDopo che nella X Legislatura la questione era stata influenzata dalle feroci contrapposizioni determinate dal messaggio alle Camere del 26 giugno 1991 di Francesco Cossiga sulla revisione della Costituzione repubblicana mediante una nuova Assemblea costituente, nell'XI Legislatura venne istituita la Commissione bicamerale De Mita - Iotti: tra i suoi scopi vi era quello di cercare di risanare la frattura tra Paese reale e Paese legale, lamentato in politica agli inizi degli anni '90; pur in presenza del fallimento dei precedenti tentativi di riforma costituzionale, si opt\u00f2 nuovamente per la formula della commissione bicamerale, che pure aveva destato alcuni dubbi in dottrina sulla sua reale efficacia. Dopo le dimissioni del suo primo presidente, Ciriaco De Mita, ne assunse la presidenza Nilde Iotti.\nAlla fine dei lavori, venne approvato in commissione una proposta di riforma della forma di governo con evidenti assonanze al sistema tedesco: era previsto infatti l'elezione da parte del Parlamento in seduta comune del Primo ministro con maggioranza assoluta, sulla base di candidature sottoscritte da almeno un terzo dei componenti l'Assemblea. Se entro un mese non venisse eletto, il candidato sarebbe stato designato dal Presidente della Repubblica, in caso contrario, le camere sarebbero state sciolte e si sarebbe ritornati alle urne. Il Presidente della Repubblica nomina con proprio decreto il Primo ministro eletto che, prima di assumere le funzioni, presta giuramento nelle sue mani. Al Primo ministro spetta invece di nominare e revocare i ministri e i viceministri. \u00c8 prevista la incompatibilit\u00e0 tra le funzioni di ministro e viceministro e il mandato parlamentare.\nPer quanto riguarda il rapporto fiduciario, il Parlamento avrebbe potuto sfiduciare il Governo solo con una mozione di sfiducia costruttiva, approvata con maggioranza assoluta e apportando il nome del successivo candidato. L'approvazione della mozione comporta la nomina da parte del Presidente della Repubblica del nuovo Primo ministro, con conseguente revoca di quello in carica e decadenza degli altri ministri. In caso di dimissioni, di morte o di impedimento permanente del Primo ministro, il Parlamento elegge il successore con le procedure sopra descritte. Per evitare un uso strumentale delle dimissioni da parte del Primo ministro, \u00e8 prevista la non immediata rieleggibilit\u00e0 del Primo ministro dimissionario. Il nuovo testo dell'art. 92 Cost. prevede che del Governo facciano parte, oltre al Primo ministro ed ai Ministri, anche i viceministri, che il testo in esame propone di sostituire alla figura dei sottosegretari. Viene posto un limite massimo al numero dei ministri che non pu\u00f2 essere superiore a diciotto. Rispetto al contenuto dell'arti. 95 Cost. in vigore, il testo approvato dalla Commissione conferma che il Primo ministro dirige la politica generale del Governo e ne \u00e8 responsabile. Egli inoltre promuove e coordina l'attivit\u00e0 dei ministri: Primo ministro e ministri sono responsabili collegialmente degli atti del Consiglio dei ministri, mentre i singoli ministri conservano la responsabilit\u00e0 per gli atti dei rispettivi dicasteri. \u00c8 inoltre demandato alla legge il compito di provvedere all'ordinamento del Governo e alla determinazione dell'attribuzione e dell'organizzazione dei ministeri. In connessione con l'ampia revisione del riparto tra le competenze statali e regionali disposta dal testo in esame, \u00e8 prevista la possibilit\u00e0 di istituire i ministeri solo nelle materie riservate alla competenza dello Stato.\nTale riforma, presentata l'11 gennaio 1994 alle Presidenze delle due Camere, venne accantonata con lo scioglimento anticipato della legislatura avvenuto cinque giorni dopo.\nLe proposte di revisione ripresero ad essere esaminate nella XII legislatura, ma in sede interna alla Presidenza del Consiglio dei ministri, dando luogo il 14 luglio 1994 al Comitato di studio sulle riforme istituzionali, elettorali e costituzionali (cosiddetto Comitato Speroni, dal nome del senatore ministro per le riforme istituzionali). Il testo approvato dal Comitato fu quindi trasmesso il 21 dicembre 1994 al Presidente del Consiglio che tuttavia il giorno dopo si dimetteva.\nBicamerale D'Alema (1997).\nLa Commissione parlamentare per le riforme costituzionali, chiamata informalmente \"Bicamerale\", fu costituita nel 1997, durante la XIII Legislatura, per lo studio e la presentazione di una riforma della Costituzione: il 24 gennaio 1997 venne promulgata la legge costituzionale \"Istituzione di una Commissione parlamentare per le riforme costituzionali\". Si decise la formazione di una bicamerale composta da 35 deputati e 35 senatori. Il 5 febbraio 1997 Massimo D'Alema, allora segretario del PDS, venne eletto Presidente con 52 voti su 70 con l'appoggio di Forza Italia e dei centristi del Polo. Vennero eletti 3 vicepresidenti: Leopoldo Elia (PPI), Giuliano Urbani (FI) e Giuseppe Tatarella (AN). A seguito di ci\u00f2, la Lega Nord abbandon\u00f2 la commissione per rientrarvi a sorpresa il 4 giugno e votare con il Polo il semipresidenzialismo.\nUn evento importante, anche se avvenuto fuori dal contesto istituzionale, fu il \"patto della crostata\" il 18 giugno 1997 a casa di Gianni Letta, in cui PDS, FI, AN e PPI raggiunsero l'intesa per una repubblica semipresidenziale e una legge elettorale a doppio turno di coalizione. Un profilo affrontato nel testo era anche il Titolo IV della Seconda parte della Costituzione, attinente alla giustizia.\nIl 30 giugno la Bicamerale vota il testo di riforma completo, comprensivo di una parte sulla forma di Stato e di governo; ad esso vengono preannunciati in assemblea alla Camera 42 000 emendamenti. Dopo molti colpi di scena, con la formazione e il disfacimento di assi inediti fra partiti di destra e sinistra, il 1\u00ba febbraio 1998 Berlusconi sorprende tutti ribaltando, con la richiesta di cancellierato e proporzionale, la posizione adottata fino a quel momento. A questa richiesta Berlusconi fa seguire un ultimatum il 27 maggio 1998, con l'effetto pratico di rovesciare il tavolo delle trattative. La nota ufficiale della morte della Bicamerale viene diramata dal presidente della Camera Luciano Violante il 9 giugno, quando annuncia all'aula che Massimo D'Alema gli ha comunicato che in mattinata l'ufficio di presidenza della \"commissione ha preso atto del venire meno delle condizioni politiche per la prosecuzione della discussione\". Fabio Mussi dei DS denunci\u00f2 allora:\nQuest'ultimo rispose:\nIl giudice Gherardo Colombo defin\u00ec la Bicamerale in un'intervista al \"Corriere della Sera\" del 22 febbraio 1998 come \"figlia del ricatto\" attirando numerosissime critiche dal centrodestra e dal centrosinistra. Per converso, il giudice Carlo Nordio ha sostenuto su \"Il Messaggero\" che \"il roccioso presidente D'Alema rinunci\u00f2 alla sua riforma bicamerale su pressione dell'associazione magistrati\". In un'intervista a \"Il Borghese\" dell'aprile 1997 Licio Gelli afferm\u00f2 che le riforme proposte dalla Bicamerale erano fortemente simili al Piano di Rinascita Democratica della P2.\nIl superamento del metodo della Commissione bicamerale.\nI tentativi di una revisione organica della Costituzione - che si erano orientati inizialmente in direzione della descritta modalit\u00e0 istruttoria, conferita ad una Commissione bicamerale, pi\u00f9 volte ricostituita nelle legislature IX, XI e XIII - non approdarono mai ad un esame delle Assemblee delle due Camere, pur restando la base per una serie di interessanti proposte, spesso riaffiorate nei successivi tentativi.\nDopo le esperienze del 1993 e del 1997 la classe politica italiana prese quindi coscienza del fatto che la via delle Commissioni bicamerali non si era dimostrata la migliore da percorrere per apportare importanti modifiche al testo costituzionale. Riaffiorarono anzi le critiche della dottrina, che avevano lamentato - nel metodo istruttorio conferito ad una commissione bicamerale - una via per aggirare le garanzie previste dal Costituente per rivedere la Costituzione: queste critiche trovarono ulteriore sostegno sul piano fattuale, in ragione del fatto che i lavori delle due ultime Commissioni avevano portato a un nulla di fatto.\nDopo queste due negative esperienze, vi fu quindi una riscoperta dell'intero art. 138 della Costituzione: ci\u00f2 \u00e8 dimostrato direttamente dai frutti del lavoro parlamentare, visto che fra il 1999 e il 2005 sono state approvate ben dieci leggi di rango costituzionale (compresa quella che \u00e8 stata oggetto di referendum alla fine del giugno 2006).\nFra questi atti normativi soltanto le leggi costituzionali approvate nel 1999 hanno avuto il consenso di almeno i due terzi dei membri di ciascuna Camera, mentre tutte le altre sono state approvate con la sola maggioranza assoluta. Quest'ultima considerazione mette in luce il venir meno di quell'accordo politico, esistente in Parlamento e relativo alle riforme costituzionali, in virt\u00f9 del quale le modifiche della Costituzione potevano s\u00ec essere fatte, ma soltanto con un ampio consenso fra le forze politiche.\nIl prevalere di riforme approvate \"a colpi di maggioranza\" rispetto al periodo precedente - in cui vi era comunque un equilibrio tra leggi \"consensuali\" e \"maggioritarie\" - segna invece un cambiamento nel panorama della politica italiana. La cultura politica oggi predominante - in tema di riforme istituzionali italiane - appare fondata su un'equivalenza fra principio democratico e principio maggioritario, in quanto vi \u00e8 la tendenza a modificare la Costituzione (e comunque la forma di governo, come avviene quando si modifica la legge elettorale) secondo gli orientamenti politici che sono propri della maggioranza di turno: lo dimostra il dato statistico-giuridico riguardante il periodo 2000-2015, durante il quale ben nove (su dieci) sono state le leggi di revisione della Costituzione approvate con i soli voti della maggioranza parlamentare, senza cercare larghe intese all'interno delle forze politiche.\nDal computo rimane esclusa la sola legge costituzionale 23 gennaio 2001, n. 1 che modifica le disposizioni concernenti la forma di Governo contenute negli statuti delle Regioni ad autonomia differenziata. Per ci\u00f2 che invece concerne le modifiche apportate alla Carta costituzionale, si \u00e8 sempre trattato di modifiche di grande importanza, anche ove avessero carattere puntuale, che hanno interessato entrambe le parti della Costituzione.\nCon riferimento alla prima parte della Costituzione, le modifiche hanno riguardato gli artt. 48 e 51 Cost. e sono state cos\u00ec introdotte regole concernenti il voto degli italiani all'estero e le pari opportunit\u00e0 fra i due sessi. Temi, questi ultimi, molto discussi negli ultimi decenni: basti pensare che gi\u00e0 nel \"famoso\" messaggio del 26 giugno 1991 indirizzato dal Presidente della Repubblica Cossiga alle Camere si auspicava una celere risoluzione del problema relativo al diritto di voto degli italiani residenti all'estero.\nLe modifiche apportate (o solo tentate) alla Parte II della Costituzione hanno invece interessato moltissimi articoli: si va dall'art. 111 Cost. al cui interno sono stati inseriti (e cos\u00ec costituzionalizzati) i principi del giusto processo fino alle disposizioni riguardanti l'autonomia regionale.\nLa dottrina osserva come si tratti di leggi di revisione con le quali le forze politiche hanno, per la prima volta, cercato di rispondere a principi affermati dalla Corte costituzionale tramite la propria giurisprudenza. Merita rilievo anche la tendenza alla prolissit\u00e0 propria delle norme costituzionali recentemente introdotte; ci\u00f2 induce a far pensare che il legislatore costituzionale italiano con questa inclinazione verso norme di dettaglio abbia risentito di recenti influenze provenienti dagli ordinamenti costituzionali stranieri.\nL'utilizzo unilaterale dell'art. 138 Cost..\nAll'interno di questo lungo periodo di riforme un occhio di attenzione lo meritano indubbiamente le leggi costituzionali 22 novembre 1999, n. 1 e 18 ottobre 2001, n. 3 le quali hanno integralmente modificato il Titolo V, Parte II, della Costituzione e proprio in virt\u00f9 di queste due leggi, approvate con la maggioranza qualificata (la prima) e quella assoluta (la seconda), in dottrina si \u00e8 evidenziato, differentemente da quanto le forze politiche avevano sostenuto fino alla seconda met\u00e0 degli anni novanta, che l'art. 138 della Costituzione, soprattutto il procedimento in esso descritto, \u00e8 idoneo ad apportare grandi riforme al testo costituzionale a condizione che vi sia una coerente e precisa volont\u00e0 delle forze politiche.\n\u00c8 proprio durante l'iter d'approvazione della legge costituzionale 3/2001 che si presentano le condizioni previste dalla Costituzione per la richiesta e la successiva indizione della consultazione popolare all'interno del procedimento di revisione costituzionale.\nBench\u00e9 attuato con la legge 25 maggio 1970 n. 352 questo tipo di referendum non si era ancora mai svolto in quanto costituisce una fase meramente eventuale (attivabile solo su richiesta di parte) del procedimento previsto nell'art. 138 Cost. ma anche perch\u00e9 fino ad allora la grandissima parte delle revisioni costituzionali erano state approvate con la maggioranza qualificata in sede di seconda deliberazione parlamentare.\nLa legge costituzionale sopra citata nacque da un originario progetto formulato dall'allora Governo di Centro-Sinistra con l'unanime consenso da parte dell'opposizione; questa iniziativa sembrava raccogliere quanto di buono fatto dalla \"Commissione D'Alema\" ma quasi al termine dell'elaborazione del disegno di legge le forze politiche di minoranza, che inizialmente lo avevano avallato, ritirarono la loro adesione e il progetto di legge fu approvato con il modestissimo scarto di quattro voti di maggioranza e (per giunta) durante gli ultimi giorni della tredicesima legislatura, momento in cui i pensieri e gli sforzi delle forze politiche erano diretti verso le nuove consultazioni elettorali.\nIl primo referendum costituzionale.\nConseguenza di quest'approvazione fu la richiesta bi-partisan di un referendum sulla legge appena approvata. Venne cos\u00ec evidenziato per la prima volta che la nostra Costituzione non prevedeva meccanismi perch\u00e9 questo tipo di consultazione fosse solo un'occasione d'opposizione per le minoranze.\nSi evidenzia ci\u00f2 perch\u00e9 il referendum da un lato fu richiesto dall'opposizione al fine di evitare la revisione costituzionale ma dall'altro fu richiesto anche dalla stessa maggioranza affinch\u00e9 il corpo elettorale confermasse il testo uscito dai lavori del Parlamento. Dopo molte incertezze sulla data di svolgimento, il referendum costituzionale si tenne il 7 ottobre 2001 e vide prevalere i s\u00ec con il 64,2%, a fronte di un'affluenza alle urne di solo il 34,1%.\nDa un punto di vista strettamente storico questa consultazione rappresenta la prima occasione, dal 1948 in poi, in cui un rilevante testo costituzionale \u00e8 stato approvato mediante consultazione popolare.\nQuesta consultazione \u00e8 stata importante non solo perch\u00e9 ha rappresentato il primo utilizzo di un istituto di democrazia diretta, concepito dal Costituente come estrema garanzia costituzionale, ma anche perch\u00e9 si dimostr\u00f2 cos\u00ec che la sola maggioranza parlamentare \u00e8 in grado di fare revisioni costituzionali. Ci\u00f2 \u00e8 stato reso possibile anche perch\u00e9 fino all'anno 2006 le ultime tornate elettorali si erano svolte sulla base di un sistema fondato sul principio maggioritario mentre il meccanismo contenuto nell'art. 138 Cost. era stato concepito dal Costituente in funzione di un sistema elettorale basato sul proporzionale.\nLa bozza di Lorenzago.\nIl referendum dell'ottobre 2001 si svolse quando era gi\u00e0 cominciata la quattordicesima legislatura ed era in carica il secondo Governo Berlusconi: ci\u00f2 significa che quelle forze politiche che avevano approvato, in Parlamento, la legge costituzionale oggetto di consultazione, al momento del voto occupavano, in Parlamento, i banchi dell'opposizione. Ci\u00f2 nonostante il corpo elettorale avall\u00f2 l'atto normativo ed entr\u00f2 cos\u00ec in vigore la pi\u00f9 importante riforma della Carta costituzionale mai approvata.\nIl Governo Berlusconi e la maggioranza parlamentare che lo sosteneva annunciarono di voler nuovamente modificare la stessa parte della Carta costituzionale; ci\u00f2 avvenne anche perch\u00e9 all'interno della coalizione di Governo vi erano delle forze politiche strenue sostenitrici di una riforma costituzionale in senso federale che facevano di queste ideologie il cardine della loro esistenza politica: l'intesa, tra le forze della maggioranza di centro-destra, fu raggiunta nella baita di montagna del ministro Tremonti, a Lorenzago, e fu poi travasata in un disegno di legge costituzionale.\nQuesti propositi sfociarono nell'approvazione, a maggioranza assoluta, di una legge costituzionale che andava a rivedere non soltanto il Titolo V ma l'intera seconda parte della Costituzione.\nIl testo approvato dal Parlamento modificava: la forma di governo, la struttura del parlamento, la forma dello Stato, i rapporti fra lo Stato e le venti Regioni italiane e inoltre rivedeva in maniera importante i poteri e le funzioni degli organi di garanzia. Il testo fu molto criticato da chi ha sostenuto che esso non chiudeva la transizione costituzionale, non poneva le basi per un moderno Stato federale n\u00e9 offriva regole certe per una democrazia dell'alternanza. Al contrario, l'opposizione riteneva che l'entrata in vigore di questa riforma avrebbe avuto la conseguenza di minacciare l'unit\u00e0 del paese, i basilari diritti costituzionali (istruzione, sanit\u00e0 e sicurezza) e inoltre avrebbe indebolito le garanzie costituzionali al cospetto di un pi\u00f9 forte ruolo di maggioranza e governo.\nIl tentativo di modifica dell'art. 138 Cost..\nCon questa riforma si proponeva la modifica anche dell'art. 138 Cost il cui nuovo testo avrebbe visto scomparire l'attuale terzo comma mentre il secondo subiva un'importante modifica (il primo rimaneva invariato).\nUna prima critica mossa dalla dottrina costituzionalistica \u00e8 stata quella secondo la quale con questa riforma non si accoglievano nessuna delle esigenze palesate, in materia di garanzie costituzionali, da parte delle forze politiche di opposizione e della dottrina giuridica al fine di adattare la Costituzione al sistema elettorale maggioritario allora in vigore.\nDa parte di questi ultimi soggetti veniva richiesto il rafforzamento delle garanzie democratiche alla base della revisione costituzionale, pi\u00f9 specificamente si auspicava: un innalzamento del quorum con cui le Camere erano chiamate a deliberare in seconda lettura, un eventuale scioglimento del Parlamento fra la prima e la seconda deliberazione (o tra la fase dell'iniziativa e quella della revisione) per dare al popolo la possibilit\u00e0 di pronunciarsi sulla revisione e infine si auspicava la modifica della disposizione sul referendum costituzionale in modo che questa consentisse agli elettori di esprimersi su gruppi omogenei di modifiche garantendo cos\u00ec l'effettivit\u00e0 del principio di libert\u00e0 del voto \"ex\" art. 48, comma 2 della Costituzione.\nAnalizzando le modifiche che il nuovo progetto ha tentato di introdurre con riferimento al referendum costituzionale \u00e8 possibile constatare come queste fossero due: la prima avrebbe riguardato il testo del secondo comma che sarebbe stato modificato con un testo in cui la validit\u00e0 della consultazione era subordinata al raggiungimento di un quorum di partecipazione analogo a quello dell'art. 75 Cost. anche se con effetti opposti rispetto a quello previsto per il referendum abrogativo..\nPer ci\u00f2 che concerne la seconda modifica che il progetto di legge avrebbe apportato alla Costituzione, questa \u00e8 rappresentata dall'abrogazione dell'art. 138, comma 3 Cost., con cui si apriva la possibilit\u00e0 che una legge di revisione costituzionale potesse essere sottoposta al voto popolare anche nel caso in cui durante la fase parlamentare fosse stata approvata con il consenso di almeno i due terzi dei membri di ciascuna Camera; in questo caso la consultazione non sarebbe gravata da alcun onere di partecipazione. La \"ratio\" di questa abrogazione sembra quella di riconoscere anche alle pi\u00f9 esigue minoranze politiche e sociali il potere di chiedere un referendum per verificare il gradimento delle modifiche costituzionali da parte dei votanti e ci\u00f2 avrebbe comportato che ampi accordi fra le forze politiche non sarebbero pi\u00f9 stati in grado di assicurare un'immediata entrata in vigore della riforma approvata dal Parlamento.\nIl secondo referendum costituzionale.\nIl progetto di revisione costituzionale formulato dall'allora Governo Berlusconi \u00e8 stato poi oggetto di referendum (questa volta chiesto solo dai partiti rimasti soccombenti in aula) svoltosi il 25 e 26 giugno 2006. Era questa la seconda occasione in cui si svolgeva, nell'ordinamento italiano, una consultazione di questo tipo; in quest'occasione si recarono alle urne molti pi\u00f9 elettori rispetto alla consultazione del 2001 e infatti si raggiunse la percentuale del 52,30% degli aventi diritto e la legge oggetto di voto popolare fu respinta dagli elettori. Essi per il 61,32% risposero in maniera negativa al quesito che cos\u00ec era formulato:\n\"Approvate il testo della legge costituzionale concernente \"Modifiche alla Parte II della Costituzione\" approvato dal Parlamento e pubblicato nella Gazzetta Ufficiale n. 269 del 18 novembre 2005?\".\nLa commissione per la revisione dell'ordinamento della Repubblica.\nL'iniziativa che riprese il disegno di revisione costituzionale - dopo che nella XV legislatura ci si era limitati all'adozione in Commissione referente di un testo base detto \"bozza Violante\" - nella XVI legislatura part\u00ec in Senato ed approd\u00f2 in Assemblea con la relazione del senatore Francesco Rutelli sull'Atto nn. 2173, 2563, 3135, 3229, 3244, 3287, 3288, 3348, 3384 e 3413-A. La Commissione che si sarebbe voluta istituire avrebbe avuto una funzione redigente per elaborare ed approvare un progetto da sottoporre alla Camera dei deputati e al Senato per il solo voto finale, che sarebbe avvenuta a maggioranza assoluta dei componenti di ciascuna Camera, con lo stesso quorum previsto per la seconda deliberazione dall'articolo 138 della Costituzione.\nLa commissione Quagliariello ed il mancato Comitato parlamentare per le riforme costituzionali del 2013.\nNel 2013, subito dopo la relazione conclusiva dei dieci saggi nominati dal presidente Giorgio Napolitano, Governo e Parlamento hanno avviato l'iter per una riforma ampia della Costituzione.\nIl governo Letta, insediatosi il 28 aprile 2013, inser\u00ec nel suo programma di governo la creazione di una sede, alla quale partecipassero tutti i gruppi parlamentari, in cui si sarebbe dovuta riformare la Seconda parte della Costituzione.\nDi conseguenza, il ministro Gaetano Quagliariello procedette all'istituzione di un apposito gruppo di lavoro, composto da costituzionalisti incaricati di vagliare le proposte di riforma: esso, tra l'altro, avrebbe dovuto disporre la consultazione delle autonomie territoriali, a fini di coinvolgimento nel processo di riforma. Contemporaneamente, si present\u00f2 un disegno di legge costituzionale per l'istituzione di un Comitato parlamentare con poteri referenti.\nIl disegno di legge costituzionale, predisposto dal governo Letta, \u00e8 stato approvato in prima lettura dal Senato della Repubblica nella seduta di gioved\u00ec 11 luglio 2013 con 203 voti favorevoli, 54 contrari e 4 astenuti e dalla Camera dei Deputati nella seduta del 10 settembre 2013, con 397 voti favorevoli, 132 contrari e 5 astenuti.\nLa revisione costituzionale nel disegno di legge del governo Renzi.\nPer l'approvazione definitiva il testo del governo Letta avrebbe dovuto essere riapprovato dalle due Camere in seconda lettura, ai sensi dell'art. 138 della Costituzione; ma il cambio di governo ha prodotto la scelta, diversa, di un disegno di legge costituzionale di iniziativa governativa di diretta revisione della Costituzione, mediante l'ordinario meccanismo previsto dall'articolo 138 della Costituzione.\nPresentato al Senato, l'8 aprile 2014, sotto forma di disegno di legge a firma Renzi e Boschi recante \u201cDisposizioni per il superamento del bicameralismo paritario, la riduzione del numero dei parlamentari, il contenimento dei costi di funzionamento delle istituzioni, la soppressione del CNEL e la revisione del Titolo V della parte II della Costituzione\u201d (A.S. 1429), il testo \u00e8 stato approvato, in prima lettura, con modificazioni, l'8 agosto 2014. La Camera dei deputati l'ha poi esaminato a partire dalla seduta del 16 dicembre 2014, in Assemblea, dove \u00e8 stato approvato, con modificazioni, nella seduta del 10 marzo 2015.\nIl disegno di legge costituzionale (A.S. 1429-B) \u00e8 quindi tornato all'esame del Senato in seconda lettura, che lo ha approvato, con modificazioni, il 13 ottobre 2015.\nSuccessivamente, il disegno di legge (A.C 2613-B) \u00e8 stato sottoposto nuovamente all'esame della Camera dei deputati in seconda lettura, in considerazione delle modifiche introdotte dal Senato. L'assemblea della Camera ha avviato il nuovo esame a partire dal 20 novembre 2015, concludendolo con la votazione finale l'11 gennaio 2016.\nA questo punto il provvedimento \u00e8 stato trasmesso al Senato (AS 1429-D) che lo ha approvato in seconda deliberazione il 20 gennaio 2016 con la maggioranza assoluta dei suoi componenti. Il disegno di legge, trasmesso alla Camera il 21 gennaio, \u00e8 stato definitivamente approvato il 12 aprile 2016 con 367 voti a favore e 7 contrari.\nNon essendo stata raggiunta la maggioranza qualificata, richiesta dall'articolo 138, di due terzi dei componenti, il provvedimento non \u00e8 stato direttamente promulgato per dare la possibilit\u00e0 di richiedere un referendum confermativo entro i successivi tre mesi, facolt\u00e0 gi\u00e0 esercitata nello stesso mese di aprile 2016. Il referendum si \u00e8 tenuto il 4 dicembre 2016 e la riforma \u00e8 stata bocciata con il 59,12% dei no.\nOltre alla nuova configurazione del procedimento legislativo secondo il principio del bicameralismo non paritario, il testo - nella sintesi che ne ha fatto il professore Stefano Ceccanti - prevede \"un innalzamento delle firme per le proposte di legge di iniziativa popolare (da 50 mila a 150 mila)\", introduce \"il controllo preventivo di costituzionalit\u00e0 per le sole leggi elettorali di Camera e Senato su richiesta di un quarto dei deputati o un terzo dei senatori, che si potr\u00e0 esercitare anche sulle leggi vigenti al momento dell'entrata in vigore della riforma\", prevede \"un differimento dei termini in caso di rinvio presidenziale di una legge di conversione di decreti\", prevede che \"nel caso in cui su una proposta\ndi referendum abrogativo ottenga pi\u00f9 di 800 mila firme di sottoscrittori, il quorum di validit\u00e0 scenda dalla maggioranza assoluta degli aventi diritto al voto alla maggioranza di coloro che hanno effettivamente votato alle precedenti elezioni politiche\", pone \"alcune limitazioni alla decretazione d'urgenza\", \"stabilisce nella maggioranza assoluta dei deputati il quorum per la dichiarazione di guerra\", cambia \"la procedura per l'elezione del Presidente della Repubblica\" e \"sopprime l'elenco delle materie a potest\u00e0 legislativa concorrente\"."}
{"id": "1148712", "revid": "63756", "url": "https://it.wikipedia.org/wiki?curid=1148712", "title": "Circondario di Wolfenb\u00fcttel", "text": "Il circondario di Wolfenb\u00fcttel (targa WF) \u00e8 un circondario (\"Landkreis\") della Bassa Sassonia, in Germania.\nComprende 3 citt\u00e0, 34 comuni e 3 territori extracomunali.\nCapoluogo e centro maggiore \u00e8 Wolfenb\u00fcttel."}
{"id": "1148713", "revid": "1543377", "url": "https://it.wikipedia.org/wiki?curid=1148713", "title": "Point of Know Return", "text": "Point of Know return \u00e8 il quinto album in studio del gruppo musicale statunitense Kansas, pubblicato nel 1977.\nStoria.\nLe sessioni di registrazione per questo iniziarono nel giugno del 1977 allo Studio in the Country, la struttura di Bogalusa, in Louisiana, dove furono registrati i precedenti due album del Kansas: a causa della rottura dell'attrezzatura della band allo Studio in the Country, i Kansas cambiarono i siti di registrazione, la maggior parte della registrazione di Point of Know Return \u00e8 stata fatta ai Woodland Studios di Nashville nel mese di luglio.\nIl cantante Steve Walsh ha lasciato brevemente il gruppo durante la registrazione di questo album. In un'intervista al programma radiofonico settimanale In the Studio with Redbeard, avrebbe ammesso che, a quel punto, era stato una specie di primadonna ed era attratto dalla possibilit\u00e0 di una carriera da solista.\nDust in the Wind, \u00e8 noto per il motivo delle chitarre che si intrecciano e del violino. La linea di chitarra per la canzone \u00e8 stata scritta da Kerry Livgren come esercizio con le dita per imparare il fingerpicking. Sua moglie, Vicci, ha sentito quello che stava facendo, ha osservato che la melodia era carina e lo ha incoraggiato a scrivere testi per essa. Livgren non era sicuro che ai suoi compagni di band sarebbe piaciuto, dal momento che era un allontanamento dal loro stile distintivo. Tuttavia lo offr\u00ec loro, e la canzone fu accettata e poi registrata.\nRecensioni.\nRolling Stone ha dato all'album una recensione mista, dicendo che sebbene il passaggio a canzoni pi\u00f9 brevi in genere funzioni, i testi sono \"una pallida e ridicola rivisitazione dell'esotismo da scantinato d'occasione impiegato dalla folla dell'art-rock britannico\". Hanno commentato che sebbene nel Kansas manchi un solista virtuoso, il modo di suonare dell'ensemble della band \u00e8 forte e deciso. Robert Taylor di AllMusic ha scritto che \"l'interazione e la musicalit\u00e0 superiore del Kansas rendono questa registrazione sia rock classico che rock progressivo essenziale\", nonostante il suo \"suono datato\" e la lotta della band \"per mantenere un sano equilibrio di progressione combinata con il pop\".\nPoint of Know Return sarebbe stato l'album pi\u00f9 alto in classifica del Kansas negli Stati Uniti, raggiungendo la posizione n. 4 nel gennaio 1978, e avrebbe venduto quattro milioni di copie negli Stati Uniti e sarebbe stato certificato quadruplo platino dalla RIAA.\nL'album \u00e8 acclamato dalla critica per i singoli \"Point of Know Return\", che \u00e8 stato un'aggiunta tardiva all'album, e \"Portrait (He Knew),\" che riguarda Albert Einstein. Nel 1988, Livgren pubblic\u00f2 una versione aggiornata di \"Portrait (He Knew)\" intitolata \"Portrait II\" come parte dell'album Prime Mover accreditato alla sua band AD. La traccia \"Closet Chronicles\", \u00e8 un'allegoria riferita ad Howard Hughes.\nCitazioni.\nDurante un dibattito sulla pi\u00f9 grande \"Song 1 Side 1\" della storia tra i personaggi principali del film Alta fedelt\u00e0, il personaggio di Jack Black critica una delle proposte del personaggio di John Cusack come \"troppo ovvia, come \"Point of Know Return\". La copertina dell'album \u00e8 diventata un'immagine iconica del rock, apparendo sullo sfondo del set di VH1 Classic, sulle magliette indossate dai personaggi nei film e in TV.\nNell'ottobre 2009, una versione live della title track \u00e8 stata rilasciata come componente aggiuntivo scaricabile del videogioco Harmonix Rock Band.\nNel film del 2008 The Rocker, il personaggio di Rainn Wilson, Robert Fishman, indossa una maglietta di Point of Know Return. \"Dust in the Wind\" \u00e8 stato utilizzato anche nell'episodio \"The Darkness\" di Highlander 4X2, in cui Duncan MacLeod sta rivivendo i suoi ricordi di Tessa No\u00ebl dopo la sua morte.\nTracce.\n\"Tracce 11 e 12 solo sul remaster del 2002\"\nComponenti della Band.\nNota: Nei crediti dell'album, per ogni musicista, si inser\u00ec nella lista uno strumento \"scherzo\" per ogni membro della band, come \"gong a catena,\" \"autogyro,\" \"macchina fischiante di Rinaldo\" e \"Invertitore cromatico a corpo di pisello.\""}
{"id": "1148715", "revid": "767487", "url": "https://it.wikipedia.org/wiki?curid=1148715", "title": "Riz Samaritano", "text": "Personaggio antesignano del demenziale, con un certo seguito tra la fine degli anni cinquanta e i primi anni sessanta, \u00e8 stato dimenticato per vent'anni, fino ad essere riscoperto grazie a Elio e le Storie Tese, che hanno inciso la sua \"Cadavere spaziale\" nell'album \"Esco dal mio corpo e ho molta paura\" del 1993.\nSpalla del cantante \u00e8 stato, durante gli anni sessanta, il gruppo dei I Gangsters, che comprendeva il fratello alla batteria. Negli anni dieci del XXI secolo, si \u00e8 spesso affiancato al cantante il figlio Luca Schellino, in arte Casch\u00e8, che lo ha accompagnato dal vivo con il gruppo dei Nuovi Gangsters.\nBiografia.\nNato e cresciuto a Torino da famiglia piemontese, Lorenzo Schellino inizia a lavorare negli anni cinquanta presso la sede della Rai di Milano, in corso Sempione, come generico e cartellista, in programmi come \"Parata d'orchestre\" o \"Un due tre\", condotto da Raimondo Vianello e Ugo Tognazzi, e in alcuni sceneggiati realizzati da Anton Giulio Majano. \u00c8 proprio in Rai che conosce Fred Buscaglione, che lo incoraggia nell'intraprendere l'attivit\u00e0 musicale: per molti aspetti Schellino si ispira a Buscaglione, innanzitutto nel look (si fa crescere i baffi come Fred), ma anche nell'immettere nella musica testi umoristici, anche se, rispetto a quelli scritti da Leo Chiosso per Buscaglione, i suoi sono pi\u00f9 vicini al grottesco e al macabro (emblematiche, in questo senso, sono \"Passeggiata verso la morte\" e \"Cannibale d'amore\").\nDopo un'esperienza come musicista nel gruppo \"I Marcellini\", guidato da Daniele Pace, grazie a Pino Piacentino entra in contatto con la casa discografica meneghina Combo Record, che gli propone un contratto e grazie alla quale pubblica i suoi primi 45 giri, che riscuoteranno un certo successo soprattutto grazie ai jukebox. Lorenzo Schellino sceglie in questo periodo di adottare lo pseudonimo di Riz Samaritano come omaggio a Riz Ortolani, unendo il nome di quest'ultimo a un cognome ispirato dal film del 1948 \"Il buon samaritano\" (\"Good Sam\") diretto da Leo McCarey e interpretato da Gary Cooper. La Combo \u00e8 di propriet\u00e0 di Mario Trevisan e Gorni Kramer, specializzata nel riproporre cover di canzoni famose eseguite da gruppi sconosciuti, anche se, a volte, prova a lanciare nuovi artisti: Riz Samaritano \u00e8 tra questi.\nMusicalmente cerca di coniugare la musica lenta, tipica del night club, con il liscio e con i ritmi latino-americani (dal cha cha cha al tango): negli spettacoli spesso si fa accompagnare dall'orchestra di Piero Trombetta (autore della musica della sua canzone pi\u00f9 famosa, \"Cadavere spaziale\"), o da Pino Piacentino e il suo sestetto, fino a formare un suo gruppo di accompagnamento, I Gangsters. A causa dei doppi sensi, a volte presenti nelle sue canzoni (\u00e8 soprattutto \"Ma che calze vuoi da me\" a creargli problemi), non riesce a ottenere molti passaggi televisivi, e la promozione dei dischi \u00e8 affidata quasi totalmente agli spettacoli dal vivo.\nNel 1961 registra una sua versione di \"Cha cha cha dell'impiccato\", canzone interpretata anche dai Flippers e da Gianni Meccia (quest'ultima versione \u00e8 contenuta nella colonna sonora del film \"Io bacio... tu baci\", dello stesso anno). Nel 1964 incide una canzone, \"Johnny Vitamina\", scritta da Leo Chiosso e Fred Buscaglione, a proporgliela \u00e8 proprio Chiosso, conoscendo l'amicizia di Riz per Fred (a cui ha dedicato il brano \"Scusami Fred\"). Il brano non era inedito, poich\u00e9 gi\u00e0 registrato da Johnny Dorelli nel 1960, ma Riz ne fornisce una interpretazione pi\u00f9 vicina allo stile di Buscaglione. Sul lato B, una versione di \"Stasera pago io\" di Domenico Modugno, una delle poche canzoni \"serie\" incise da Riz.\nOltre che per s\u00e9, Riz Samaritano ha scritto anche canzoni per altri artisti, tra i quali \u00e8 da ricordare il suo concittadino Gipo Farassino: con Gipo (che utilizzava ancora il suo vero nome, Giuseppe), Riz Samaritano ha pubblicato un LP di canzoni popolari in piemontese, \"Le canss\u00f4n d' Porta Pila\", in cui cantava due canzoni. A ottobre del 1964 cambia casa discografica, passando alla IPM.\nDopo lo scioglimento dei Gangsters, Riz forma un nuovo gruppo, i New Blues Band, con cui incide i dischi pubblicati nella seconda met\u00e0 degli anni sessanta (spesso per\u00f2 la casa discografica ripubblica in uno dei due lati del disco le sue vecchie incisioni dei primi anni sessanta); con loro incide anche un album, \"Ricordando Fred...\", in cui reinterpreta alcune canzoni di Buscaglione. Alla fine degli anni sessanta incide anche un 45 giri, \"La partita di calcio\", insieme al gruppo dei Marino's, che aveva all'attivo una serie di incisioni di cover dei Beatles realizzate per la Nuova Enigmistica Tascabile. Si dedica poi nuovamente alla canzone dialettale in piemontese.\nNel 1969 Riz Samaritano pubblica anonimamente il 45 giri \"Favola per adulti\" per la casa discografica semiclandestina N.D.N.. Il disco si accoda all'imperante moda dei dischi erotici del momento, conseguente al successo e allo scandalo di \"Je t'aime... moi non plus\". Quella di Riz Samaritano \u00e8 tuttavia una parodia dell'altro \"scandalo\" erotico del 1969: \"Erotica\" del gruppo gallese dei Man, pubblicata tanto come singolo, quanto all'interno dell'album \"Revelation\". Nel brano Riz Samaritano recita alcune battute in duetto con la non meglio identificata Anna Maria (nel disco chiamata Carmela) sullo sfondo della canzone del gruppo britannico. A causa di questo e di altri dischi \"audaci\" successivi, Riz Samaritano ebbe anche dei guai giudiziari, poich\u00e9 venne riconosciuta la sua voce, gli fu intimato di non pubblicare altri dischi similari, all'epoca ritenuti osceni e considerati illegali, onde non incorrere in provvedimenti penali.\nTra la fine degli anni sessanta e l'inizio dei settanta, utilizzando lo pseudonimo di Marras, in omaggio a un suo amico sardo, pubblica con La Banana Record, una serie di almeno sette singoli split, dividendo il disco con la cantante Julia. Si tratta di stornelli a doppio senso dai titoli evocativi quali \"La foca sul bod\u00e8\", \"Lavori campestri\", \"Il sistema di Arturo\".\nDopo un periodo di oblio, negli anni settanta e ottanta, grazie alla riscoperta da parte di Elio e le Storie Tese, che nel 1993 incidono la sua \"Cadavere spaziale\", negli anni novanta ricomincia a fare concerti nel nord Italia e in Svizzera, collaborando con il chitarrista Massimo Corbino.\nNel 1999, e successivamente nel 2003, appare come concorrente (con il suo vero nome) nel quiz televisivo \"Sarabanda\", presentato da Enrico Papi. Nel 2003 gli viene dedicato un sito tributo, \"Il Tango di Riz\", e nel 2006 la fanzine \"Abastor #35\" dedica un estensivo articolo a Riz Samaritano, comprensivo di intervista tenuta nell'estate dello stesso anno, che fa ulteriore luce sulle vicissitudini artistiche passate di questo cantautore. Nel 2007 la Duck Record pubblica due CD contenenti vecchio materiale del periodo Combo Record: \"All the Best\", raccolta di singoli, e \"Ricordando Fred\", ristampa di tutti i brani meno uno dell'omonimo LP del 1974 con ordinamento differente delle tracce.\nNel 2009, il numero 65 di aprile/giugno della rivista \"Jamboree\" dedica anch'essa un ampio articolo a Riz Samaritano, con intervista e discografia. Nel 2012 viene contattato da Johnson Righeira che gli propone di collaborare con lui dal vivo. Nel 2013 esce il nuovo album \"Per una donna\" per la Crotalo Records."}
{"id": "1148720", "revid": "117418991", "url": "https://it.wikipedia.org/wiki?curid=1148720", "title": "Marco Lombardo Radice", "text": "Biografia.\nFiglio del matematico Lucio Lombardo Radice e della virologa Adele Maria Jemolo, si diplom\u00f2 presso il Liceo Classico \"Terenzio Mamiani\" di Roma.\nConsegu\u00ec la laurea in Medicina e Chirurgia presso l'Universit\u00e0 degli Studi di Roma \"La Sapienza\" e si specializz\u00f2, in seguito, in Neuropsichiatria Infantile. Fu chiamato giovanissimo a dirigere il II Reparto dell'Istituto Neuropsichiatrico di Via dei Sabelli, quello riservato agli adolescenti. Qui, anche in conflitto con i propri colleghi, comp\u00ec una vera \"rivoluzione\", aprendo le porte del reparto, organizzando uscite dei giovani pazienti e richiedendo il coinvolgimento pieno di tutti gli operatori, infermieri compresi. Tutto ci\u00f2, in ossequio alla propria tesi che, in et\u00e0 giovanile, i conflitti, spesso legati a difficili situazioni sociali, possono essere risolti positivamente.\nNel 1976, con Lidia Ravera, con lo pseudonimo di \"Rocco e Antonia\", pubblic\u00f2 \"Porci con le ali\", un'istantanea dell'atmosfera post-sessantottina, filtrata dagli occhi di due sedicenni alle prese con l'amore, la sessualit\u00e0, la politica come un universo totalizzante, e la difficile costruzione della propria identit\u00e0. Il libro, ambientato al liceo Mamiani, fu pubblicato dalla casa editrice Savelli e fece grande scandalo. Ebbe, per\u00f2, grande successo editoriale, vendendo circa 450.000 copie prima del suo temporaneo sequestro da parte della procura di Roma e circa due milioni e mezzo in trent'anni.\nMarco Lombardo Radice lasci\u00f2 in seguito l'Italia per esercitare all'estero la professione di medico, \u00abper dimostrare la sua lontananza dal fracasso\u00bb, .\nDopo la sua prematura scomparsa per infarto nel luglio del 1989, alcuni suoi articoli e saggi in cui descriveva il senso profondo del suo lavoro di medico, gi\u00e0 pubblicati dalla stampa periodica della sinistra extraparlamentare (Lotta continua e Ombre rosse), furono raccolti dalla casa editrice Linea d'ombra Edizioni, con il titolo \"Una concretissima utopia\". Il libro ha ispirato il film di Francesca Archibugi \"Il grande cocomero\". Dal film \u00e8 assente il carattere politico delle convinzioni che sostenevano la sua attivit\u00e0."}
{"id": "1148727", "revid": "31789", "url": "https://it.wikipedia.org/wiki?curid=1148727", "title": "Subcontinente", "text": "Un subcontinente (o sottocontinente) \u00e8 una larga parte di un continente. Non c'\u00e8 accordo su cosa costituisca un sottocontinente; generalmente, un sottocontinente \u00e8 separato dal resto del continente da qualcosa come una catena montuosa o da placche tettoniche.\nIdentificazione geologica/geografica.\nNelle placche tettoniche, una piccola placca continentale connessa ad una grande placca continentale pu\u00f2 essere chiamata subcontinente. In questo senso, si possono riconoscere il subcontinente indiano sulla placca indiana e il subcontinente arabico sulla placca arabica. Il secondo per\u00f2 non \u00e8 chiamato comunemente subcontinente dal punto di vista geografico a causa della mancanza di un confine geografico e della variet\u00e0 climatica. \nGeograficamente, l'Europa \u00e8 spesso descritta come un subcontinente dell'Eurasia, una vasta massa di terra in cui Europa e Asia sono delimitate da catene montuose, corsi di fiumi e mari interni.\nNordamerica e Sudamerica sono a volte considerate due subcontinenti del continente America (chiamato perci\u00f2, a volte, Americhe, al plurale), perch\u00e9 connesse da un istmo e non separate da oceani. Africa ed Eurasia, o Africa, Europa ed Asia, sono considerate a volte come subcontinenti del continente Africa-Eurasia, per la stessa ragione. A volte, infine, le Americhe e l'Africa-Eurasia sono invece chiamate supercontinenti, ovvero composte da pi\u00f9 continenti.\nIdentificazione culturale.\nIl termine \"subcontinente indiano\" \u00e8 usato anche culturalmente e politicamente. Esso comprende India, Pakistan, Bangladesh, Nepal, Maldive, Bhutan e Sri Lanka, e di solito anche altri paesi del sud dell'Asia. La regione ha diverse variazioni geografiche come deserti, altopiani, foreste pluviali, montagne e una miriade di linguaggi, etnie e religioni. \nA volte, le subregioni dei continenti sono del tutto simili ai sottocontinenti, visto che le loro culture sono cos\u00ec differenti dal resto del continente, come l'America Centrale e il Medio Oriente. "}
{"id": "1148729", "revid": "116271827", "url": "https://it.wikipedia.org/wiki?curid=1148729", "title": "1999 (Lucio Dalla)", "text": "1999 \u00e8 il primo album del cantautore italiano Lucio Dalla, pubblicato nel 1966.\nIl disco.\nL'album \"1999\" viene inciso da Lucio Dalla dopo i primi due anni di attivit\u00e0, in cui ha pubblicato quattro 45 giri: di queste precedenti 8 canzoni, 4 vengono incluse nel disco (\"Lei (non \u00e8 per me)\", \"L'ora di piangere\", \"Io non ci sar\u00f2\" e \"Pafff...bum!\", presentata al Festival di Sanremo di quell'anno ed eseguita in coppia con gli Yardbirds), mentre le altre restano inedite su LP.\nLa produzione del disco \u00e8 di Sergio Bardotti, all'epoca direttore artistico della ARC; alla registrazione partecipa il gruppo di Lucio Dalla, Gli Idoli (fotografati sul retro di copertina); i cori invece sono cantati dal coro I 4 + 4 di Nora Orlandi in \"L'ora di piangere\" e dal gruppo I Cantori Moderni di Alessandroni in \"Io non ci sar\u00f2\", mentre in \"Lei (non \u00e8 per me)\" il coro gospel \u00e8 diretto da padre A. Sartori.\nLe vendite del disco sono praticamente inesistenti, e non verr\u00e0 pi\u00f9 ristampato dalla RCA fino al 1989, diventando quindi una rarit\u00e0 discografica.\nGli arrangiamenti sono di Gian Piero Reverberi (tranne \"Io non ci sar\u00f2\", arrangiata da Ruggero Cini), e molte musiche sono composte da suo fratello Gian Franco.\nVi sono due cover di James Brown, segno dell'interesse che Dalla aveva in quel periodo per il rhythm'n'blues: una \u00e8 la celebre \"I Got You (I Feel Good)\", qui eseguita in finto inglese, mentre l'altra, tradotta in italiano da Bardotti e da Luigi Tenco, \u00e8 \"It's a Man's Man's Man's World\".\nDa quest'album viene poi tratto il 45 giri con \"Quand'ero soldato\" e, sul retro, \"Tutto il male del mondo\", che, a differenza dell'LP, ottiene un discreto successo.\nAnche il brano \"L'ora di piangere\" \u00e8 una cover. Il brano originale \u00e8 eseguito dal gruppo vocale The Shangri-Las, e si intitola Remember (Walking in the Sand).\nAll'inizio e alla fine dell'album vi sono due brevi brani strumentali in cui Dalla canta in scat il ritornello di \"I Got You\" a velocit\u00e0 quasi supersonica (evidente effetto del nastro accelerato).\nLa ristampa del 1989 mantiene la medesima veste grafica, con minimi cambiamenti. Il numero di catalogo \u00e8 NL 74156.\nTracce.\nLATO A\nLATO B\nFormazione.\ne Gli Idoli:"}
{"id": "1148731", "revid": "232551", "url": "https://it.wikipedia.org/wiki?curid=1148731", "title": "Monte St. Helens", "text": ""}
{"id": "1148734", "revid": "116091504", "url": "https://it.wikipedia.org/wiki?curid=1148734", "title": "Miki Del Prete", "text": "Tra le sue canzoni pi\u00f9 note ricordiamo \"Nessuno mi pu\u00f2 giudicare\" per Caterina Caselli, \"Tripoli 1969\" per Patty Pravo, \"Bang bang\" per Dalida e moltissime per Adriano Celentano, tra cui \"Il ragazzo della via Gluck\" e \"La coppia pi\u00f9 bella del mondo\".\nBiografia.\nMiki Del Prete ha lavorato principalmente con Adriano Celentano e gli altri artisti del Clan, anche se qualche volta ha scritto canzoni per artisti esterni.&lt;br&gt;\nCome produttore ha lavorato dal 1983 su tutti i dischi di Celentano.\nGli inizi.\nDel Prete \u00e8 pugliese come la famiglia di origine di Adriano Celentano. Figlio del calciatore del Bari Mario Del Prete si trasferisce in Lombardia quando il padre viene ceduto al Como. Amico del ballerino Bruno Dossena (l'organizzatore del primo festival del rock'n'roll italiano) e ballerino di rock'n'roll egli stesso, diviene amico di Adriano Celentano nel 1957, quando riesce ad organizzare due settimane di ingaggio per il vincitore del Festival nell'estate di quell'anno, una al Morgana di Sanremo ed una al Muretto di Alassio.\nCelentano e i Rock Boys cantano gratis, in cambio di due settimane di villeggiatura pagata, e da quel momento nasce l'amicizia tra i due.\nNel 1960 scrive il suo primo testo per una canzone di Celentano, \"Impazzivo per te\": la canzone riscuote molto successo, e da quel momento Del Prete diventa un collaboratore stabile del molleggiato.\nIl Clan.\n\u00c8 proprio con Del Prete che Celentano decide di fondare una casa discografica, il Clan Celentano, che raggruppasse tutti i musicisti suoi amici, sul modello di ci\u00f2 che aveva fatto oltreoceano Frank Sinatra. Del Prete inizia a scrivere i testi anche per altri artisti della casa discografica, come Ricky Gianco e Don Backy.\nIl 1966 \u00e8 l'anno di quello che \u00e8 un grande successo, scritto da Del Prete al di fuori del Clan: si tratta di \"Nessuno mi pu\u00f2 giudicare\", incisa da Caterina Caselli e da lei presentata al Festival di Sanremo 1966.\nNel 1975 collabora anche alla sceneggiatura del film \"Yuppi du\", diretto da Celentano.\nLa Kansas.\nDel Prete fonda anche, nel 1965, una sua casa discografica, in collaborazione con Domenico Serengay: \u00e8 la Kansas, distribuita dal Clan.\nTra gli artisti scoperti e lanciati da Del Prete i pi\u00f9 noti sono senza dubbio i Camaleonti; alla fine del decennio si ritira dalla gestione dell'etichetta, lasciandola al solo Serengay.\nVita privata.\nIl 2 giugno 1965 Del Prete ha sposato l'attrice Liana Massaro, conosciuta sul set del film \"Super rapina a Milano\"."}
{"id": "1148736", "revid": "3115", "url": "https://it.wikipedia.org/wiki?curid=1148736", "title": "Movimento circolare", "text": ""}
{"id": "1148737", "revid": "1292963", "url": "https://it.wikipedia.org/wiki?curid=1148737", "title": "Luciano Beretta", "text": "Biografia.\nHa lavorato spesso con Adriano Celentano e gli altri interpreti appartenenti al Clan, anche se qualche volta ha scritto canzoni per artisti esterni.\nGli inizi.\nFiglio di un autista, Angelo, e di una sarta, Maria, trascorre l'infanzia nella casa di via Guglielmo Pepe 8, per trasferirsi poi con la famiglia in via Garigliano 3; consegue il diploma di ragioniere nel 1948.\nSi sente per\u00f2 portato per l'arte, ed inizia quindi a dedicarsi a varie attivit\u00e0: attore in spettacoli teatrali, scenografo, ballerino e cantante, diventando anche primo ballerino del Teatro della Scala di Milano.\nInizia intanto a scrivere canzoni (nel 1956 parteciper\u00e0 anche al Festival di Sanremo con \"La colpa fu\"): una di queste, su musica di Ezio Leoni, si intitola \"Teddy girl\" e viene proposta da Leoni a Celentano, che la incide riscuotendo molto successo; da quel momento i due diventano amici, e da quel momento Beretta scriver\u00e0 molti testi per Celentano, spesso in coppia con Miki Del Prete.\n\"Teddy girl\" viene ripresa nello stesso anno anche da Giorgio Gaber ed Enzo Jannacci, che la incidono usando lo pseudonimo di \"I Due Corsari\".\nIl Clan.\nQuando Celentano decide di fondare una propria etichetta discografica, il Clan Celentano, Beretta inizia a collaborare con molti degli artisti legati a quest'ultima.\nProfondamente cattolico, \u00e8 lui l'artefice dei testi pi\u00f9 \"misticheggianti\" di Celentano (come \"La coppia pi\u00f9 bella del mondo\" o \"Il grande sarto\").\nIl 1966 \u00e8 forse l'anno pi\u00f9 importante della sua carriera: scrive per Celentano \"Il ragazzo della via Gluck,\" oltre a quello che \u00e8 il pi\u00f9 grande successo scritto da Beretta al di fuori del Clan, \"Nessuno mi pu\u00f2 giudicare\", incisa da Caterina Caselli e da lei presentata al Festival di Sanremo 1966; ha scritto comunque molte canzoni per artisti di altre case discografiche, come Milva, Al Bano, Nicola Di Bari, I Ribelli (\"Pugni chiusi\") ed I Camaleonti (\"Applausi\").\nAltre attivit\u00e0.\nLuciano Beretta \u00e8 stato un personaggio eclettico e dai molti interessi; come scrittore ha pubblicato poesie in dialetto milanese, riunite nell'album \"C'era tutta Milano\", e libri di fiabe per bambini, tra cui una \"Vita di Ges\u00f9\". Ha inoltre scritto testi per una serie di \"fiabe musicali\" pubblicate su dischi, come \"Haensel e Gretel\" e \"L'arca di No\u00e8 patriarca\".\nHa inciso anche alcuni dischi come cantante, e nel 1971 ha partecipato a Un disco per l'estate con il brano \"La Tiziana\", inciso per la Joker.\nNel 2004, nel decennale della sua scomparsa, il comune di Milano ha posto una lapide sulla parete dell'edificio di via Garigliano 3, dove ha abitato per molto tempo Beretta, con la citazione di alcuni suoi versi; il drappo rosso che la copriva, durante la cerimonia, \u00e8 stato rimosso dalla compositrice Elide Suligoj, collaboratrice abituale del paroliere."}
{"id": "1148738", "revid": "767487", "url": "https://it.wikipedia.org/wiki?curid=1148738", "title": "...E adesso andiamo a incominciare", "text": "...E adesso andiamo a incominciare \u00e8 il decimo album di Gabriella Ferri, il nono pubblicato dalla RCA.\nIl disco.\nL'album prende il titolo dall'omonimo spettacolo televisivo in cinque puntate, diretto da Luigi Perelli, scritto dal regista in coppia con Roberto Lerici e condotto da Gigi Pistilli, andato in onda sulla seconda rete RAI dal 20 novembre al 12 dicembre del 1977.\nLa particolarit\u00e0 di quest'album \u00e8 che \u00e8 stato registrato insieme al gruppo dei Pandemonium, che suonano e cantano nei cori; in questo periodo fa parte del gruppo anche Amedeo Minghi. Prodotto e arrangiato da Piero Pintucci, fu registrato negli studi della RCA sulla via Tiburtina; il tecnico del suono dell'album \u00e8 Ubaldo Consoli.\nIl disco usc\u00ec come doppio LP, mentre in seguito fu ristampato come album singolo, contenente solamente una parte dei brani inclusi in origine, e con una diversa scaletta. La ristampa su cd \u00e8 datata 2004; la copertina del compact riporta lo stesso errore di quella del vinile, dove il titolo della canzone brasiliana \"Ora\u00e7\u00e3o de m\u00e3e meniniha\" fu trascritto come \"Oracao da mae meniniha\".\nLa copertina \u00e8 di Isio Saba."}
{"id": "1148742", "revid": "1833487", "url": "https://it.wikipedia.org/wiki?curid=1148742", "title": "Pancreatite cronica", "text": "La pancreatite cronica \u00e8 una malattia infiammatoria cronica del pancreas, che pu\u00f2 manifestarsi sotto forma di episodio di riacutizzazione a carico di un pancreas gi\u00e0 precedentemente interessato da processi infiammatori, oppure come danno cronico che si manifesta clinicamente con dolore addominale persistente e malassorbimento.\nEpidemiologia.\n\u00c8 prevalente nel sesso maschile (75% dei casi), con picco di incidenza tra i 30 e i 40 anni. L'incidenza annuale \u00e8 pari a 3-9 ogni 100.000 abitanti.\nEziologia.\nLe cause della pancreatite cronica sono praticamente le stesse della pancreatite acuta. Le cause comuni sono costituite da:\nAltre cause sono:\nCause pi\u00f9 rare sono:\nFisiopatogenesi.\nLa patogenesi della pancreatite cronica non \u00e8 ancora ben definita. Nel caso di una pancreatite cronica alcolica, \u00e8 stato ipotizzato che l'alterazione iniziale sia costituita dalla precipitazione di proteine (probabilmente enzimi) nel lume dei dotti. L'ostruzione duttale causerebbe cos\u00ec dilatazione del lume, atrofia diffusa delle cellule acinose, fibrosi e calcificazione dei tappi proteici.\nL'alterazione della litostatina (proteina, presente nel succo pancreatico e che stabilizza il calcio), sembra rivestire grande importanza, in quanto favorirebbe la precipitazione di aggregati proteici a livello delle diramazioni periferiche del sistema duttale pancreatico.\nClinica.\nSegni e sintomi.\nLa presentazione clinica della pancreatite cronica \u00e8 simile a quella della pancreatite acuta.\nIl dolore addominale pu\u00f2 esser continuo, intermittente o addirittura assente. Viene riferito dal paziente come un dolore epigastrico, irradiantesi al dorso (\"dolore a sbarra\"); ma in alcuni casi ha una presentazione atipica. Pu\u00f2 infatti essere riferito posteriormente, nei quadranti di destra e di sinistra o a tutto l'addome superiore, oppure ai fianchi o alla regione toracica anteriore. Si tratta di un dolore viscerale, profondo, persistente, non responsivo all'assunzione di antiacidi; \u00e8 inoltre esacerbato da un pasto ricco di grassi e dall'assunzione di alcool.\nIl malassorbimento \u00e8 caratterizzato da:\nIl diabete \u00e8 una complicanza caratteristica della malattia in fase avanzata, correlata a una massiccia distruzione delle isole di Langerhans.\nL'ittero \u00e8 dovuto a edema della testa del pancreas, che determina compressione della porzione intrapancreatica del coledoco.\nEsami di laboratorio e strumentali.\nNon sempre la diagnosi \u00e8 agevole, salvo che nelle presentazioni eclatanti. Si deve indagare sulla storia di abuso di alcool.\nIl dosaggio di amilasi e lipasi, che deve sempre essere effettuato, pu\u00f2 non rivelare alterazioni, anche se di solito l'aumento delle concentrazioni sieriche di questi enzimi \u00e8 associato alle crisi dolorose.\nL'ecografia \u00e8 di prima scelta soprattutto in soggetti magri. Pu\u00f2 essere difficile nei soggetti obesi o quando \u00e8 presente intenso meteorismo.\nLa TAC pu\u00f2 rivelare una diffusa atrofia del parenchima, ma pi\u00f9 spesso riesce ad evidenziare solo una dilatazione del dotto di Wirsung.\nL'ERCP non \u00e8 quasi pi\u00f9 utilizzata a scopo diagnostico, ma come terapia nella dilatazione con stent del dotto di Wirsung. Oggi viene sostituita dalla Colangio-RMN che permette evidenziare con grande definizione l'albero biliare ed i dotti pancreatici.\nL'ecoendoscopia \u00e8 estremamente utile nella diagnosi differenziale delle masse pancreatiche.\nTrattamento.\nTrattamento medico.\nLa prevenzione delle complicanze consiste nell'astensione dall'alcol e nell'adattamento a una dieta povera di lipidi. Il dolore pu\u00f2 essere controllato con la somministrazione di farmaci, con una particolare attenzione nell'evitare farmaci oppiacei, i quali possono causare contrazioni dello sfintere di Oddi e peggiorare la situazione.\nL'integrazione di enzimi digestivi per via orale pu\u00f2 essere necessaria per evitare il malassorbimento ed \u00e8 indicata con steatorrea superiore a 7g al giorno.\nTrattamento chirurgico.\nDa riservarsi ai casi non trattabili diversamente, consisteva nella duodenocefalopancresectomia, ma \u00e8 stata sostituita dalla pancreatectomia parziale con risparmio del duodeno, in considerazione della minore invasivit\u00e0 del tumore.\nNel caso di ostruzione del coledoco o del dotto di Wirsung \u00e8 indicata la decompressione meccanica.\nLa resezione del nervo grande splancnico (splancnicectomia) si \u00e8 rivelata molto efficace per il controllo del dolore.\nTrattamento endoscopico.\nIl trattamento endoscopico pu\u00f2 essere utilizzato in caso di fallimento della terapia medica e di impraticabilit\u00e0 della terapia chirurgica. In pazienti selezionati, nell'ostruzione del coledoco o del dotto di Wirsung, viene utilizzato il drenaggio delle pseudocisti pancreatiche. Il suo ruolo nel trattamento del dolore, con l'interruzione del plesso celiaco tramite guida ecografica, \u00e8 discusso. L'efficacia della terapia endoscopica rispetto alla terapia medica, nel caso di pancreatite cronica sintomatica, \u00e8 confermata da una percentuale di successi pari al 50% (contro il 31% della terapia medica).\nTerapia nutrizionale"}
{"id": "1148749", "revid": "767487", "url": "https://it.wikipedia.org/wiki?curid=1148749", "title": "Osteoclastoma", "text": "L'osteoclastoma, conosciuto anche come tumore a cellule giganti, \u00e8 un tumore raro che colpisce le ossa, specie le epifisi e le metafisi delle grandi ossa lunghe.\nIl tumore \u00e8 generalmente benigno e unico, tuttavia non sono rari i casi, specialmente dopo un trattamento di radioterapia, di trasformazione (ma si pu\u00f2 anche verificare una trasformazione spontanea del tumore) da benigna a maligna con metastasi molto diffuse ed infiltrazione delle cellule neoplastiche; in questi casi il tumore viene trattato come sarcoma.\nL'et\u00e0 pi\u00f9 colpita \u00e8 quella tra i 20 ed i 40 anni circa, anche se, tuttavia, nessuna et\u00e0 \u00e8 priva di rischio. Pu\u00f2 formare metastasi ai polmoni. Ha una recidivit\u00e0 in circa il 50% dei casi.\nLa massa tumorale \u00e8 formata principalmente di cellule giganti multinucleate (da 12-16 ed anche pi\u00f9 nuclei) e fasci di cellule fusiformi. Il tumore \u00e8 molto vascolarizzato e si presenta come massa soffice con un colore bruno che deriva dalla pigmentazione emosiderinica, in conseguenza ai frequenti processi emorragici che avvengono nella massa tumorale.\nLa sintomatologia della neoplasia consiste in dolore e tumefazione locale secondo la sede della neoplasia; la precocit\u00e0 e la gravit\u00e0 della sintomatologia dipendono dal grado della crescita del tumore; le condizioni generali del paziente si mantengono quasi sempre buone.\nTardivamente, con la crescita del tumore, possono manifestarsi fratture patologiche dell'osso colpito. Il quadro radiologico tipico in questo stadio tardivo della malattia \u00e8 caratterizzato da segni di osteolisi (disintegrazione o rammollimento necrotico dell'osso), rigonfiamento osseo, distensione ed assottigliamento della corticale.\nLa terapia \u00e8 puramente chirurgica. Il metodo pi\u00f9 sicuro e radicale \u00e8 la resezione completa della massa neoplastica. Purtroppo la resezione completa provoca gravi danni anatomici e funzionali nel paziente, perci\u00f2, in molti casi, ci si limita a svuotare, raschiando internamente, l'osso colpito (scucchiaiamento). Tale metodo \u00e8 meno radicale della resezione ma \u00e8 anche meno demolitivo."}
{"id": "1148759", "revid": "409613", "url": "https://it.wikipedia.org/wiki?curid=1148759", "title": "Rifugio Gabriele Boccalatte e Mario Piolti", "text": "Il rifugio Gabriele Boccalatte e Mario Piolti (sovente indicato solamente come \"rifugio Boccalatte\" - nato come capanna delle Grandes Jorasses) \u00e8 un rifugio situato nel comune di Courmayeur (AO), in val Ferret, nelle Alpi Graie, a \"2803\"\u00a0m s.l.m.\nStoria.\nIl luogo ove sorge il rifugio fu individuato nel 1864 da Edward Whymper, che con le sue guide stava cercando di raggiungere le Grandes Jorasses. In virt\u00f9 della posizione strategica del luogo e dello splendido panorama fu costruito in tutta fretta, nel 1881 e cos\u00ec fu uno dei primi rifugi sul versante italiano del massiccio del Monte Bianco. Inizialmente interamente in legno, fu dotato di muri di pietra negli anni trenta, e da allora \u00e8 stato ristrutturato pi\u00f9 volte: nel 1944 e nel 1984.\n\u00c8 intitolato a Gabriele Boccalatte e Mario Piolti, alpinisti di Torino morti sulla sud dell'Aiguille de Triolet nel 1938 a causa di pietre che, cadendo, li travolsero.\nDal 2016, dopo 7 anni di chiusura imposta nel 2009 dal rischio di crollo del seracco Whymper e a seguito di una serie di lavori di ristrutturazione, il Rifugio \u00e8 stato dato in gestione alla guida alpina Franco Perlotto. che lo ha gestito fino all'estate del 2020 . \nA causa di crolli di blocchi di ghiaccio del seracco Whymper e all'aumento di velocit\u00e0 nei movimenti del ghiacciaio di Plancipieux il sentiero di accesso al rifugio \u00e8 stato pi\u00f9 volte chiuso per ordinanze del prefetto (1998, 2009, 2013, 2019) e riaperto per revoca dell'ordinanza pochi mesi dopo. \nI movimenti del ghiacciaio di Plancipieux e del seracco Whymper, sono attualmente monitorati da tecnici del Cnr e della Fondazione Montagna Sicura tramite una apposita stazione di rilevamento sperimentale posizionata sul Mont de la Saxe, sul versante della Val Ferret opposto al rifugio.\nCaratteristiche e informazioni.\n\u00c8 posizionato su un isolotto roccioso tra il ghiacciaio di Planpincieux e il ghiacciaio delle Grandes Jorasses a 2803 m sul livello del mare. Sebbene sia aperto da giugno a settembre, a volte chiude in anticipo a causa della neve. \u00c8 possibile pernottarvi, anche se dato l'esiguo numero di posti disponibili (25) \u00e8 solitamente meglio prenotare.\nAccessi.\nL'accesso avviene, in circa quattro ore, dall'inizio della Val Ferret, dalla localit\u00e0 Planpincieux (1578\u00a0m) di Courmayeur. Il percorso prima era classificato EE (per escursionisti esperti) ma da maggio 2020, per accordo tra CAI di Torino, Fondazione Montagna Sicura, Comune di Courmayeur e Societ\u00e0 delle Guide di Courmayeur \u00e8 classificato F (alpinistico facile) in quanto si declina ai fruitori la responsabilit\u00e0 di verificare le condizioni di pericolosit\u00e0. Il tracciato presenta brevi tratti attrezzati con corde fisse e alcuni passaggi esposti. \u00c8 dunque opportuno recarvisi forniti di attrezzatura adeguata (casco consigliato), allenamento e notevole esperienza."}
{"id": "1148760", "revid": "120558397", "url": "https://it.wikipedia.org/wiki?curid=1148760", "title": "Maglia verde", "text": "La maglia verde \u00e8 la maglia che viene indossata dal leader di una delle classifiche accessorie di alcune corse a tappe di ciclismo su strada. Le pi\u00f9 note sono quelle del Tour de France e della Vuelta a Espa\u00f1a, dove viene indossata dal leader della classifica a punti, e del Giro d'Italia, dove ha distinto il leader della classifica della montagna fino al 2011.\nClassifica a punti.\nIn alcune corse, la maglia verde distingue il leader della classifica a punti, e ricompensa generalmente il miglior velocista.\nClassifica della montagna.\nIn altre corse, la maglia verde \u00e8 usata per distinguere il leader della classifica della montagna, e ricompensa quindi il miglior scalatore. Dal 1966 al 2011 era tra le maglie distintive del Giro d'Italia per la graduatoria GPM, ma nel 2012 \u00e8 stata sostituita dalla maglia azzurra. Dal 1955 al 2007 era utilizzata anche alla Vuelta a Espa\u00f1a per riconoscere il \"leader\" degli scalatori. Nel 2008 \u00e8 stata rimpiazzata dalla maglia granata, poi divenuta maglia a pois blu. Dal 1963 al 2007 era presente anche nel Tour de Pologne, rimpiazzata poi con la maglia bianca. \u00c8 tuttora utilizzata, invece, al Tour de Suisse e al Giro Rosa."}
{"id": "1148761", "revid": "125174171", "url": "https://it.wikipedia.org/wiki?curid=1148761", "title": "Bernardino da Feltre", "text": "Biografia.\nPrimo di dieci figli, nacque a Feltre, sul finire del 1439, da Donato Tomitano e da Corona Rambaldoni, nobili facoltosi di Feltre. La sua vivace intelligenza lo rende naturalmente portato per lo studio, che mise molto a profitto a Padova dove studi\u00f2 diritto. In seguito insegner\u00e0 per alcuni anni grammatica. In quella citt\u00e0 vest\u00ec l'abito, nella chiesa di San Francesco Grande, dopo il periodo di noviziato presso il convento di Sant'Orsola.\nFu molto impressionato dalle prediche del francescano Giacomo della Marca, discepolo di Bernardino da Siena, e pur trovando forti contrasti in famiglia, decise di entrare nell'ordine francescano dei frati Minori Osservanti nel 1456.\nFu ordinato sacerdote nel 1463. Da allora divenne un noto predicatore, fustigatore dei costumi licenziosi e dell'usura.\nIl contrasto dell'usura.\nBernardino da Feltre si adoper\u00f2 molto nel cercare di sottrarre la povera gente dal debito ad usura, che era s\u00ec condannata dalla Chiesa, ma che veniva praticata su vasta scala. A questo scopo fond\u00f2 vari Monti di Piet\u00e0: a Mantova (1484), a Parma (1488), a Lucca (1489), a Padova (1491) in accordo con Pietro Barozzi, a Crema, a Pavia (1493), a Montagnana e a Monselice (1494). Fu molto contrastato, da teologi di altri ordini religiosi e da alcuni dei suoi confratelli, nel richiedere nelle operazioni di prestito un piccolo interesse (intorno al 5%) margine che permetteva di mantenere l'attivit\u00e0 dell'istituto sostenibile finanziariamente.\nL'antisemitismo.\nQuesto predicatore \u00e8 visto anche come responsabile di un'aumentata intolleranza verso gli ebrei, ritenuti gli assassini di Cristo e colpevoli di esercitare l'usura (anche se in realt\u00e0 non tutti gli ebrei esercitavano il prestito su pegno, che rimaneva per\u00f2 una delle poche attivit\u00e0 loro consentite, insieme all'arte medica e al commercio di cose usate). L'episodio pi\u00f9 noto e significativo resta il suo ruolo nel 1475, a Trento, dove la sua predicazione antiebraica ebbe un ruolo importante nell'innescare le accuse che portarono alla condanna a morte di 15 membri della comunit\u00e0 ebraica locale. .\nLa difesa dei deboli.\nEra di fisico minuto e di salute cagionevole, ma impressionava tutti nella sua grande vitalit\u00e0 e forza, prodigandosi in continui spostamenti, per la predicazione e in un costante lavoro di assistenza agli ammalati, durante la peste che colp\u00ec Padova nel 1478 non smise di predicare. Il suo fervore nell'assistere gli ammalati lo port\u00f2 poi a contrarre la tisi di cui morir\u00e0. \nLa sua opera di predicazione lo rese inviso anche a molti potenti. Fu cacciato dal duca Ludovico il Moro da Milano, per aver confutato in pubblico un famoso astrologo della sua corte. Venne cacciato da Firenze nel 1488 dopo che la sua predicazione aveva causato un tumulto antiebraico (torner\u00e0 a Firenze nel 1493). Nel 1484 sub\u00ec, infine, un esilio perpetuo (ma poi revocato nel 1487) da parte della Serenissima per avere eseguito l'interdetto scagliato da Sisto IV facendo ritirare i frati minori osservanti dal territorio della Repubblica di Venezia.\nLa morte.\nBernardino mor\u00ec il 28 settembre del 1494 a Pavia nel monastero di San Giacomo della Vernavola, dove, negli ex edifici monastici, si conserva la cella dove spir\u00f2. Molto venerato dalla gente e all'interno del suo ordine, venne beatificato nel 1654. Il suo corpo \u00e8 conservato nella chiesa di Santa Maria del Carmine di Pavia."}
{"id": "1148762", "revid": "7459", "url": "https://it.wikipedia.org/wiki?curid=1148762", "title": "Martino Tomitano", "text": ""}
{"id": "1148763", "revid": "62244", "url": "https://it.wikipedia.org/wiki?curid=1148763", "title": "Ahmose Nefertari", "text": "Famiglia.\nEra \"grande sposa reale\", nonch\u00e9 sorella, del faraone Ahmose I: infatti erano entrambi figli del faraone Seqenenra Ta'o e della \"grande sposa reale\" Ahhotep I. Ahmose Nefertari e Ahmose nacquero nei momenti finali della XVII dinastia, durante il regno del nonno Senekhtenra Ahmose (noto anche, pi\u00f9 correttamente, come Seqenenra Ahmose). I fratelli di Ahmose Nefertari e del futuro re Ahmose I furono i principi Ahmose Sipair (forse padre di Thutmose I) e Binpu e le principesse Ahmose-Henutemipet, Ahmose Tumerisy, Ahmose Nebetta, Ahmose Meritamon e le sorellastre Ahmose-Sitkamose, Ahmose-Henuttamehu e Ahmose. \nIl padre di Ahmose Nefertari, Seqenenra Tao II, combatt\u00e9 aspramente contro gli Hyksos e cadde in battaglia, come dimostra la sua mummia martoriata; per questo venne soprannominato \"il Coraggioso\". Al padre di Ahmose Nefertari successe come faraone Kamose; non si \u00e8 certi se costui, ultimo sovrano della XVII dinastia, fosse fratello o figlio del re morto in guerra; si \u00e8 ipotizzato inoltre che potrebbe aver preso in sposa la giovane Ahmes, ma non sussistono prove di tale legame.\nFigli.\nIn ogni caso fu sicuramente \"grande sposa reale\" di re Ahmose. Da lui ebbe almeno tre figli e due figlie:\n\u00c8 dubbio se il principe Ramose, noto grazie a una statua oggi a Liverpool, e la regina Mutnofret, sposa di Thutmose I, fossero figli di Ahmose e di Ahmose Nefertari.\nBiografia.\nAlla morte di Kamose, il trono and\u00f2 al giovanissimo Ahmose, che dovette inizialmente regnare con la reggenza della regina madre Ahhotep I. Durante la sua vita, la regina Ahmes Nefertari ebbe un ruolo di primaria importanza nella religione del Paese, infatti poteva fregiarsi di numerosi titoli: \"Principessa ereditaria\", \"Grande di grazia\", \"Grande di lodi\", \"Madre del re\", \"grande sposa reale\", \"Sposa del dio\", \"Unita alla Corona bianca\", \"figlia del re\", cui si aggiunse quello speciale di \"dea di resurrezione\". Come registra una stele di donazione presso Karnak, nell'anno 18\u00b0 o 22\u00b0 del proprio regno, re Ahmose acquis\u00ec la carica di \"secondo profeta di Amon\" e provvide a dotarla di terre, beni e amministratori; in seguit\u00f2 confer\u00ec tale carica proprio ad Ahmes Nefertari. Le attribu\u00ec anche il titolo, altissimo, di \"Divina sposa di Amon\", e di \"divina cantrice di Amon\". Testimonianze successive attestano che, in tale posizione, ella sarebbe stata responsabile di tutte le propriet\u00e0 templari e dei relativi tesori, botteghe e amministrazioni: fu proprio lei a creare il patrimonio temporale delle \"divine spose di Amon\" che si susseguiranno, ossia terre, granai, scribi, artigiani, contadini e uno \"staff\" amministrativo. Ahmes Nefertari fu, probabilmente, la donna pi\u00f9 venerata nella storia egizia. \nSulla medesima stele che commemora la sua investitura a \"secondo profeta di Amon\", la regina \u00e8 raffigurata con il principe Ahmose-Sipair, che per\u00f2 morir\u00e0 prima di ereditare il regno. Fu reggente per il figlio Amenofi I e il suo nome \u00e8 iscritto su diversi monumenti, da Sai a Tura.\nDivinizzazione e culto.\nAlla sua morte, un anno dopo quella del figlio Amenofi I (altre fonti fanno credere che si spense cinque anni dopo), che nel frattempo era stato deificato, fu parimenti divinizzata e da allora in poi venne venerata a Tebe e a nel villaggio di Deir el-Medina, dove gli operai tributarono sempre un culto speciale ad Amenofi I, chiamato \"Amenofi (Amenhotep) della Citt\u00e0\" e a sua madre Ahmose Nefertari. Il culto della madre e del figlio fu particolarmente sentito fino all'inizio del I millennio a.C., tanto che la sola Ahmes Nefertari compare ritratta come dea in pi\u00f9 di 50 tombe private e 80 monumenti, e chiamata \"Signora del Cielo e dell'Occidente\".\nMummia.\nLa sua tomba originaria dovette essere stata nella necropoli reale di Dra Abu el-Naga, dove si trovano anche i resti di un suo tempio funerario. La sua presunta mummia fu ritrovata nel 1881 nella tomba DB320, il cosiddetto \"nascondiglio\" di Deir el-Bahri, ove era stata nascosta, insieme a molte altre salme reali, dai sacerdoti di Amon, durante la XXI dinastia, per preservarla dalle predazioni ormai endemiche nella Valle dei Re. La sua identit\u00e0 \u00e8 dibattuta: la salma non presenta particolari dettagli identificativi. Tale mummia venne sbendata nel 1885 da Emile Brugsch, ma emanava un cos\u00ec cattivo odore che Brugsch la fece inumare temporaneamente sotto il Museo del Cairo. Fu esaminata alcuni anni dopo dall'anatomista G. Elliot Smith, che la descrisse come una donna sulla settantina, di 1 metro e 61 centimetri di statura (ma in vita fu sicuramente pi\u00f9 alta), quasi calva (ciocche di capelli non suoi erano connesse alle ciocche che le erano naturalmente rimaste). La mano destra \u00e8 mancante, certamente sottratta dai ladri. Qualora non si tratti della mummia di Ahmes Nefertari, sarebbe parimenti d'una nobildonna del suo periodo. \nIl 3 aprile 2021 la mummia \u00e8 stata traslata con la Parata d'oro dei faraoni dal vecchio Museo Egizio al nuovo Museo nazionale della Civilt\u00e0 egiziana."}
{"id": "1148768", "revid": "831312", "url": "https://it.wikipedia.org/wiki?curid=1148768", "title": "Classifica scalatori (Giro d'Italia)", "text": "La classifica scalatori del Giro d'Italia, ufficialmente classifica Gran Premio della Montagna, \u00e8 una delle classifiche accessorie della corsa a tappe italiana, istituita nel 1933. Consiste in una graduatoria individuale determinata dalla somma dei punti assegnati ai ciclisti che transitano per primi sui traguardi dei Gran Premi della Montagna. Il leader della classifica indossa la maglia azzurra, che sostituisce dal 2012 la storica maglia verde assegnata a partire dal 1974.\nStoria.\nTale classifica fu istituita nel 1933, ma solo dal 1974 \u00e8 assegnata la maglia verde. Dal 2012, viene sostituita con la maglia azzurra, cambio di colore voluto dal nuovo sponsor, la Banca Mediolanum.\nDal Giro d'Italia 1965 la cima pi\u00f9 alta del giro viene chiamata Cima Coppi, mentre nel 2004 \u00e8 stata istituita la Montagna Pantani, titolo che designa la montagna pi\u00f9 rappresentativa scalata dalla corsa nelle varie edizioni del Giro.\nLa maglia solitamente viene conquistata da un corridore con caratteristiche di scalatore e raramente coinvolge corridori impegnati per la lotta alla classifica generale. Nella storia del Giro, l'accoppiata classifica generale-classifica degli scalatori \u00e8 riuscita ad Alfredo Binda (1933), Gino Bartali (1936, 1937, 1946), Giovanni Valetti (1938), Fausto Coppi (1949), Hugo Koblet (1950), Charly Gaul (1956, 1959), Eddy Merckx (1968, anche vincitore della classifica a punti), Andrew Hampsten (1988), Marco Pantani (1998) e Chris Froome (2018).\nIl record di maglie verdi finale appartiene allo spagnolo Jos\u00e9 Manuel Fuente, che ne conquist\u00f2 4 consecutive, dal 1971 al 1974.\nRegolamento.\nLa \"classifica scalatori\" consiste in una graduatoria determinata dai punti che vengono assegnati ai ciclisti che transitano per primi al traguardo dei Gran Premi della Montagna, classificati in quattro categorie in base alla difficolt\u00e0, con punteggi attribuiti differenti. La \"cima Coppi\", ovvero il passaggio pi\u00f9 alta quota, assegna un punteggio maggiore rispetto alle altre cime di prima categoria.\nI punti sono attribuiti secondo il modello seguente:"}
{"id": "1148769", "revid": "438678", "url": "https://it.wikipedia.org/wiki?curid=1148769", "title": "Grimpeur", "text": ""}
{"id": "1148772", "revid": "16953", "url": "https://it.wikipedia.org/wiki?curid=1148772", "title": "Solfatara (Campi Flegrei)", "text": ""}
{"id": "1148775", "revid": "5245", "url": "https://it.wikipedia.org/wiki?curid=1148775", "title": "Lotta delle Stirpi", "text": ""}
{"id": "1148778", "revid": "38120", "url": "https://it.wikipedia.org/wiki?curid=1148778", "title": "Agnello d'Alpago", "text": "La pecora alpagota o agnello d'Alpago \u00e8 una razza ovina di taglia medio-piccola, autoctona della regione dell'Alpago, che interessa i comuni di Chies d'Alpago, Pieve d'Alpago, Tambre, Farra d'Alpago e Puos d'Alpago. La regione Veneto ha ottenuto dal Ministero il riconoscimento sotto la denominazione di \"Pecora alpagota\". L'agnello \u00e8 invece protagonista di un presidio di Slow Food.\nLa pecora alpagota \u00e8 una razza autoctona di taglia medio-piccola, priva di corna e con orecchie minute. Ha un profilo montonino, una curiosa maculatura scura sulla testa e sulla parte inferiore degli arti ed \u00e8 ricoperta interamente da un mantello folto, fine e ondulato; \u00e8 una razza rustica, adatta all'ambiente alpino, ma altrettanto idonea all'allevamento in stalla. Considerata ovino a triplice attitudine, cio\u00e8 valida sia per la carne che per la produzione di latte e di lana, oggi l'alpagota \u00e8 allevata quasi esclusivamente per l'ottima carne. \nUso in cucina.\nL'agnello d'Alpago, macellato quando arriva a 5-6 mesi di vita, ha una carne tenerissima, con un giusto equilibrio fra grasso e magro e sensazioni di erbe aromatiche. Gli agnelli migliori sono quelli macellati a 55, 65 giorni dalla nascita e con un peso da vivi di 15, 25 chilogrammi.\nCollegamenti esterni.\nscheda della Pecora Alpagota"}
{"id": "1148781", "revid": "6066", "url": "https://it.wikipedia.org/wiki?curid=1148781", "title": "Golyscheff", "text": ""}
{"id": "1148783", "revid": "1343317", "url": "https://it.wikipedia.org/wiki?curid=1148783", "title": "Carciofo violetto di Sant'Erasmo", "text": "Il Carciofo Violetto di Sant'Erasmo \u00e8 un prodotto agricolo incluso tra i presidii di Slow Food e tra i prodotti agroalimentari tradizionali italiani, come richiesto dalla Regione Veneto. \nDescrizione.\nSi tratta di un carciofo tenero, carnoso, allungato, spinoso e dalle bratte violette, il carciofo di Sant'Erasmo si coltiva in varie localit\u00e0 della laguna di Venezia, in particolare sull'omonima isola, ma anche a Mazzorbo e Lio Piccolo.\nSi mangia crudo (le castra\u00f9re, il primo germoglio, sono particolarmente apprezzate dal punto di vista gastronomico), oppure fritto in pastella, alla greca, rosolato e servito freddo con limone, maritato con le \"schie\" (gamberetti di laguna), ed in altri modi.\nOgni anno, la seconda domenica di maggio, il Consorzio Carciofo Violetto di Sant'Erasmo organizza una sagra in onore del Carciofo isolano, dove \u00e8 possibile degustare pietanze ovviamente a base di carciofo, bere vino locale e comprare ottimi prodotti naturali all'agrimercato."}
{"id": "1148784", "revid": "339392", "url": "https://it.wikipedia.org/wiki?curid=1148784", "title": "Vassilij Kandinskij", "text": ""}
{"id": "1148787", "revid": "339392", "url": "https://it.wikipedia.org/wiki?curid=1148787", "title": "Festival internazionale del Cinema di Berlino", "text": ""}
{"id": "1148789", "revid": "155634", "url": "https://it.wikipedia.org/wiki?curid=1148789", "title": "Gregna", "text": "Gregna \u00e8 la zona urbanistica 10H (zona \"O\" 34) del Municipio Roma VII di Roma Capitale. Si estende sulla zona Z. XIX Casal Morena.\n\u00c8 conosciuta con il nome completo di Gregna di Sant'Andrea perch\u00e9 costituita dall'unione di due borgate distinte: Gregna e Sant'Andrea.\nGeografia fisica.\nTerritorio.\n\u00c8 situata a sud-est della capitale, esternamente e a ridosso del Grande Raccordo Anulare, tra la via Anagnina e la via Appia Nuova.\nLa zona urbanistica confina:"}
{"id": "1148790", "revid": "1782831", "url": "https://it.wikipedia.org/wiki?curid=1148790", "title": "One Mic (singolo)", "text": "One Mic \u00e8 il terzo singolo tratto da \"Stillmatic\", quinto album del rapper Nas.\nLa canzone contiene un campionamento da \"In the Air Tonight\" di Phil Collins ed \u00e8 un continuo crescendo di tonalit\u00e0 e liriche. \u00c8 considerata da molti critici ed ascoltatori una delle migliori canzoni hip hop di sempre.\nIl video.\nDiretto da Chris Robinson, il video segue l'andamento del pezzo, diventando sempre pi\u00f9 duro e carico d'espressione per poi tornare alla tranquillit\u00e0 del ritornello."}
{"id": "1148791", "revid": "28682", "url": "https://it.wikipedia.org/wiki?curid=1148791", "title": "Le colline hanno gli occhi 2 (film 2007)", "text": ""}
{"id": "1148792", "revid": "648716", "url": "https://it.wikipedia.org/wiki?curid=1148792", "title": "King Charles spaniel", "text": "King Charles Spaniel \u00e8 la denominazione di una razza di cani da compagnia utilizzati, a volte, anche come cani da caccia in pianura per le loro ottime capacit\u00e0 visive e olfattive.\nStoria.\nLa razza \u00e8 originaria del Regno Unito, ma le sue prime raffigurazioni risalgono ad alcuni arazzi francesi del XV secolo.\nUn esemplare di questo tipo compare anche in un quadro dipinto da Tiziano.\nCarattere.\nI King Charles sono cani vivaci, anche se all'inizio diffidenti con gli estranei.\nNon necessitano di una grande tolettatura, ma gli occhi e le orecchie devono essere puliti regolarmente.\nCuriosit\u00e0.\nAlcuni esemplari possono nascere anuri o brachiuri."}
{"id": "1148795", "revid": "115904217", "url": "https://it.wikipedia.org/wiki?curid=1148795", "title": "Vito Favero", "text": "Professionista dal 1956 al 1962, vinse due tappe al Giro d'Italia e arriv\u00f2 secondo al Tour de France 1958.\nDal 2014, anno della sua morte, \u00e8 a lui dedicata la D+ Ultracycling Dolomitica.\nCarriera.\nNativo di Sarmede, inizi\u00f2 a pedalare per lavoro: faceva infatti il muratore a Conegliano. All'et\u00e0 di diciannove anni prese parte a una corsa per non tesserati a San Pietro di Feletto, classificandosi secondo. Prima di passare professionista nel 1956 trascorse quindi un anno e mezzo nel corpo degli alpini.\nHa legato il suo nome al Tour de France del 1958, nel quale, partito come gregario di Gastone Nencini nella Nazionale italiana diretta da Alfredo Binda, si classific\u00f2 sorprendentemente secondo dietro al lussemburghese Charly Gaul, con 3 minuti e 10 secondi di distacco dal vincitore. In quella corsa conquist\u00f2 la maglia gialla nella tappa pirenaica da Pau a Luchon, la tenne quattro giorni, la perdette e la riconquist\u00f2, per poi riperderla definitivamente nella cronometro di Digione del penultimo giorno, vinta proprio da Gaul. Complessivamente vest\u00ec il simbolo del primato per sei giorni.\nNel Tour del 1959 vinse la tappa di Namur e poi si ritir\u00f2, cos\u00ec come nel 1961. Nel Giro d'Italia si dovette accontentare di due vittorie di tappa: la Pescara-Napoli nel 1957 e la Genova-Torino nel 1959. Completano il suo palmar\u00e8s il Criterium di Ginevra e il Criterium di Montron, nel 1958, la tappa di Nuoro del Giro di Sardegna nel 1959 e, nello stesso anno, due tappe nella Parigi-Nizza e il Criterium di Nantes, l'ultima sua vittoria.\nIndoss\u00f2 la maglia azzurra una sola volta, nel 1958, arrivando quarto nel Campionato del mondo su strada di Reims vinto da Ercole Baldini. In quell'occasione condivise la camera con Fausto Coppi, all'ultima partecipazione alla prova iridata. Abbandon\u00f2 l'attivit\u00e0 agonistica nel 1962.\nNel 2012, in occasione del suo ottantesimo compleanno, gli \u00e8 stato dedicato il documentario \"Vito Favero - Il gregario in maglia gialla\", di Domenico Iannacone e Igor Francescato, che ripercorre la vita e i successi del ciclista veneto attraverso un'intervista realizzata nell'ottobre 2012. Il film, di 70 minuti, contiene immagini inedite tratte dal repertorio RAI con testimonianze di Fausto Coppi, Gino Bartali, Fiorenzo Magni, Ercole Baldini, Gastone Nencini, Charly Gaul e altri campioni. Il documentario \u00e8 stato presentato al pubblico il 25 novembre 2012 presso il teatro sociale di Sarmede."}
{"id": "1148800", "revid": "33689", "url": "https://it.wikipedia.org/wiki?curid=1148800", "title": "Patologie anorettali", "text": ""}
{"id": "1148807", "revid": "367445", "url": "https://it.wikipedia.org/wiki?curid=1148807", "title": "ASCI", "text": "Informatica.\nUna serie di supercomputer sviluppati nel programma Advanced Simulation and Computing Program (ASC) avviato dall'United States Department of Energy e dal National Nuclear Security Administration hanno il nome che inizia per ASCI:\nIl nome del codice ASCII viene talvolta scritto (erroneamente) come \"ASCI\"."}
{"id": "1148810", "revid": "729019", "url": "https://it.wikipedia.org/wiki?curid=1148810", "title": "Street Dreams (Nas)", "text": "Street Dreams \u00e8 il secondo singolo tratto da \"It Was Written\", secondo album del rapper Nas.\nPreceduto da \"If I Ruled the World (Imagine That)\", \u00e8 il secondo successo dell'album. \"Street Dreams\" contiene riferimenti a \"Sweet Dreams (Are Made of This)\", celebre canzone degli Eurythmics, e campionamenti da \"Never Gonna Stop\" di Linda Clifford. Un remix, che include la partecipazione di R. Kelly, \u00e8 stato pubblicato poco dopo il singolo originale e contiene campionamenti da \"Choosey Lover\" dei The Isley Brothers.\nIl video.\nVideo ad altissimo budget che riprende il tema di \"Casin\u00f2\", film diretto da Martin Scorsese. \u00c8 stato girato a Las Vegas e contiene un cameo dell'attore Frank Vincent.\nCome segno d'apprezzamento e stima, Scorsese ha inserito \"Thief's Theme\", singolo del 2004 di Nas, nella colonna sonora del suo \"The Departed - Il bene e il male\"."}
{"id": "1148816", "revid": "106456", "url": "https://it.wikipedia.org/wiki?curid=1148816", "title": "Iolande de Bar", "text": ""}
{"id": "1148822", "revid": "2110845", "url": "https://it.wikipedia.org/wiki?curid=1148822", "title": "Ed Krynski", "text": "Krynski fu l'inventore del \"drop-target\", ovvero del bersaglio a scomparsa, montato per la prima volta nel flipper \"Crescendo\" del 1970, accessorio presente su quasi tutte le sue macchine. Ed Krinski disegn\u00f2 il piano di gioco di un solo flipper privo dei drop-target, \"Super Orbit\", ma lo fece solo dopo l'uscita nel 1972 della versione originale, \"Orbit\", che invece montava gli immancabili drop-target.\nIl primo flipper realizzato da Ed Krinski fu \"Dodge City\" del luglio 1965, mentre l'ultimo fu \"Amazon Hunt\" del settembre 1983. Ben 125 dei flipper ideati da Krinski furono curati graficamente da Gordon Morison, un altro grande talento, ed insieme costituirono per circa dieci anni un team creativo forse rimasto insuperabile, che realizz\u00f2 negli anni settanta una serie di flipper considerati classici del loro genere: tra questi, \"Galaxie\", \"Drop-a-Card\", \"El Dorado\", \"High Hand\", \"Top Card\", \"Jungle King\", \"Ten-Up\", \"Atlantis\", \"Sky Jump\", \"Royal Flush\", \"Flying Carpet\". Le loro ultime tre collaborazioni furono per tre flipper: \"the Amazing Spiderman\", \"Circus\" e \"Counterforce\".\nEd Krynski partecip\u00f2 molte volte in anni recenti agli eventi della mostra Pinball Expo a Chicago. Mor\u00ec all'et\u00e0 di 77 anni, il 15 novembre 2004."}
{"id": "1148824", "revid": "729019", "url": "https://it.wikipedia.org/wiki?curid=1148824", "title": "Porta San Bortolo", "text": "La Porta San Bortolo \u00e8 la meglio conservata delle due porte cittadina rimaste della cinta muraria di Rovigo, centro abitato del Veneto meridionale. La sua struttura, realizzata in cotto a fornice unico, si affaccia sull'attuale piazza Umberto Merlin, mettendo in comunicazione il centro cittadino con il quartiere meridionale di San Bartolomeo da cui deriva il suo nome.\nL'aspetto attuale, nonostante diversi restauri nel corso dei secoli, rimane sostanzialmente identico a quello che aveva assunto con i lavori di sistemazione della cinta muraria cittadina da parte della Repubblica di Venezia dopo il 1482; l'impianto quattrocentesco rimane ben visibile nella merlatura ghibellina, recentemente restaurata.\nStoria.\nEretta tra il 1482 e il 1486, durante il periodo in cui era al potere il doge Giovanni Mocenigo, svolgeva la funzione di controllo e alla necessit\u00e0 impedendone l'accesso alla citt\u00e0 dalla parte vecchia (di santa Giustina), quella sorta sulla sponda sinistra dell'Adigetto, mettendo in comunicazione l'interno delle mura cittadine con il monastero dell'Ordine degli Olivetani.\nLa porta si caratterizza per la sua particolare architettura medievale. Lo storico Marin Sanudo fu il primo a fornire informazioni inerenti alla porta san Bortolo, riportando viva testimonianza dell'esistenza di una torre, molto simile alla Torre Pighin, posta al di sopra della stessa, in seguito distrutta ma successivamente riedificata, a causa dei colpi di bombarda dell'Esercito veneziano durante la Guerra di Ferrara.\nSulla struttura non risultano tracce di feritoie n\u00e9 di ulteriori segni che evidenziano la precedente esistenza di un ponte levatoio, come lo stesso Marin Sanudo segnala. Al suo interno sono invece presenti due contrafforti, che avevano una funzione di supporto, dalle quali scorreva una saracinesca che consentiva l'accesso, della quale \u00e8 ancora visibile, sulla parte esterna (Est) la scanalatura dove scorreva e parte degli elementi di supporto del cordame che la azionava. La sua arcatura, adornata di stemmi nobiliari e cornici, \u00e8 rafforzata da lastre ad arco come sostegno al peso della parete; inoltre, \u00e8 costruita in muratura con laterizi regolari, ed ha un'altezza di circa 18,25 metri, con uno spessore di quasi 128 cm al pianterreno. Di particolare rilievo sono invece il doppio ordine di merlature ghibelline, molto tipiche del medioevo, che adornano la parte superiore del complesso architettonico, realizzate attorno al 1639, stesso anno in cui il podest\u00e0 Vittore Correr ordin\u00f2 di collocare al centro della torre un orologio a due quadranti, celebrando il suddetto progetto con la muratura di una lapide celebrativa, posta al di sopra dell'arco. Inoltre, nella parete centrale della porta venne inizialmente esposta una statua raffigurante la Madonna con il bambino e San Giovannino, fabbricata dall'artista scultore Clemente Molli, attualmente custodita nella barocca chiesa della Beata Vergine del Soccorso (detta la Rotonda).\nCon la caduta della Repubblica di Venezia del 1797 e la conseguente occupazione francese, cos\u00ec come in gran parte della citt\u00e0, le lapidi murate sulla torre furono oggetto di vandalismi da parte degli occupanti, atti a rimuovere ogni riferimento alla Serenissima. Qui era infatti ben visibile la lapide in pietra chiara posta verso l'interno della citt\u00e0 che ricordava il podest\u00e0 Alvise Tiepolo, responsabile del territorio polesano nel 1643.\nNel 1821 la porta fu minacciata di demolizione, a fronte del riassestamento delle vie urbane, ma per ordinanza della Commissione si ovvi\u00f2 a questa soluzione proponendo un restauro conservativo che prevedeva lo smantellamento di parte degli intonaci.\nSuccessivamente, tra il 1962 e il 1963, fu marginalmente interessata da un nuovo piano di demolizione che prevedeva, in questo caso, l'abbattimento di piccole casupole per la costruzione di edifici moderni ed abitabili, ma tale progetto venne presto revisionato con la scoperta degli archi di rinforzo delle mura."}
{"id": "1148876", "revid": "63756", "url": "https://it.wikipedia.org/wiki?curid=1148876", "title": "Saint-Louis (Guadalupa)", "text": "Saint-Louis \u00e8 un comune francese di 2.814 abitanti situato sulla costa nord-occidentale dell'isola di Marie-Galante e facente parte del dipartimento d'oltre mare di Guadalupa.\nDal punto di vista geomorfologico, il territorio comunale - attraversato dal fiume \"Vieux-Fort\" - \u00e8 delimitato a sud dal fiume \"Saint-Louis\" e a nord dalla costa oceanica a falesia che digrada verso ovest in una costa sabbiosa. Una linea di faglia chiamata \"la Barre\" lo attraversa con un andamento NO-SE separando la parte pi\u00f9 settentrionale dal resto dell'isola.\nStoria.\nLe popolazioni caraibiche abitavano da lungo tempo l'isola di Marie-Galante - come gran parte delle Antille - , ma la colonizzazione francese ebbe luogo a partire dal 1648 con la fondazione di Vieux-Fort che fu il primo insediamento europeo sull'isola. Il forte originario divenne in seguito la cittadina di Saint-Louis (la prima attestazione del nome in una mappa risale al 1760).\nEconomia.\nSaint-Louis \u00e8 il pi\u00f9 antico porto dell'isola. Per lungo tempo la sua economia era legata alla coltivazione della canna da zucchero e alla produzione di zucchero. Il lavoro nelle piantagioni era affidato agli schiavi e Saint-Louis - fino all'abolizione della schiavit\u00f9 nei territori francesi (1849) - fu uno dei centri della tratta degli schiavi dall'Africa.\nL'economia attuale si basa sulla pesca e sul turismo, in crescita grazie alle spiagge e a luoghi come \"Gueule Grand-Gouffre\", un arco naturale creato dall'oceano nella falesia."}
{"id": "1148878", "revid": "767487", "url": "https://it.wikipedia.org/wiki?curid=1148878", "title": "Il silenzio dopo lo sparo", "text": "Il silenzio dopo lo sparo (\"Die Stille nach dem Schuss\") \u00e8 un film del 2000 diretto da Volker Schl\u00f6ndorff.\nTrama.\nUna banda di terroristi social-comunisti proveniente dalla Repubblica Federale Tedesca si organizza per effettuare delle rapine nelle banche di altri paesi dell'Europa capitalista, tra cui la stessa Germania Ovest e la Francia. Dopo l'evasione di un componente della banda da una prigione, i giovani rapinatori entrano in contatto con la Stasi, la polizia segreta della Repubblica Democratica Tedesca (DDR).\nDopo uno scambio di opinioni e di vedute, i giovani rapinatori formano una alleanza segreta con alcuni membri della Stasi. La banda, ricercata in Francia e nella Germania Ovest, chiede di essere supportata nello spostare le proprie attivit\u00e0 a Beirut. Ma al momento della partenza, Rita, da sempre affascinata dalla Germania socialista, decide di uscire dalla banda per continuare a vivere la propria vita nella Germania Est.\nDa quel momento inizier\u00e0 per lei una nuova vita in incognito, nella continua paura di essere riconosciuta. Le difficolt\u00e0 arrivano nel momento in cui, nel 1989, crolla il Muro di Berlino. Da questo momento Rita sar\u00e0 ricercata dalla polizia di tutta Europa e non avr\u00e0 pi\u00f9 la copertura della Stasi, i cui agenti verranno ricongiunti con quelli appartenenti alla polizia federale tedesca. Rita, alla guida di una moto rubata senza una meta precisa, arrivata a un posto di blocco, per paura di essere arrestata, cerca di scappare, ma uno dei poliziotti le spara alla schiena, provocandone la morte."}
{"id": "1148883", "revid": "88740", "url": "https://it.wikipedia.org/wiki?curid=1148883", "title": "Tegkwitz", "text": "Tegkwitz \u00e8 una frazione del comune tedesco di Starkenberg, in Turingia.\nConta (2007) 321 abitanti.\nStoria.\nTegkwitz costitu\u00ec un comune autonomo fino al 1\u00ba dicembre 2008."}
{"id": "1148886", "revid": "767487", "url": "https://it.wikipedia.org/wiki?curid=1148886", "title": "Thonhausen", "text": "Thonhausen \u00e8 un comune della Germania di 646 abitanti situato nel circondario dell'Altenburger Land in Turingia."}
{"id": "1148889", "revid": "88740", "url": "https://it.wikipedia.org/wiki?curid=1148889", "title": "Oberliga", "text": "L'Oberliga (\"Lega superiore\") \u00e8 la quinta divisione del campionato tedesco di calcio, la massima categoria dilettantistica regionale.\nDi base, ogni regione ha la sua Oberliga, tranne per\u00f2 quelle della Germania Est e la Saar. Di contro, le grandi Baviera e Renania-Vestfalia hanno pi\u00f9 di un girone.\nDal 1945 al 1963: primo campionato nazionale.\nAlla fine della seconda guerra mondiale la Germania venne occupata dagli Alleati, e il precedente sistema della Gauliga cess\u00f2 di esistere. Mentre in Germania Est venne creato un campionato nazionale con un unico girone all'italiana, la DDR-Oberliga, in Germania Ovest vennero creati cinque campionati locali distinti:\nCiascuna squadra vincitrice della propria Oberliga, generalmente insieme alla seconda classificata, partecipava al campionato tedesco occidentale nazionale. Questo sistema venne rimpiazzato nel 1963: un numero variabile di squadre proveniente da ciascuna delle cinque Oberligen diede vita alla Bundesliga, avente invece carattere nazionale. Allo stesso modo le squadre che non si riuscirono a qualificare al nuovo campionato diedero invece vita alla Regionalliga, anch'essa divisa in cinque gironi, che costituiva quindi il secondo livello.\nAlbo d'oro.\nDi seguito vengono riportate, stagione per stagione, la vincente del campionato:\nDal 1974 al 1994: terzo campionato nazionale.\nNel 1974 venne creata la Zweite Bundesliga e, sotto di essa, il campionato di terzo livello assunse in un primo tempo il nome di \"1st Amateurliga\", ed in seguito quello di \"Oberliga\". Dal 1978 vennero creati otto campionati, che erano:\nIn seguito alla riunificazione tedesca venne aggiunta nel territorio dell'ex Germania Est la NOFV-Oberliga (1991 - 2012)\nDal 1994 al 2008: quarto campionato nazionale.\nNel 1993 la Federazione calcistica della Germania DFB decise di reintrodurre le Regionalligen a partire dalla stagione 1994-95 come campionato di terzo livello, tra la Zweite Bundesliga e le varie Oberligen, che cos\u00ec diventarono campionato di quarto livello. Dalla prima stagione del nuovo campionato l'Oberliga Nord venne divisa in due, e vennero creati due nuovi campionati, l'Oberliga Hamburg/Schleswig-Holstein e l'Oberliga Niedersachsen/Bremen, ma nel 2004 vennero nuovamente unite per riformare il vecchio campionato.\nDal 2008: quinto campionato nazionale.\nNel 2008 venne introdotta la 3. Liga, che si piazz\u00f2 tra la Zweite Bundesliga e la Regionalliga; quindi l'Oberliga divenne quinto campionato nazionale. La squadra riserve di un club pu\u00f2 essere promossa in Regionalliga solo se la squadra principale non \u00e8 anch'essa in Regionalliga, o se \u00e8 appena retrocessa dalla Zweite Bundesliga.\nNel 2008 c'erano dieci Oberligen, che erano:\nA partire della stagione 2012-2013 le Oberligen sono diventate quattordici: infatti la NRW-Liga \u00e8 stata divisa in tre parti, e sono nate la Mittelrheinliga, l'Oberliga Niederrhein e l'Oberliga Westfalen; inoltre l'Oberliga S\u00fcdwest \u00e8 diventata Oberliga Rheinland-Pfalz/Saar."}
{"id": "1148895", "revid": "365411", "url": "https://it.wikipedia.org/wiki?curid=1148895", "title": "FA Premier League 2006-2007", "text": "La FA Premier League 2006-2007 \u00e8 stata la 108\u00aa edizione della massima serie del campionato inglese di calcio, disputato tra il 19 agosto 2006 e il 13 maggio 2007 e concluso con la vittoria del , al suo sedicesimo titolo.\nCapocannoniere del torneo \u00e8 stato Didier Drogba () con 20 reti.\nStagione.\nNovit\u00e0.\nAl posto delle retrocesse , e sono saliti dalla Championship il (al suo primo campionato di massima divisione), lo e, dopo i play-off, il .\nL' si trasfer\u00ec nel nuovo stadio (l'Emirates Stadium) lasciando lo storico \"Highbury\", avviato alla demolizione, dopo 97 anni. \nAvvenimenti.\nIl torneo vide l'iniziale fuga del , che, tuttavia, in seguito fren\u00f2 il suo rendimento a causa di alcuni infortuni, soprattutto quello del portiere Petr \u010cech. Ne approfitt\u00f2 il , che prese il comando solitario della classifica il 4 novembre, battendo per 3-0 il ad Old Trafford. I \"Red Devils\" amministrarono il loro vantaggio e riuscirono cos\u00ec ad assicurarsi la vittoria del titolo, il primo dopo tre stagioni di digiuno. In Champions League si qualificarono anche ed , mentre , e centrarono un piazzamento per la Coppa UEFA.\nTra le neopromosse, l'esordiente disput\u00f2 un'ottima stagione, che si concluse con l'8\u00ba posto a 55 punti, uno solo in meno dalla 7\u00aa piazza che avrebbe valso la qualificazione alla Coppa UEFA; il ed il , invece, retrocessero in Championship con molte giornate di anticipo. Ad accompagnare queste due squadre in seconda divisione fu lo , che perse all'ultima giornata lo scontro diretto contro il e fu tradito da una peggiore differenza reti. Riusc\u00ec a salvarsi con una clamorosa rimonta il di Alan Curbishley, trascinato dai gol del nuovo acquisto Carlos T\u00e9vez, autore del gol vittoria all'ultima di campionato contro i neo campioni d'Inghilterra.\nClassifica finale.\nLegenda:\nRegolamento:"}
{"id": "1148900", "revid": "767487", "url": "https://it.wikipedia.org/wiki?curid=1148900", "title": "Treben", "text": "Treben \u00e8 un comune della Germania di 942 abitanti situato nel circondario dell'Altenburger Land in Turingia."}
{"id": "1148903", "revid": "365411", "url": "https://it.wikipedia.org/wiki?curid=1148903", "title": "FA Premier League 2005-2006", "text": "La FA Premier League 2005-2006 \u00e8 stata la 107\u00aa edizione della massima serie del campionato inglese di calcio, disputato tra il 13 agosto 2005 e il 7 maggio 2006 e concluso con la vittoria del , al suo terzo titolo, il secondo consecutivo.\nCapocannoniere del torneo \u00e8 stato Thierry Henry () con 27 reti.\nStagione.\nNovit\u00e0.\nAl posto delle retrocesse , e sono saliti dalla Championship il , il (al suo primo campionato di massima divisione) e, dopo i play-off, il .\nAvvenimenti.\nL'avvio del torneo rivel\u00f2 la sorpresa del , che nelle prime giornate guid\u00f2 la classifica insieme al . I \"Blues\", per\u00f2, presero il largo con il passare dei mesi, trovandosi con tredici punti di vantaggio sulle inseguitrici gi\u00e0 a novembre. La squadra di Jos\u00e9 Mourinho concluse la stagione con otto punti in pi\u00f9 del , secondo classificato, laureandosi cos\u00ec campione d'Inghilterra per la seconda volta consecutiva.\nIn zona Europa, ad accompagnare il nei preliminari di Champions League fu l', che agguant\u00f2 il 4\u00ba posto all'ultima giornata, vincendo per 4-2 contro il e superando la concorrenza dei rivali cittadini del , usciti sconfitti per 1-2 sul campo del . Gli \"Spurs\", insieme al , si qualificarono alla Coppa UEFA, mentre il and\u00f2 in Coppa Intertoto.\nIn fondo alla classifica retrocessero il , che chiuse il campionato all'ultimo posto con soli 15 punti (secondo peggior risultato di sempre nella storia della Premier League), il ed il .\nClassifica finale.\nLegenda:\nRegolamento:"}
{"id": "1148907", "revid": "124592326", "url": "https://it.wikipedia.org/wiki?curid=1148907", "title": "Pressione venosa centrale", "text": "Per pressione venosa centrale (PVC) si intende un valore pressorio (espresso in mm di mercurio - mmHg, oppure in cm d'acqua - cmH2O; ogni mmHg corrisponde a 1,3 cmH2O) rilevato nel tratto terminale della vena cava superiore e corrispondente alla pressione vigente nell'atrio destro.\nLa rilevazione della PVC avviene grazie alla posa di un catetere venoso centrale attraverso una vena profonda di grosso calibro (vena succlavia, o giugulare, o basilica o pi\u00f9 raramente safena).\nDiagnosi.\nIl valore di PVC permette di valutare il volume ematico circolante, la funzionalit\u00e0 cardiaca ed il ritorno venoso. Risulta ancora da chiarire il range di normalit\u00e0 della PVC. \u00c8 piuttosto chiaro che: \nIl range di normalit\u00e0 \u00e8 per\u00f2 ancora oggetto di discussioni. Si stima che in un soggetto sano a riposo la PVC sia nornalmente compresa tra 3 e 8 cmH2O. Il limite inferiore, secondo diverse fonti, ha un valore da 0 a 5, mentre il limite superiore va da 7 a 12.\nVari fattori influiscono sui valori di PVC: ipovolemia o ipervolemia (diminuzione o aumento del volume ematico circolante), insufficienza cardiaca, ostacoli meccanici alla circolazione cardiaca, alterazioni della pressione intratoracica (ad esempio pneumotorace), farmaci, ventilazione meccanica.\nValori superiori alla norma indicano sovraccarico di volume, insufficienza cardiaca destra, aumento della pressione intratoracica o turbe vasomotorie.\nValori inferiori alla norma indicano perdite di volume (emorragie, vomito, diarrea, shock) o turbe vasomotorie.\nLa PVC \u00e8 un parametro che viene rilevato frequentemente nell'ambito dei monitoraggi post-operatori.\nMisurazione.\nLa misurazione della PVC pu\u00f2 essere effettuata manualmente o tramite il monitor paziente.\nMisurazione manuale.\n\u00c8 necessario liberare da ogni tipo di infusione il lume distale del catetere venoso centrale, effettuare un eventuale lavaggio a goccia rapida del cvc e collegare a quest'ultimo un deflussore da flebo pieno di soluzione salina; tagliare il deflussore in modo da \"allungare\" il lume del CVC di circa 20 cm, inserire il tubo nell'apposito listello di plastica che presenta un solco al centro e una scala graduata in cm di H2O; posizionare perpendicolarmente al paziente il deflussore (sempre collegato al lume) e porre lo zero della scala graduata all'altezza del cavo ascellare (corrispondente all'altezza del cuore) del paziente; posizionare il paziente supino (eliminare anche il cuscino); sconnetterlo dal respiratore se ventilato con pressioni positive; osservare quanti centimetri di salina rimangono nel deflussore partendo dallo zero. Il valore ottenuto \u00e8 la PVC.\nMisurazione con monitor paziente.\n\u00c8 necessario disporre di linea con trasduttore per convertire l'impulso meccanico del lume in impulso elettrico al monitor paziente. La linea col trasduttore va collegata distalmente al lume distale del CVC e prossimalmente a una sacca di soluzione salina da 500 ml inserita in uno spremisacca gonfiato a 300 mmHg affinch\u00e9 garantisca un lavaggio continuo del lume alla velocit\u00e0 di circa 3-5 ml/h. Tra i due estremi della linea \u00e8 presente il trasduttore che rileva l'impulso meccanico del sangue dal lume e lo trasmette in tempo reale al monitor paziente fornendo un valore max, uno min e uno medio, fornisce inoltre un'onda sfigmica sempre visibile a monitor. \u00c8 necessario come per la misurazione manuale posizionare il paziente supino, sospendere ogni infusione nel CVC considerato e disconnettere per alcuni secondi durante la misurazione il paziente dal respiratore."}
{"id": "1148912", "revid": "92723", "url": "https://it.wikipedia.org/wiki?curid=1148912", "title": "Alexander Sandor Rudnay Div\u00e9k\u00fajfalusi", "text": ""}
{"id": "1148914", "revid": "2227294", "url": "https://it.wikipedia.org/wiki?curid=1148914", "title": "Taxolo", "text": "Il taxolo (o tassolo) \u00e8 un principio attivo in grado di bloccare la depolimerizzazione dei microtubuli, stabilizzandoli. E' un chemioterapico utilizzato nella chemioterapia del cancro.\nStoria.\nScoperto nel 1967 da Monroe Wall e Mansukh Wani, che lo isolarono dalla corteccia del tasso del Pacifico (\"Taxus brevifolia\"), esso fu sviluppato commercialmente dalla Bristol-Myers Squibb, che ne cambi\u00f2 il nome in paclitaxel, commercializzandolo come \"Taxol\". In questa formulazione, la molecola \u00e8 disciolta in Cremophor EL ed etanolo. Una nuova formulazione, denominata \"Abraxane\", consiste della stessa molecola legata all'albumina.\nMeccanismo d'azione.\nIl suo meccanismo d'azione \u00e8 legato alla capacit\u00e0 di interagire con i microtubuli, alterandone l'equilibrio di polimerizzazione/depolimerizzazione. Ci\u00f2 provoca la formazione di strutture microtubulari altamente stabili, con conseguente inibizione della mitosi della cellula (che richiede la dissoluzione dei microtubuli per la successiva formazione del fuso mitotico).\nIndicazioni.\nUtilizzato per trattare pazienti con carcinoma del polmone, della mammella, della regione testa-collo, delle forme avanzate del sarcoma di Kaposi, e dei tumori ginecologici (cervice, endometrio, ovaio). Il taxolo oggi \u00e8 utilizzato anche per prevenire la restenosi."}
{"id": "1148916", "revid": "1086846", "url": "https://it.wikipedia.org/wiki?curid=1148916", "title": "FA Premier League 2004-2005", "text": "La FA Premier League 2004-2005 \u00e8 stata la 106\u00aa edizione della massima serie del campionato inglese di calcio, disputato tra il 14 agosto 2004 e il 15 maggio 2005 e concluso con la vittoria del , al suo secondo titolo.\nCapocannoniere del torneo \u00e8 stato Thierry Henry (Arsenal) con 25 reti.\nStagione.\nNovit\u00e0.\nAl posto delle retrocesse , e sono saliti dalla First Division il , il e, dopo i play-off, il .\nIl , dopo due anni di esilio al Loftus Road, torn\u00f2 a giocare al Craven Cottage.\nAvvenimenti.\nIl campionato vide la vittoria finale del , che torn\u00f2 al successo nazionale dopo 50 anni. I \"Blues\", che a inizio stagione avevano visto l'arrivo in panchina del portoghese Jos\u00e9 Mourinho al posto di Claudio Ranieri, ottennero il comando solitario della classifica il 6 novembre, sconfiggendo l' per 1-0 a Stamford Bridge, e presero il largo nei mesi successivi. La squadra si laure\u00f2 campione d'Inghilterra il 30 aprile 2005, grazie al successo per 2-0 sul campo del . Gli uomini di Mourinho stabilirono inoltre numerosi record per la Premier League, alcuni dei quali intatti ancora oggi, tra cui la miglior difesa (15 reti sub\u00ecte) ed il maggior numero di punti totalizzati nell'arco di un singolo campionato (95) (I record di gol e punti sono stati poi battuti dal nel 2017-2018, che riusc\u00ec a totalizzare 100 punti e a realizzare 106 reti). L' campione in carica chiuse invece il campionato al 2\u00ba posto; i \"Gunners\" videro inoltre interrompersi la loro striscia di imbattibilit\u00e0, durata 49 partite, al termine di un match contestatissimo contro il ad Old Trafford.\nIn zona europea, il manc\u00f2 di soli tre punti l'aggancio al 4\u00ba posto, valevole per l'accesso ai preliminari della Champions League, occupato invece dal sorprendente Everton. A pari merito con i \"Trotters\" si piazz\u00f2 il , che per\u00f2 si qualific\u00f2 alla massima competizione europea grazie alla vittoria del trofeo nella celebre finale di Istanbul contro il . Il posto in Coppa UEFA and\u00f2 invece al , che pareggi\u00f2 lo scontro diretto contro il all'ultima giornata (i \"Citizens\" sbagliarono un calcio di rigore allo scadere).\nIn chiave salvezza, per la prima volta nella storia della Premier League, i verdetti si decisero tutti all'ultima giornata: a giocarsi l'unico posto salvezza erano le tre squadre neopromosse e il Southampton. Nel corso degli ultimi 90 minuti di gioco tutte e 4 si trovarono a un certo punto nella preziosa diciassettesima posizione: il inizi\u00f2 la giornata davanti a tutti, ma ben presto il destino non fu pi\u00f9 nelle mani dei \"Canaries\" che cedettero e vennero travolti dal Fulham per 6-0. Il venne rimontato dal Manchester United (1-2) e lasci\u00f2 la massima divisione dove militava ininterrottamente dal 1978, chiudendo ultimo. Tutto sembrava volgere a favore del , in salvo dopo aver rimontato il Charlton al The Valley, tuttavia i rivali sudlondinesi trovarono il gol del 2-2 a 10 minuti dalla fine, pareggio che condann\u00f2 i rossoblu alla quarta retrocessione in altrettanti stagioni di Premier League. Il , che inizi\u00f2 il turno ultimo in classifica, sconfisse invece il Portsmouth e riusc\u00ec a scavalcare tutte le rivali ottenendo una miracolosa salvezza, divenendo inoltre il primo club a rimanere in massima serie nonostante si trovasse all'ultimo posto in classifica a Natale.\nClassifica finale.\nLegenda:\nRegolamento:\nRisultati.\nTabellone.\nOgni riga indica i risultati casalinghi della squadra segnata a inizio della riga, contro le squadre segnate colonna per colonna (che invece avranno giocato l'incontro in trasferta). Al contrario, leggendo la colonna di una squadra si avranno i risultati ottenuti dalla stessa in trasferta, contro le squadre segnate in ogni riga, che invece avranno giocato l'incontro in casa."}
{"id": "1148919", "revid": "486946", "url": "https://it.wikipedia.org/wiki?curid=1148919", "title": "Juraj Haul\u00edk V\u00e1ralyai", "text": ""}
{"id": "1148921", "revid": "287204", "url": "https://it.wikipedia.org/wiki?curid=1148921", "title": "L\u00f6rinc Schlauch", "text": ""}
{"id": "1148924", "revid": "38096", "url": "https://it.wikipedia.org/wiki?curid=1148924", "title": "Kolos Ferenc Vaszary", "text": ""}
{"id": "1148925", "revid": "125989171", "url": "https://it.wikipedia.org/wiki?curid=1148925", "title": "FA Premier League 2003-2004", "text": "La FA Premier League 2003-2004 \u00e8 stata la 105\u00aa edizione della massima serie del campionato inglese di calcio, disputato tra il 16 agosto 2003 e il 15 maggio 2004 e concluso con la vittoria dell', al suo tredicesimo titolo.\nCapocannoniere del torneo \u00e8 stato Thierry Henry (Arsenal) con 30 reti.\nStagione.\nNovit\u00e0.\nAl posto delle retrocesse , e sono saliti dalla First Division il , il e, dopo i play-off, il .\nIl abbandon\u00f2 dopo pi\u00f9 di 80 anni lo stoico Maine Road per trasferirsi nel moderno City of Manchester Stadium.\nAvvenimenti.\nIl campionato, partito con i favori del pronostico rivolti verso il del nuovo proprietario russo Roman Abramovi\u010d, fu invece vinto dai concittadini dell', che conclusero il torneo da imbattuti, eguagliando cos\u00ec il record stabilito dal nella stagione 1888-1889. Grazie a questo prestigioso traguardo, i giocatori dei \"Gunners\" vennero soprannominati \"The Invicibles\" (in italiano \"Gli\" \"Invincibili\"), nome con il quale sono ricordati ancora oggi.\nL'Arsenal prese il comando della classifica durante il girone di ritorno, sorpassando il e facendo il vuoto sulle sue inseguitrici, tanto da assicurarsi il titolo inglese con quattro giornate di anticipo, grazie al pareggio per 2-2 contro i rivali del . Il Chelsea chiuse invece al 2\u00ba posto con 79 punti, 11 in meno dei \"Gunners\". Il Manchester United chiuse al 3\u00ba posto e si qualific\u00f2 alla Champions League insieme al . In fondo alla classifica, retrocessero in Championship il , in evidente declino a causa di una profonda crisi finanziaria, il ed il .\nClassifica finale.\nLegenda:\nRegolamento:"}
{"id": "1148928", "revid": "339392", "url": "https://it.wikipedia.org/wiki?curid=1148928", "title": "Voblast di Gomel", "text": ""}
{"id": "1148929", "revid": "1982", "url": "https://it.wikipedia.org/wiki?curid=1148929", "title": "Anton Vrancic", "text": ""}
{"id": "1148930", "revid": "1543377", "url": "https://it.wikipedia.org/wiki?curid=1148930", "title": "FA Premier League 2002-2003", "text": "La FA Premier League 2002-2003 \u00e8 stata la 104\u00aa edizione della massima serie del campionato inglese di calcio, disputato tra il 17 agosto 2002 e l'11 maggio 2003 e concluso con la vittoria del , al suo quindicesimo titolo.\nCapocannoniere del torneo \u00e8 stato Ruud van Nistelrooij (Manchester Utd) con 25 reti.\nStagione.\nNovit\u00e0.\nAl posto delle retrocesse , e sono saliti dalla First Division il , il e, dopo i play-off, il .\nIl fu costretto a trasfersi nello stadio dei rivali del , il Loftus Road, in quanto Craven Cottage no rispettava i requisiti minimi di sicurezza per uno stadio di Premier.\nAvvenimenti.\nIl campionato fu in gran parte dominato dall' campione uscente, che arriv\u00f2 a marzo con cinque punti di vantaggio sul , penalizzato da un avvio balbettante. Alla fine di aprile i \"Gunners\" accusarono un calo che consent\u00ec ai \"Red Devils\" di sopravanzare la capolista e di guadagnare un vantaggio di 3 punti sui rivali che per\u00f2 avevano una gara da recuperare. Un clamoroso pareggio contro il , con i londinesi che sciuparono 2 reti di vantaggio, diede il via alla fuga decisiva; i \"Gunners\" persero l'ultima gara interna contro un pericolante e si arresero, trovando la gloria solamente in FA Cup. Centrarono la qualificazione ai preliminari di Champions League il ed il mentre il , che chiuse imbattuto i primi 3 mesi di campionato e pareva poter lottare per un titolo atteso da tempo, dovette accontentarsi solamente di un piazzamento in Coppa UEFA. L'altra squadra di Liverpool, l' invece riusc\u00ec finalmente a chiudere il campionato nella parte alta di classifica nel primo anno con David Moyes in panchina grazie alle giocate di un promettente giovane, Wayne Rooney.\nIn coda, grazie alla vittoria con l'Arsenal, il Leeds Utd in piena crisi finanziaria e che dovette vendere tutti i suoi giocatori migliori si salv\u00f2, mentre il Bolton, con un buon finale, riusc\u00ec a salvarsi condannando il , che risent\u00ec delle dimissioni per motivi di salute dell'allenatore Glenn Roeder e che abbandon\u00f2 la categoria dopo un decennio. Caddero anche il , alla prima apparizione in massima serie dopo sedici anni, ed il giacente da tempo sul fondo della classifica e che stabil\u00ec numerosi record negativi (i biancorossi chiusero il campionato con appena 1 punto nelle ultime 19 gare).\nClassifica finale.\nLegenda:\nRegolamento:"}
{"id": "1148931", "revid": "38096", "url": "https://it.wikipedia.org/wiki?curid=1148931", "title": "Ferenc Forg\u00e1ch de Ghymes", "text": ""}
{"id": "1148934", "revid": "701660", "url": "https://it.wikipedia.org/wiki?curid=1148934", "title": "Tibia (anatomia)", "text": "La tibia \u00e8 un osso dei vertebrati. Si trova, assieme all'osso peroneale, nell'arto inferiore, al di sotto dell'articolazione del ginocchio, nel segmento anatomico che nell'uomo \u00e8 conosciuto come gamba. Nell'uomo \u00e8 pi\u00f9 spessa e lunga del perone e si trova medialmente rispetto ad esso.\nAnatomia umana.\nLa tibia \u00e8 il secondo osso dell'intero corpo umano per lunghezza (dopo il femore).\nSi tratta di un osso lungo che si articola superiormente con il femore e la patella nell'articolazione del ginocchio, supero-medialmente con il perone cos\u00ec come infero-medialmente, ed inferiormente con l'astragalo.\nPossiede due epifisi, delle quali la prossimale \u00e8 pi\u00f9 spessa e ampia rispetto alla distale.\nEpifisi prossimale.\nL'epifisi prossimale della tibia \u00e8 costituita da due condili, da un'eminenza intercondiloidea, dal tubercolo del Gerdy, dalla tuberosit\u00e0 tibiale e da due aree intercondiloidee.\nNormalmente il margine laterale viene detto margine interosseo, poich\u00e9 vi si inserisce la membrana interossea, che occupa lo spazio esistente tra tibia e perone. Posteriormente al condilo mediale si distingue un lieve solco, che da inserzione al tendine del muscolo semimembranoso.\nDiafisi.\nEsaminando posteriormente la tibia, \u00e8 inoltre possibile distinguere una cresta diretta inferolateralmente e che diventa impalpabile verso la met\u00e0 dell'osso, \u00e8 detta \"linea del soleo\" e pu\u00f2 biforcarsi nel terzo superiore della diafisi. La diafisi della tibia, di sezione triangolare, \u00e8 divisa fra tre margini (anteriore, mediale e interosseo ovvero laterale) nelle facce mediale, laterale e posteriore a superficie liscia. Il margine anteriore si porta inferiormente con un decorso leggermente sinuoso, per poi deviare medialmente nel terzo distale della diafisi raggiungendo il malleolo mediale, una prominenza ossea ben distinguibile nell'epifisi distale.\nEpifisi distale.\nLa faccia anteriore dell'epifisi distale della tibia \u00e8 liscia, concava antero-posteriormente e latero-lateralmente, ma si innalza a diventare di nuovo convessa presso i suoi margini laterale e mediale. La faccia posteriore \u00e8 ruvida e presenta medialmente un solco per i tendini del muscolo tibiale posteriore e del flessore lungo delle dita.\nLa superficie inferiore dell'epifisi distale della tibia \u00e8 quasi interamente occupata dalla faccetta articolare con l'astragalo, di forma quadrangolare dagli angoli arrotondati, concava in senso latero-laterale, e dalla superficie articolare del malleolo mediale, di forma triangolare dall'ampio apice arrotondato.\nLe due superfici sono disposte tra loro con un angolo non molto superiore a 90\u00b0. La faccia laterale dell'epifisi distale della tibia si articola con il malleolo laterale del perone. Lo spazio che si forma superiormente tra le due ossa \u00e8 detto incisura fibulare.\nDifferenze legate al sesso.\nNel maschio, la sua direzione \u00e8 verticale e parallela rispetto all'osso controlaterale, ma nella femmina ha una lieve obliquit\u00e0 verso il basso e lateralmente, per compensare la maggior obliquit\u00e0 del femore.\nVascolarizzazione.\nLa vascolarizzazione arteriosa della tibia deriva da due vasi:"}
{"id": "1148937", "revid": "599013", "url": "https://it.wikipedia.org/wiki?curid=1148937", "title": "Peter P\u00e1zm\u00e1ny", "text": ""}
{"id": "1148938", "revid": "287204", "url": "https://it.wikipedia.org/wiki?curid=1148938", "title": "Gordon Morison", "text": "Fu uno dei pi\u00f9 importanti artisti della principale fabbrica mondiale di flipper, la D. Gottlieb &amp; Co.\nMorison raccolse l'eredit\u00e0 degli altri grandi artisti che lo avevano preceduto, quali Roy Parker (dal 1947 al 1965) e Art Stenholm (dal 1965 al 1970), realizzando sia la grafica delle vetrate frontali (\"backglass\"), sia quella del piano di gioco (\"playfield\"). \nReduce dalla guerra in Corea, Morison inizi\u00f2 a lavorare per la Advertising Posters, ditta che si occupava di grafica pubblicitaria, e che forniva alla fabbrica di flipper Gottlieb le serigrafie per i piani di gioco (playfield). Al principio degli anni '70, dopo la scomparsa dell'artista Roy Parker e dopo l'uscita del successore Art Stenholm, Morison inizi\u00f2 la sua collaborazione con la Gottlieb (restando formalmente dipendente della Advertising Posters), realizzando il suo primo flipper: \"Galaxie\" (noto in Europa come \"2001\"), uscito nel gennaio del 1971. Gordon Morison ebbe il monopolio della produzione artistica della fabbrica di Chicago durante tutto il decennio, lavorando con il grande game designer Ed Krynski, con il quale costitu\u00ec un formidabile team creativo che port\u00f2 alla realizzazione di ben 137 flipper, ultimo dei quali fu \"Asteroid Annie &amp; the Aliens\", del dicembre 1980.\nDi immediata riconoscibilit\u00e0, il tratto di Gordon Morison \u00e8 chiaramente ispirato alla grafica dei fumetti americani, ma deve molto anche all'Art d\u00e9co europea, influenza probabilmente legata alle sue asserite origini canadesi. Un notevole esempio di questa originale fusione di stili lo abbiamo nella vetrata del flipper \"Drop-a-Card\" del novembre 1971, dove il tema ricorrente delle carte da gioco \u00e8 trattato in modo fumettistico ed ironico; le carte pi\u00f9 importanti (Re, Regina, Jack) si trasformano in persone \"reali\" dai volti espressivi, che giocano tra loro una partita a poker, ma attenzione: mentre il Jack sorprende la bellissima Regina mostrandole un poker d'assi, l'astuto Re ne approfitta per barare, estraendo una carta dalla manica. Dal punto di vista grafico, le geometrie tradizionali degli abiti vengono abilmente sfruttate a scopo decorativo, con risultati davvero straordinari. Lo stesso logo recante il nome del flipper diviene l'occasione per un esercizio di purissima Art Deco. La grafica del piano di gioco, caratterizzata da geometrie eleganti ed essenziali, rispecchia adeguatamente lo stile decorativo della vetrata. \nI temi pi\u00f9 ricorrenti trattati da Morison nei flipper sono gli svaghi e gli sport; le carte da gioco, il biliardo, il bowling, il surf, ma anche i mondi leggendari, come il vecchio West, l'Oriente misterioso, lo Spazio cosmico. Morison si distingue soprattutto per il modo di rappresentare belle ragazze sorridenti, dai capelli fluenti e dalle curve generose, ma sempre con stile ed eleganza, rifuggendo ogni volgarit\u00e0. L'artista ci trasporta in un mondo fantastico e gradevole, dove trionfano la bellezza e la gioia di vivere, espresse attraverso l'uso sapiente dei colori primari. Ottimi esempi sono la bionda Regina delle carte (dal generoso \"d\u00e9collet\u00e9\") nella vetrata del gi\u00e0 citato \"Drop-a-Card\", l'entusiasta giocatrice di bowling di \"Ten-Up\", le allegre ed improbabili odalische di \"Flying Carpet\".\nSi dice che alcune delle bellezze raffigurate da Morison nei flipper siano ritratti di ragazze reali frequentate nella sua vita privata; ad esempio, il vero nome (\"Sue\") della fanciulla spaziale rappresentata nella vetrata del flipper \"Buck Rogers\" del gennaio 1980 \u00e8 nascosto nelle decorazioni del suo elegantissimo top. Altri elementi ricorrenti nei disegni di Morison sono come gi\u00e0 ricordato la rappresentazione fantasiosa delle carte da gioco in forma di persone \"reali\", gli elementi grafici a colori alternati utilizzati per le ambientazioni in mondi fantastici, ispirati allo stile psichedelico di quegli anni, ed il dito puntato da uno dei personaggi come per indicare qualcosa che si trova fuori dall'immagine, elemento che trae forse ispirazione da alcuni capolavori di Leonardo da Vinci, come \"La Vergine delle Rocce\" conservata al Louvre.\nGordon Morison assieme ad Ed Krynski realizz\u00f2 durante gli anni '70 molti flipper rimasti dei classici del loro genere, ispirati ai temi pi\u00f9 diversi, tra i quali si possono ricordare almeno: \"Aquarius\", \"Atlantis\", \"Buccaneer\", \"Drop-a-card\", \"El Dorado\", \"Flying Carpet\", \"Galaxie\", \"High Hand\", \"Jungle King\", \"Lawman\", \"Royal Flush\", \"Sinbad\", \"Sky Jump\", \"Sure Shot\", \"Ten-Up\", \"Top Card\".\nNegli anni '80 Gordon Morison realizz\u00f2 soltanto 5 flipper: \"The Amazing Spiderman\", \"Circus\", \"Counterforce\", \"Star Race\" e il gi\u00e0 citato \"Asteroid Annie &amp; the Aliens\" del dicembre 1980, ultimo flipper realizzato per la Gottlieb. \nLasciata la Gottlieb all'inizio degli anni '80, Morison lavor\u00f2 per la concorrente Stern, sebbene nella loro produzione non sia stato accreditato per la realizzazione di alcun flipper. Morison fu in seguito un artista molto prolifico e rest\u00f2 attivo nel campo delle illustrazioni, della pubblicit\u00e0 e dei fumetti (realizz\u00f2 tra l'altro diversi numeri di Slimer, un buffo personaggio per ragazzi ispirato al fortunato film Ghostbusters), lavorando come disegnatore freelance fino all'et\u00e0 di 70 anni, restando al tavolo da disegno anche per 60-80 ore alla settimana. \nGordon Morison scomparve per una grave malattia polmonare nel luglio del 2000, poche settimane dopo il suo secondo matrimonio. Alcuni mesi dopo, alla Pinball Expo di Chicago del 2000 il Dott. Keith Egging, suo caro amico, venne chiamato per commemorarlo: lo descrisse affettuosamente come uno spirito libero, di carattere schivo ma di grande sensibilit\u00e0, un eterno \"teen ager\" che amava i fumetti, i giochi, i cartoon, lo stile dell'Antico Egitto, i mostri, gli alieni e gli animali fantastici, che riempivano anche la sua originalissima abitazione; che si entusiasmava per le nuove possibilit\u00e0 offerte alla grafica dall'uso del personal computer, che gi\u00e0 utilizzava per il suo lavoro, ma che avrebbe desiderato conoscere pi\u00f9 a fondo. \nIl Dr. Egging ricorda che Gordon Morison teneva il proprio lavoro in grande considerazione, e che secondo lui ci\u00f2 che conferiva un'\"anima\" all'arte profusa nei suoi flipper era l'ispirazione all'Art Deco, unita (aggiungiamo noi) ad una ricchissima e gioiosa fantasia.\nLa grande arte di Gordon Morison vive ancora oggi nelle sue bellissime \"macchine\", divenute autentici oggetti di \"culto\" per i collezionisti di tutto il mondo. "}
{"id": "1148940", "revid": "365411", "url": "https://it.wikipedia.org/wiki?curid=1148940", "title": "FA Premier League 2001-2002", "text": "La FA Premier League 2001-2002 \u00e8 stata la 103\u00aa edizione della massima serie del campionato inglese di calcio, disputato tra il 18 agosto 2001 e l'11 maggio 2002 e concluso con la vittoria dell', al suo dodicesimo titolo.\nCapocannoniere del torneo \u00e8 stato Thierry Henry (Arsenal) con 24 reti.\nStagione.\nNovit\u00e0.\nAl posto delle retrocesse , e sono saliti dalla First Division il , il e, dopo i play-off, il .\nIl si trasfer\u00ec nel nuovo stadio, il St Mary's Stadium, lasciando dopo 103 anni lo storico The Dell.\nAvvenimenti.\nNella prima edizione della Premier League sponsorizzata dalla Barclays si assistette ad una lotta per il titolo aperta come mai prima, con il campionato che super\u00f2 la Bundesliga nel Ranking UEFA ed ottenne un ulteriore posto in Champions League. Le prime sei squadre classificate infatti furono tutte in corsa fino a poche giornate dalla fine quando a fare la differenza furono le 13 vittorie consecutive dell'Arsenal che si laure\u00f2 campione d'Inghilterra alla penultima giornata sbancando Old Trafford. I \"Gunners\" segnarono almeno una rete in ogni partita disputata. Secondo chiuse il mentre il fin\u00ec terzo e per la prima volta dopo un decennio non concluse nei primi due piazzamenti. L'ultimo posto in Champions League and\u00f2 al che ebbe la meglio nel finale sul e sul .\nA fondo classifica retrocesse all'ultimo turno l', squadra rivelazione appena 12 mesi prima, che per\u00f2 riusc\u00ec a mantenere un posto in Coppa UEFA grazie alla vittoria del premio Fair Play della UEFA. Ad accompagnare i \"Tractor Boys\" furono il che era al suo ultimo torneo nell'impianto di Filbert Street e il che stavolta non riusc\u00ec ad ottenere la salvezza che era arrivata con qualche difficolt\u00e0 negli anni precedenti. Per la prima volta nella storia della Premier League inoltre (e la prima volta in 12 anni) nessuna delle squadre neopromosse (, e ) retrocedette immediatamente.\nClassifica finale.\nLegenda:\nRegolamento:\nNote:"}
{"id": "1148942", "revid": "1522738", "url": "https://it.wikipedia.org/wiki?curid=1148942", "title": "Hayley Smith", "text": ""}
{"id": "1148947", "revid": "729019", "url": "https://it.wikipedia.org/wiki?curid=1148947", "title": "Carlo Margottini", "text": "Prest\u00f2 servizio con la Regia Marina durante la prima e la seconda guerra mondiale. Cadde in combattimento sul cacciatorpediniere \"Artigliere\" il 12 ottobre 1940, e gli fu conferita la Medaglia d'Oro al Valor Militare alla memoria.\nBiografia.\nNacque a Roma il 19 gennaio 1899, figlio di Lorenzo, insegnante di musica e di Elisa Amador, casalinga. Cresciuto in Sud Africa, impar\u00f2 perfettamente la lingua inglese. Arruolatosi nella Regia Marina dal 1913 al 1916 frequent\u00f2 la Regia Accademia Navale di Livorno uscendone con il grado di guardiamarina, e partecipando alla prima guerra mondiale prestando servizio sulla corazzata \"Conte di Cavour\", sull'esploratore \"Nibbio\" e su altre siluranti. Nel maggio 1917 venne promosso sottotenente di vascello e nel novembre 1918 tenente di vascello, diventando Aiutante di bandiera dell'ammiraglio Enrico Millo, governatore della Dalmazia. Nel 1927 venne promosso capitano di corvetta (comandando nel 1930-31 i sommergibili \"Goffredo Mameli\" e \"Domenico Millelire\") e nel 1933 capitano di fregata ed ebbe il comando del Gruppo Sommergibili dell'Egeo, successivamente di una squadriglia torpediniere e nel 1935 fu comandante in 2^ dell'incrociatore pesante \"Bolzano\".\nNel 1936 partecip\u00f2 alla Conferenza Navale di Londra, in qualit\u00e0 di esperto militare, per conto del governo italiano. Durante la guerra civile spagnola, al comando dell'esploratore \"Lanzerotto Malocello\" dal 25 giugno 1936, partecip\u00f2 all'occupazione militare di Ibiza e di Maiorca e diede il suo apporto alla riorganizzazione politica e militare delle Baleari, venendo insignito della Croce di Cavaliere dell'Ordine militare di Savoia. Tra la fine del 1936 e l'inizio del 1937 comand\u00f2 i due esploratori \"Nicol\u00f2 Zeno\" ed \"Alvise Da Mosto\" sempre per operazioni connesse alla guerra di Spagna. Al ritorno dalla Spagna venne promosso capitano di vascello (anzianita' 1\u00ba gennaio 1938) e nominato Addetto Navale a Parigi, in Francia e dal 17 novembre 1939 comand\u00f2 l'incrociatore pesante \"Fiume\".\nAllo scoppio della seconda guerra mondiale ebbe il comando della XI Squadriglia Cacciatorpediniere (gi\u00e0 dal 27 aprile) con insegna sull\"Artigliere\" al cui comando il 9 luglio 1940, a Punta Stilo, attacc\u00f2 una formazione navale inglese con lancio di siluri a col cannone, ottenendo per questa azione la Medaglia di bronzo al valore militare. Nei mesi successivi effettu\u00f2 varie missioni dalle basi di Messina e Augusta, da dove l'11 ottobre 1940, prese il mare con le unit\u00e0 della propria squadriglia impegnato in una ricerca notturna di una forza navale nemica segnalata nel canale di Sicilia, in un'azione coordinata e con le unit\u00e0 della I Squadriglia Torpediniere.\nNello scontro notturno che ne segu\u00ec, al largo di Capo Passero, la I Squadriglia Torpediniere e la XI Squadriglia Cacciatorpediniere attaccarono separatamente, in successione, l'incrociatore leggero britannico \"Ajax\". Il primo attacco fu portato dalle torpediniere, ma non ebbe successo e si concluse con l'affondamento delle torpediniere \"Airone\" ed \"Ariel\"; attaccarono poi i cacciatorpediniere della XI Squadriglia, trovando per\u00f2 il nemico gi\u00e0 all'erta. Dopo l'avvistamento del nemico, avvenuto alle ore 01,40, l\"Artigliere\" attacc\u00f2 l\"Ajax\" lanciando un siluro (che non and\u00f2 a segno) e sparando due salve da 120\u00a0mm (che colpirono l'incrociatore, causando seri danni ad un cannone da 102mm, al radar ed alla bussola); venne per\u00f2 investito da numerosi colpi in rapida successione, che scatenarono un grave incendio a prua, misero fuori uso l'apparato motore e parte dell'armamento, ed uccisero o ferirono oltre met\u00e0 dell'equipaggio. Carlo Margottini, colpito gravemente, mor\u00ec al suo posto di comando in plancia, continuando ad incitare al combattimento il suo equipaggio; insieme a lui cadde anche il suo assistente di squadriglia, il Tenente di Vascello Corrado Del Greco. Entrambi vennero decorati alla memoria con Medaglia d'Oro al Valor Militare.\nImmobilizzato ed in preda alle fiamme, l\"Artigliere\" venne preso a rimorchio dal gemello \"Camicia Nera\", nel tentativo di portarlo in salvo; verso le 8, con il sopraggiungere di forze aeronavali britanniche, il \"Camicia Nera\" dovette mollare il rimorchio, abbandonando il gemello al suo destino. Alle ore 09.05 l\"Artigliere\" fu affondato dall'incrociatore pesante HMS \"York\" circa 50 miglia a Est di Capo Passero.\nNel dopoguerra la Marina Militare Italiana ha intitolato due navi a Carlo Margottini: una fregata classe Bergamini (\"F 595\"), in servizio dal 1962 al 1988, ed una fregata missilistica (\"F 592\") della classe FREMM."}
{"id": "1148948", "revid": "119868950", "url": "https://it.wikipedia.org/wiki?curid=1148948", "title": "Grande sposa reale", "text": "Grande sposa reale \u00e8 il termine usato per indicare la consorte principale dei sovrani egizi a partire dal momento della loro incoronazione.\nM23-N41:X1-wr:t \u1e25tm nswt wrt\nIl titolo compare per la prima volta con Meretseger, sposa di Sesostri III. Meretseger \u00e8 anche la prima regina a inserire il proprio nome all'interno del cartiglio.\nSpesso la sposa principale era, per ragioni dinastiche, sorella o figlia del sovrano stesso, il quale aveva poi un certo altro numero di mogli \"secondarie\". Le regine presiedevano gli harem e ne erano responsabili per ogni avvenimento.\nNon sempre l'erede al trono era figlio della \"Grande sposa\" ma, in molti casi, i sovrani attribuirono comunque tale titolo alla loro madre una volta saliti al trono (come nel caso di Mutemwia, madre di Amenhotep III); talora il titolo fu anche attribuito postumo (come nel caso della madre di Thutmose III)."}
{"id": "1148949", "revid": "38096", "url": "https://it.wikipedia.org/wiki?curid=1148949", "title": "Jusztini\u00e1n Gy\u00f6rg Ser\u00e9di", "text": ""}
{"id": "1148958", "revid": "36426", "url": "https://it.wikipedia.org/wiki?curid=1148958", "title": "Casino Torrigiani del Campuccio", "text": ""}
{"id": "1148959", "revid": "365411", "url": "https://it.wikipedia.org/wiki?curid=1148959", "title": "FA Premier League 2000-2001", "text": "La FA Premier League 2000-2001 \u00e8 stata la 102\u00aa edizione della massima serie del campionato inglese di calcio, disputato tra il 19 agosto 2000 e il 19 maggio 2001 e concluso con la vittoria del , al suo quattordicesimo titolo, il terzo consecutivo.\nCapocannoniere del torneo \u00e8 stato Jimmy Floyd Hasselbaink () con 23 reti.\nStagione.\nNovit\u00e0.\nAl posto delle retrocesse , e sono saliti dalla First Division il , il e, dopo i play-off, l'.\nAvvenimenti.\nI \"Red Devils\" ottennero la vetta della classifica ad ottobre non lasciandola pi\u00f9 fino a fine stagione. I rivali iniziali furono il sorprendente che stazion\u00f2 per alcune giornate in vetta alla graduatoria dopo ben 35 anni ed il neo promosso ; l' accumul\u00f2 un ritardo pesante sin dalle prime giornate e non fu mai in lotta per il titolo pur riuscendo a risalire fino al secondo posto; un pesante 6-1 incassato nello scontro diretto chiuse di fatto un torneo senza storia. Il si consol\u00f2 con un treble di coppe (Coppa UEFA, FA Cup e League Cup) e riusc\u00ec a resistere alla rimonta del ottenendo la qualificazione per la Champions League. Per il Leeds fu l'inizio del declino che porter\u00e0 il club in pochi anni dalla semifinale di Champions League raggiunta in questa stagione alla retrocessione in terza serie: il presidente del club infatti aveva ottenuto molti prestiti bancari contando di recuperare il denaro con la partecipazione alla massima competizione europea.\nStorico fu il torneo della matricola che riusc\u00ec a qualificarsi per la Coppa UEFA e lott\u00f2 per il terzo posto sino all'ultima giornata. Il Leicester City invece croll\u00f2 nella seconda met\u00e0 di stagione piazzandosi in un'anonima posizione di centro classifica. In coda il super\u00f2 le difficolt\u00e0 iniziali e si salv\u00f2 vincendo alla penultima giornata ad Old Trafford. La sconfitta dei cugini cost\u00f2 cara al che veniva da due promozioni consecutive, accompagnato in seconda serie dal , ultimo per tutta la stagione e dal che questa volta non riusc\u00ec ad evitare il baratro e salut\u00f2 la massima divisione inglese dopo ben 34 anni di permanenza.\nClassifica finale.\nLegenda:\nRegolamento:"}
{"id": "1148962", "revid": "1573940", "url": "https://it.wikipedia.org/wiki?curid=1148962", "title": "Rodolia", "text": "Rodolia , \u00e8 un genere di insetti dell'ordine dei Coleotteri (famiglia Coccinellidae, sottofamiglia Coccidulinae, trib\u00f9 \"Noviini\"), comprendente circa 50 specie di medio-piccole dimensioni.\nDescrizione.\nLe \"Rodolia\" hanno corpo emisferico e peloso, con livrea a tinte rossastre, con o senza maculature.\nDistribuzione.\nSono prevalentemente originarie delle regioni tropicali e subtropicali dell'Asia (Cina, Taiwan, Pakistan, India, Indocina, Indonesia) e dell'Oceania (Australia, Nuova Guinea), associate a cocciniglie. La specie pi\u00f9 famosa \u00e8 \"Rodolia cardinalis\", introdotta per scopi di lotta biologica in tutte le regioni tropicali e subtropicali del mondo e diventata perci\u00f2 cosmopolita. Altre specie sono state introdotte in ambiti pi\u00f9 ristretti (Micronesia) sempre per il controllo biologico delle cocciniglie."}
{"id": "1148963", "revid": "365411", "url": "https://it.wikipedia.org/wiki?curid=1148963", "title": "FA Premier League 1999-2000", "text": "La FA Premier League 1999-2000 \u00e8 stata la 101\u00aa edizione della massima serie del campionato inglese di calcio, disputato tra il 7 agosto 1999 e il 14 maggio 2000 e concluso con la vittoria del , al suo tredicesimo titolo, il secondo consecutivo.\nCapocannoniere del torneo \u00e8 stato Kevin Phillips () con 30 reti.\nStagione.\nNovit\u00e0.\nAl posto delle retrocesse , e sono saliti dalla First Division il , il (che mancava dalla massima serie dalla stagione 1921-1922) e, dopo i play-off, il .\nAvvenimenti.\nIl torneo vide l'ennesimo successo del che giunse cos\u00ec al sesto titolo in otto anni di Premier League. La lotta per il titolo dur\u00f2 fino a gennaio con il che fino a quel momento mantenne la vetta della classifica. La seconda parte di stagione fu favorevole per\u00f2 ai \"Red Devils\" che essendo stati eliminati dalla Champions League e non partecipando alla FA Cup poteron\u00f2 concentrarsi esclusivamente sul campionato mentre i rivali dello Yorkshire e l' furono distratti dal sogno di una Coppa UEFA dove entrambe verranno sconfitte (in semifinale ed in finale rispettivamente) dal Galatasaray.\nIl Leeds si consol\u00f2 quantomeno con un piazzamento finale che consegn\u00f2 la qualificazione alla Champions League successiva a spese del che, dopo una bella rimonta, perse incredibilmente all'ultima giornata contro il . Proprio questa vittoria salv\u00f2 la neopromossa che tornava in massima serie per la prima volta dopo 78 anni. Sconfitto a Southampton all'ultima giornata, il sub\u00ec il sorpasso e retrocedette per la prima volta dalla massima serie dopo 14 stagioni: fu l'inizio della fine per il piccolo club londinese che di l\u00ec a pochi anni sarebbe stato trasferito a Milton Keynes e dovette essere rifondato dai tifosi ripartendo addirittura dalla nona serie. Lo pass\u00f2 l'intero torneo in zona retrocessione e a poco valse il disperato tentativo di rimonta finale. Ultimo si classific\u00f2 il che fece un immediato ritorno nella divisione inferiore pur ottenendo vittorie di prestigio su Liverpool e . Si salv\u00f2 nuovamente e piuttosto tranquillamente il che stabil\u00ec il singolare record di non riuscire a vincere neanche una gara in trasferta.\nClassifica finale.\nLegenda:\nRegolamento:"}
{"id": "1148969", "revid": "125289658", "url": "https://it.wikipedia.org/wiki?curid=1148969", "title": "Istituto Emily Gould", "text": "L'Istituto Gould si trova in via de' Serragli 49 a Firenze, all'interno di palazzo del Rosso.\nStoria.\nNel 1574 Antonio Corsi del Rosso, originario di Signa ed arricchitosi nel commercio della seta, acquist\u00f2 in questo sito alcuni appezzamenti di terreno con case, che qualche anno pi\u00f9 tardi, nel 1610, suo figlio Andrea decise di riunire in un unico edificio. Venne incaricato il giovane Gherardo Silvani, che cre\u00f2 un vero e proprio palazzo, con un appartamento nobile, un salone da ballo, uno scalone e un giardino al quale si accede tramite una loggia sulla facciata posteriore.\nDurante tutto il XVII e XVIII secolo i Del Rosso si preoccuparono di abbellire il palazzo e il giardino, con dipinti e sculture, citati per la prima volta nella guida del Cinelli del 1677. Nella quadreria figuravano opere di artisti soprattutto fiorentini e napoletani, come Ottavio Vannini, Salvator Rosa, Mons\u00f9 Desiderio e Luca Giordano.\nDall'inizio del XIX secolo il palazzo pass\u00f2 in diverse mani, tra cui quelle delle famiglie Ricasoli e Salviati (il cui stemma \u00e8 sulla grata nell'androne di ingresso), che fecero alcuni adattamenti secondo le proprie necessit\u00e0. Uno degli ultimi proprietari fu il reverendo Stewart della Chiesa evangelica di Scozia, che lo don\u00f2 poi alla Chiesa valdese per ospitare la facolt\u00e0 di teologia valdese.\nNel frattempo, nel 1871, venne fondato a Roma dall'americana Emily Gould l'omonimo Istituto, come centro di insegnamento e avviamento al lavoro. Quando venne trasferito a Firenze negli anni venti del Novecento, l'Istituto trov\u00f2 sede proprio nei locali della Scuola Teologica Valdese. L'Istituto svolge da allora attivit\u00e0 sociale mirata al recupero dei giovani in difficolt\u00e0. Nello stesso edificio ha sede una foresteria dove \u00e8 possibile alloggiare. I proventi derivanti dalla foresteria sono destinati alle opere sociali della Diaconia valdese (strutture per minori e case per anziani).\nDescrizione.\nL'interno del palazzo ospita un grazioso cortile, porticato su due lati, con colonne e peducci in pietra serena che sorreggono volte a vela. Sul retro si apre un giardino privato molto ampio, chiuso sul lato del palazzo da un loggiato con volte a crociera a tutto sesto su colonne doriche. A sinistra della loggia un androne con ampio portone veniva usato per il passaggio delle carrozze. In fondo al giardino si trova un vascone esagonale opera del Silvani, composto da un'edicola con timpano triangolare rivestita da rocce spugnose, dove si trovava una statua di Apollo. Agli angoli della vasca si trovano stemmi Del Rosso con la torre merlata racchiusi entro scudi a forma di bocca spalancata, secondo l'esempio del Buontalenti.\nAl piano nobile spicca il grande salone centrale con un soffitto a cassettoni. Alle pareti si trovano quattro grandi nature morte di Marco Antonio Angiolelli, che vennero acquistate nella seconda met\u00e0 del Seicento durante la vendita dell'eredit\u00e0 di Giovan Carlo de' Medici."}
{"id": "1148972", "revid": "1543377", "url": "https://it.wikipedia.org/wiki?curid=1148972", "title": "Gran Palazzo", "text": "Il Gran Palazzo (in latino Magnum Palatium, in greco \u039c\u03ad\u03b3\u03b1 \u03a0\u03b1\u03bb\u03ac\u03c4\u03b9\u03bf\u03bd, in turco B\u00fcy\u00fck Saray) di Costantinopoli, anche noto come Sacro Palazzo (in latino Sacrum Palatium, in greco \u0399\u03b5\u03c1\u03cc\u03bd \u03a0\u03b1\u03bb\u03ac\u03c4\u03b9\u03bf\u03bd) o Palazzo della Magnaura, era un ampio complesso palaziale bizantino posto al limite sud-orientale della penisola su cui sorge la citt\u00e0, nei pressi dell'Ippodromo e di Basilica di Santa Sofia e Santa Irene. Serv\u00ec come principale residenza degli imperatori bizantini dal 330 al 1081 e fu per quasi 800 anni il cuore dell'amministrazione imperiale. Abbandonato nel corso del XIII secolo e definitivamente demolito in seguito alla presa di Costantinopoli da parte di Maometto II, ne sono stati ultimamente riportati alla luce alcuni mosaici, visitabili \"in situ\" nel Museo del Mosaico.\nStruttura.\nIl palazzo era probabilmente costituito da una serie di padiglioni, similmente al successivo Gran Serraglio ottomano. Era una vera e propria cittadella di 25 000\u00a0m\u00b2 di superficie, che racchiudeva caserme, cortili, fontane, edifici destinati alle pi\u00f9 varie funzioni, una ventina tra chiese ed oratori.\nLa \"Chalke\" e il \"Palazzo Dafne\".\nL'accesso principale avveniva dall'Augustaion, attraverso la Porta della Chalke. Da qui si accedeva al palazzo Daphne, edificio cerimoniale dove si concentravano le varie attivit\u00e0 amministrative: l'edificio doveva il nome ad una delle sue statue, raffigurante la ninfa Dafne e che l\u00ec era stata trasportata da Roma.\nGli edifici di rappresentanza.\nTra i saloni di rappresentanza vi erano la Triconca, la sala dei ricevimenti dei 19 Akkubita, e la Magnaura, vasta basilica a tre navate, in origine sede del Senato, poi grande aula del trono, \u00e8 qui che in seguito fu insediata l'Universit\u00e0.\nLa sala del trono del Chrysotriklinos, edificata da Giustino II, era un ambiente a pianta ottagonale con volta a cupola, dalla sfarzosa decorazione. Da qui si accedeva all'appartamento imperiale dell'Octagon, con l'annesso Vestiarios, alla Phylax, dov'era custodito il tesoro, e alle cappelle di San Teodoro e del Pantheon.\nIl \"Boukoleon\".\nIl Palazzo del Boukoleon, affacciato sul mare e dotato di un proprio porto, costituiva il nucleo meridionale del complesso palatino. Edificato come residenza privata dei membri della famiglia imperiale, divenne in seguito la dimora preferita degli Imperatori e nuovo cuore del Gran Palazzo.\nL'Ippodromo, lo \"Tzykanisterion\" e i bagni di Zeuxippo.\nAl complesso del Gran Palazzo si affacciava sul principale luogo di pubblico raduno della citt\u00e0: il Grande Ippodromo.Un passaggio conduceva direttamente dal Gran Palazzo al \"Kathisma\", la loggia imperiale, dalla quale l'imperatore si presentava alla folla radunata nel circo per assistere alle gare.\nAi palazzi imperiali erano inoltre annessi anche lo \"Tzykanisterion\" costruito da Teodosio II, che era un grande campo per le gare di Polo, gioco importato dalla Persia che era diventato il maggiore svago della nobilt\u00e0 bizantina, e i bagni di Zuexippo, le principali terme della citt\u00e0. Queste, gi\u00e0 esistenti al tempo della vecchia Bisanzio, erano state poi inglobate e ampliate dalle opere costantiniane, divenendo parte integrante dei palazzi imperiali.\nIl palazzo di Antioco e di Lauso.\nAd angolo tra ippodromo e via Mese erano situati i due palazzi di due influenti funzionari imperiali Antioco e Lauso.\nAntioco era un eunuco persiano, tutore del giovane Teodosio II \ne praepositus sacri cubiculi ovvero responsabile della servit\u00f9 a palazzo. Venne allontanato dalla corte, dalla sorella di Teodosio Elia Pulcheria nel 414 ma gli fu concesso di ritirarsi nel suo palazzo fino a quando prese i voti ecclesiastici. Il palazzo, nel VII secolo, divenne la chiesa di Sant'Eufemia in sostituzione dell'originale distrutta e anch'essa col tempo abbandonata e riscoperta insieme al palazzo nel 1939.\nLauso, successore di Antioco come tutore e praepositus, costru\u00ec la sua residenza antistante a quella del predecessore. Il palazzo \u00e8 noto per la grande collezione di sculture mitologiche famose, tra cui lo Zeus di Olimpia. Il palazzo venne distrutto dall'incendio del 475.\nLe cisterne.\nIl complesso palaziale aveva ovviamente bisogna di una grande quantit\u00e0 di acqua e il problema fu ovviato dalla costruzione di due cisterne: la Cisterna Basilica e la Cisterna di Filosseno\nLa Cisterna di Filosseno fu costruita nel IV secolo e fu ristrutturata da Giustiniano, abbandonata dopo la conquista ottomana e riscoperta nel XVII secolo, divenne una filanda nel XIX secolo e adesso \u00e8 visitabile.\nLa Cisterna Basilica era la pi\u00f9 grande della citt\u00e0 e veniva alimentata dall'Acquedotto di Valente che trasportava l'acqua sin dalla Serbia centrale. Fu costruita da Giustiniano nel periodo di massimo splendore e utilizzata fino a durante l'impero ottomano. Nel 1985 fu ristrutturata e aperta al pubblico nel 1987.\nStoria.\nIl palazzo fu costruito a partire dal 330, assieme alla rifondazione della citt\u00e0 come Costantinopoli - Nuova Roma, quale residenza di Costantino e dei suoi discendenti.\nVenne rimaneggiato ed ampliato numerose volte, in particolare durante i regni di Giustiniano II e Teofilo.\nFino al tardo secolo XII il Gran Palazzo servi quale principale centro amministrativo e cerimoniale della citt\u00e0, tuttavia a partire dalla dinastia dei Comneni gli fu favorito il palazzo delle Blacherne quale residenza dell'imperatore.\nDurante la Quarta Crociata il palazzo fu saccheggiato dai soldati di Bonifacio del Monferrato. Nonostante i successivi imperatori latini avessero continuato a risiedere nel complesso palaziale, esso entr\u00f2 gradatamente in rovina. L'ultimo imperatore latino Baldovino II, arriv\u00f2 persino a rimuovere la copertura plumbea del tetto per rivenderla.\nL'abbandono.\nQuando la citt\u00e0 fu ripresa ai bizantini di Michele VIII Paleologo (1259-1282) nel 1261, il Gran Palazzo gi\u00e0 si trovava in pessime condizioni. Gli imperatori Paleologi lo abbandonarono quindi definitivamente per le Blacherne, residenza pi\u00f9 sicura e difendibile.\nQuando nel 1453 Maometto II entr\u00f2 in citt\u00e0 trov\u00f2 il Gran Palazzo abbandonato e in rovina, tuttavia vi celebr\u00f2 la sua vittoria, per l'aura che ancora conservava la residenza in cui per secoli avevano dimorato gli imperatori romani. Quando vide le sale deserte e vuote pronunci\u00f2 le parole del poeta persiano Ferdowsi: \nGli scavi.\nLa maggior parte degli edifici fu demolita nella generale ricostruzione di Istanbul nei primi anni dell'Impero Ottomano. Tuttavia un incendio ai primi del XX secolo riport\u00f2 alla luce una sezione del Gran Palazzo. Vennero rinvenute celle per i prigionieri, ampi vani e possibili tombe. Scavi contemporanei si stanno conducendo a Istanbul nell'area del palazzo, ma attualmente solo meno di un quarto dell'area complessiva \u00e8 stata scavata. La maggior parte dei mosaici sono visitabili presso il Museo del Mosaico di Istanbul."}
{"id": "1148974", "revid": "365411", "url": "https://it.wikipedia.org/wiki?curid=1148974", "title": "FA Premier League 1998-1999", "text": "La FA Premier League 1998-1999 \u00e8 stata la 100\u00aa edizione della massima serie del campionato inglese di calcio, disputato tra il 15 agosto 1998 e il 16 maggio 1999 e concluso con la vittoria del , al suo dodicesimo titolo.\nCapocannonieri del torneo sono stati Jimmy Floyd Hasselbaink (), Michael Owen () e Dwight Yorke (Manchester Utd) con 18 reti ciascuno.\nStagione.\nNovit\u00e0.\nAl posto delle retrocesse , e sono saliti dalla First Division il , il e, dopo i play-off, il .\nFormula.\nCon la soppressione della Coppa delle Coppe da quest'anno anche la terza classificata si qualifica per la UEFA Champions League, mentre la quarta, la vincitrice della FA Cup e della Football League Cup si qualificano per la Coppa UEFA.\nAvvenimenti.\nLa stagione vede il trionfo del che scavalca l' detentore alla penultima giornata di campionato e riesce in rimonta a vincere l'ultima gara di campionato contro il mantenendo il vantaggio di un punto. Sar\u00e0 l'inizio di una serie di risultati straordinari per la squadra rossa di Manchester che si imporr\u00e0 in pochi giorni anche nella FA Cup sul e nella UEFA Champions League con una rocambolesca vittoria contro il . La stagione viene cos\u00ec ricordata per il \"Treble\" degli uomini di Sir Alex Ferguson. Si qualific\u00f2 per la nuova Champions League anche il di Gianluca Vialli che per tutta la stagione stazion\u00f2 nella parte alta della classifica.\nCroll\u00f2 nella seconda parte di stagione invece l' che a fine anno era in testa al campionato e sino a Gennaio pareva essere in grado di poter lottare per il titolo. In coda abbandon\u00f2 la categoria ben presto il , giunto alla terza retrocessione in 7 anni. Simbolo della stagione fu un pesantissimo 1-8 incassato al City Ground dal Manchester United. Scese anche un'altra neopromossa, il , mentre pi\u00f9 scalpore dest\u00f2 la caduta del che appena 4 anni prima si laureava campione d'Inghilterra.\nClassifica finale.\nLegenda:\nRegolamento:"}
{"id": "1148983", "revid": "339392", "url": "https://it.wikipedia.org/wiki?curid=1148983", "title": "Voblast di Grodno", "text": ""}
{"id": "1148988", "revid": "1792967", "url": "https://it.wikipedia.org/wiki?curid=1148988", "title": "Vinica (Macedonia del Nord)", "text": " \nVinica (in macedone: \"\u0412\u0438\u043d\u0438\u0446\u0430\") \u00e8 un comune nella parte orientale della Macedonia del Nord. La sede comunale \u00e8 nella localit\u00e0 omonima.\nIl comune confina con Ko\u010dani e Makedonska Kamenica a nord, con Zrnovci ad ovest, con Berovo e Radovi\u0161 a sud e con Del\u010devo ad est.\nNel 2003 il municipio rurale di Blatec venne destituito ed il territorio aggiunto al municipio di Vinica.\nSociet\u00e0.\nEvoluzione demografica.\nSecondo il censimento nazionale del 2002 questo municipio ha 19,938 abitanti. I principali gruppi etnici includono:\nLocalit\u00e0.\nIl comune \u00e8 formato dall'insieme delle seguenti localit\u00e0: \nBlatec"}
{"id": "1148989", "revid": "365411", "url": "https://it.wikipedia.org/wiki?curid=1148989", "title": "FA Premier League 1997-1998", "text": "La FA Premier League 1997-1998 \u00e8 stata la 99\u00aa edizione della massima serie del campionato inglese di calcio, disputato tra il 9 agosto 1997 e il 9 maggio 1998 e concluso con la vittoria dell', al suo undicesimo titolo.\nCapocannonieri del torneo sono stati Dion Dublin (), Michael Owen () e Christopher Roy Sutton (), con 18 reti ciascuno.\nStagione.\nNovit\u00e0.\nAl posto delle retrocesse , e sono saliti dalla First Division il , il (al suo esordio in Premier) e, dopo i play-off, il .\nDue squadre cambiarono stadio: il neopromosso si trasfer\u00ec dal leggendario Burnden Park (in uso dal 1895) al pi\u00f9 moderno Reebok Stadium. Anche il lasci\u00f2 Baseball Ground (anch'esso in uso dal 1895) per giocare le partite casalinghe al Pride Park Stadium.\nAvvenimenti.\nIl primo frangente del campionato ha visto lottare per la vetta il e il , poi prese il largo il che concluse il girone di andata con undici punti di vantaggio su un che veleggiava nelle posizioni valide per la qualificazione alla Coppa UEFA. Il nuovo anno vide svanire le ambizioni di Blackburn e Leeds, tanto che ai primi di marzo addirittura alcuni bookmakers pagarono le scommesse sul club di Sir Alex Ferguson nuovamente campione. A partire da quel momento per\u00f2 i \"Red Devils\" accusarono un calo perdendo alcune partite tra cui una ad Old Trafford contro la squadra di Wenger. Proprio l'Arsenal divenne all'improvviso la minaccia pi\u00f9 seria: i \"Gunners\" inanellarono una serie di 18 risultati utili, fra cui 10 vittorie consecutive, operarono il sorpasso e il 3 maggio, addirittura con 2 turni di anticipo, si laurearono campioni d'Inghilterra per l'undicesima volta, la prima sotto l'egida della Premier League. Lo United concluse cos\u00ec secondo un torneo che sembrava tra le sue mani e si riavvicin\u00f2 a -1 solamente a causa di due sconfitte finali dei nuovi campioni.\nArs\u00e8ne Wenger divenne cos\u00ec il primo tecnico non britannico a vincere il massimo campionato inglese. Lo United chiuse al secondo posto mentre il che concluse al terzo posto scopr\u00ec il talento del giovane Michael Owen. Il , che cambi\u00f2 guida tecnica a stagione in corso con Gianluca Vialli impegnato nel ruolo di giocatore/allenatore, chiuse con un buon quarto posto e fece incetta di coppe. Buona fu anche la stagione del Blackburn che torn\u00f2 in posizioni di classifica valevoli per l'accesso all'Europa mentre estremamente deludente fu il campionato del che, indebolitosi nella sessione estiva di mercato con le partenze di Les Ferdinand e David Ginola, non riusc\u00ec ad andare oltre un piazzamento di met\u00e0 classifica.\nPer la prima volta nella storia del calcio inglese tutte le tre neopromosse retrocedettero: il , perse l'ultima partita a Stamford Bridge, e fu condannato dalla peggior differenza reti nei confronti dell' che pareggi\u00f2 contro il : per la squadra di Liverpool, in massima serie dal 1954, fu un'altra salvezza insperata dopo quella di 4 anni prima. Il debuttante lott\u00f2 con onore ma non riusc\u00ec a sovvertire i pronostici sfavorevoli mentre il fu autore di un girone di ritorno disastroso e scese di categoria per la terza volta in altrettante stagioni disputate in Premier League.\nClassifica finale.\nLegenda:\nRegolamento:"}
{"id": "1148990", "revid": "173433", "url": "https://it.wikipedia.org/wiki?curid=1148990", "title": "Quotidiano online", "text": ""}
{"id": "1148994", "revid": "486946", "url": "https://it.wikipedia.org/wiki?curid=1148994", "title": "Allievo Ufficiale di Complemento", "text": ""}
{"id": "1148995", "revid": "287204", "url": "https://it.wikipedia.org/wiki?curid=1148995", "title": "Draka", "text": "Draka \u00e8 uno dei personaggi del fumetto italiano Dampyr. \u00c8 un potente Maestro della Notte, nonch\u00e9 padre di Harlan Draka.\nIl personaggio.\nDraka fa la sua apparizione gi\u00e0 nel secondo numero, attraverso i ricordi del figlio. \u00c8 uno dei Maestri della Notte pi\u00f9 potenti della Famiglia; fratello di Amber Tremayne, nel corso dei secoli ha controllato frequentemente il territorio rumeno.\nDraka, inoltre, si \u00e8 spesso occupato di punire i Maestri che tentavano di infrangere la regola della segretezza (\u00e8 ad esempio il caso di Kostacki o di Mhorag): ci\u00f2 non l'ha reso particolarmente benvoluto dagli altri membri della Famiglia, a maggior ragione in quanto ha permesso la nascita di un Dampyr, nemico mortale dei Maestri della Notte.\nIl comportamento di Draka \u00e8 decisamente diverso da quello della maggioranza dei suoi simili: affascinato dalla cultura umana in tutte le sue forme, capace di sentimenti di amicizia verso i suoi alleati non-morti e non, gli scopi del padre di Harlan vanno decisamente al di l\u00e0 del semplice dominio assoluto sul genere umano.\nOltre a ci\u00f2, Draka ha dimostrato di essere in grado di provare sentimenti positivi che lo avvicinano molto al genere umano: ha amato molte donne, fra cui Fortunata, Mirela e la madre di Harlan, Velma. Oltre a ci\u00f2, essendo le femmine della sua razza sterili, prima di mettere al mondo un Dampyr ha generato tramite complessi esperimenti una creatura simile a lui: Sir Francis Varney, un infelice non-morto resistente alla luce del sole e in grado di trasformare gli umani in non-morti. Mary Shelley, testimone diretta della vicenda, si ispir\u00f2 a Draka per la figura dello scienziato Victor Frankenstein, protagonista del romanzo omonimo.\nQuando Velma si scoprir\u00e0 incinta di Harlan, verr\u00e0 rapita dalle Guardiane della Legge, in quanto la nascita di un dampyr sarebbe potenzialmente una alterazione dell'equilibrio; Velma morir\u00e0 subito dopo il parto, e Draka riuscir\u00e0 solo dopo qualche anno a rintracciare il figlio, che tuttavia \u00e8 cresciuto con le tre Guardiane, da lui ritenute le sue zie, e odia il padre in quanto lo considera responsabile della morte della madre.\nQuando Harlan comincia a rendersi conto della sua vera natura, Draka comincia ad inviare al figlio messaggi mentali, a volte sotto le mentite spoglie di un'anziana donna. Il loro primo incontro avverr\u00e0 nei sotterranei della Biserica Neagr\u0103 di Bra\u0219ov: Draka propone al figlio di unirsi a lui per scopi non meglio precisati, ma Harlan rifiuta. Tuttavia l'incontro per Draka \u00e8 ugualmente prezioso, in quanto grazie al contatto con il sangue di Harlan, riesce a raggiungere una sorta di affinit\u00e0 fisica con il figlio: ogni qualvolta che Harlan viene ferito, anche il padre subisce lo stesso danno.\nHarlan rincontra diverse volte il padre, ma non riesce a coltivare il desiderio di ucciderlo come accade per altri Maestri. Le cose cambiano quando, nella magica citt\u00e0 di Shambala, rifugio del genitore, vede di persona delle mostruose creature, una volta esseri umani e ora servi di Draka; un altro evento che sembra spingere Harlan al parricidio \u00e8 la scoperta che Draka, nel corso dei suoi viaggi nel multiverso, ha scoperto una copia del mondo originario dei Maestri, in cui le femmine di quella razza non sono sterili e sono immuni al sangue di Dampyr. \nPer evitare che la razza dei Maestri venga ulteriormente potenziata, Harlan si reca nuovamente a Shambala, nel Deserto del Taklamakan; tuttavia lo scontro con il genitore non avviene in quanto Draka, pur di salvare il figlio dall'energia Vril emessa da Martin De Vere, decide di prendere su di s\u00e9 le sue ferite; seriamente impressionato da questo fatto, Harlan risparmia il padre nell'unico momento in cui avrebbe potuto ucciderlo con facilit\u00e0.\nIdentit\u00e0 storiche.\nFu generale dell'esercito romano, con il quale conquist\u00f2 la Dacia, dove rimase fino alla conquista ottomana. Fondatore dell'Ordine del Drago, fu consigliere di Vlad \u0162epe\u015f, meglio noto come Dracula, con cui combatt\u00e9 contro i Turchi Ottomani. Ha poi combattuto nella Guerra dei Trent'anni, nei panni del Cavaliere di Roccabruna a fianco del Sacro Romano Impero.\nFinita la guerra, e cambiato nome in Capitano Rochebrune, si \u00e8 spostato nei Caraibi, schierandosi a fianco dei filibustieri filo-francesi e combattendo contro l'Impero spagnolo.\nDurante la prima guerra mondiale si schiera a favore degli irredentisti rumeni contro le forze dell'Impero austro-ungarico.\nIn era moderna, si scontra e sconfigge Gabor Vlatna, il Maestro della Notte che gli contendeva la Romania, squartandolo e seppellendolo nelle segrete del castello rumeno di quest'ultimo.\nIl suo ultimo avvistamento \u00e8 avvenuto nella citt\u00e0 sotterranea segreta di Shambala, in Asia centrale."}
{"id": "1148997", "revid": "1833487", "url": "https://it.wikipedia.org/wiki?curid=1148997", "title": "Pesca (attivit\u00e0)", "text": "La p\u00e9sca \u00e8 un'attivit\u00e0 che da millenni fornisce cibo alle popolazioni insediate presso laghi, mari o fiumi, consistente nella cattura del pesce utilizzando strumenti e tecniche di vario tipo da parte dei pescatori.\nTipi di pesca.\nLa pesca si distingue in:"}
{"id": "1148998", "revid": "365411", "url": "https://it.wikipedia.org/wiki?curid=1148998", "title": "FA Premier League 1996-1997", "text": "La FA Premier League 1996-1997 \u00e8 stata la 98\u00aa edizione della massima serie del campionato inglese di calcio, disputato tra il 17 agosto 1996 e l'11 maggio 1997 e concluso con la vittoria del , al suo undicesimo titolo, il secondo consecutivo.\nCapocannoniere del torneo \u00e8 stato Alan Shearer () con 25 reti.\nStagione.\nNovit\u00e0.\nAl posto delle retrocesse , , sono saliti dalla First Division il , il e, dopo i play-off, il .\nAvvenimenti.\nIl campionato successivo ai fallimentari Europei ospitati vedeva come favorite le due rivali della scorsa stagione, i detentori del e i rivali del , questi ultimi rinforzatisi con l'acquisto-record di Alan Shearer dal . Fece notizia inoltre il mercato del rampante che, affidata la panchina a Ruud Gullit, acquist\u00f2 il campione d'Europa in carica Gianluca Vialli dalla e Gianfranco Zola dal .\nA comandare la classifica per\u00f2 per la prima parte di stagione fu il che riusc\u00ecanche a piazzare una mini-fuga sulle rivali pi\u00f9 accreditate. Faticarono i campioni in carica che vennero sconfitti 5-0 nello scontro diretto con i \"Magpies\" e addirittura per 6-3 dal modesto . Intanto arriv\u00f2 uno scossone in casa con l'ingaggio del nuovo allenatore, il francese Ars\u00e8ne Wenger, il quale riusc\u00ecr\u00e0 a riportare il club a lottare per le posizioni di vertice.\nAll'inizio del 1997, a sorpresa Kevin Keegan si dimise dal ruolo di manager del Newcastle, dicendo di aver fatto il massimo per portare al successo il club; il suo successore fu Kenny Dalglish che di conseguenza lasci\u00f2 il ruolo di direttore tecnico in un Blackburn per il quale i giorni migliori erano ormai alle spalle. Ma l'anno nuovo port\u00f2 anche la rimonta dei ragazzi di Sir Alex Ferguson che presero la vetta del torneo non lasciandola pi\u00f9. Se un infortunio a Shearer precluse ogni speranza per i bianconeri, l'assenza finale di Robbie Fowler tagli\u00f2 le gambe ai \"Reds\" che non riuscirono pi\u00f9 a contendere la prima posizione ai mancuniani, che si aggiudicarono cos\u00ec il loro quarto titolo in cinque anni.\nAll'ultima giornata il Liverpool venne addirittura raggiunto e scavalcato per differenza reti dai \"Magpies\", che riuscirono cos\u00ec a qualificarsi per la nuova Champions League. Il Chelsea rimedi\u00f2 a un campionato tutt'altro che esaltante con la vittoria della FA Cup, mentre il , che chiuse l'era Wilkinson affidandosi a George Graham, concluse il campionato a met\u00e0 classifica ma con il record negativo di appena 28 reti realizzate.\nIn coda cadde il cui non giovarono due avvicendamenti in panchina, e il neopromosso che disputava l'ultima stagione nell'impianto di Roker Park. La terza squadra retrocessa fu a sorpresa il che nonostante l'ingente mercato estivo e le reti di Fabrizio Ravanelli venne condannato da 3 punti di penalizzazione, inflitti dalla federazione per una richiesta tardiva di rinvio della gara contro i \"Rovers\" causa problemi fisici dei calciatori. Esultarono cos\u00ec Southampton e , ancora una volta appena fuori dalla zona retrocessione.\nClassifica finale.\nLegenda:\nRegolamento:\nNote:"}
{"id": "1149003", "revid": "126257", "url": "https://it.wikipedia.org/wiki?curid=1149003", "title": "Destriero", "text": ""}
{"id": "1149005", "revid": "38120", "url": "https://it.wikipedia.org/wiki?curid=1149005", "title": "Gabor Vlatna", "text": ""}
{"id": "1149009", "revid": "365411", "url": "https://it.wikipedia.org/wiki?curid=1149009", "title": "FA Premier League 1995-1996", "text": "La FA Premier League 1995-1996 \u00e8 stata la 97\u00aa edizione della massima serie del campionato inglese di calcio, disputato tra il 19 agosto 1995 e il 5 maggio 1996 e concluso con la vittoria del , al suo decimo titolo.\nCapocannoniere del torneo \u00e8 stato Alan Shearer () con 31 reti.\nStagione.\nNovit\u00e0.\nAl posto delle retrocesse , , e sono saliti dalla First Division il e, dopo i play-off, il , cos\u00ec da portare il numero di squadre partecipanti al campionato a 20.\nFormula.\nPer mantenere il numero di squadre attuali fu ripristinata la retrocessione per le ultime tre squadre invece che quattro.\nAvvenimenti.\nLa prima parte di stagione fu favorevole al , che, grazie ad una impressionante striscia di risultati positivi, costru\u00ec un vantaggio importante sulle inseguitrici. Dal plotone si stacc\u00f2 il , che vinse lo scontro diretto ad Old Trafford e riusc\u00ec a riportarsi a 4 punti dai bianconeri, prima di una serie negativa di risultati che riport\u00f2 il distacco tra le prime due della classifica a 12 punti. Nelle rimanenti 14 partite, per\u00f2, i \"Red Devils\" (che poterono nuovamente contare su Cantona, di ritorno dalla squalifica di 8 mesi subita nell'anno precedente) pareggiarono solamente con il e persero con il , vincendo tutte le altre partite, mentre la squadra di Kevin Keegan non seppe sopportare la pressione della lotta per il titolo e cadde ripetutamente: esiziali furono le sconfitte nello scontro diretto del St James' Park e quella rocambolesca per 4-3 maturata ad Anfield. Dissolto il vantaggio, il Newcastle si ritrov\u00f2 secondo per differenza reti, ma non riusc\u00ec neanche a vincere le ultime due gare di campionato e cos\u00ec lo United vinse il suo terzo titolo in quattro anni di Premier League. Il chiuse il torneo al terzo posto davanti all', mentre le squadre londinesi faticarono ancora una volta, non riuscendo mai ad inserirsi nella lotta per le posizioni di vertice.\nIn coda, condannate da tempo il neopromosso e un QPR in declino, fu il ad occupare l'ultimo posto della classifica: fatale ai \"Citizens\" fu il 2-2 dell'ultima giornata contro il Liverpool, con la squadra che, informata in modo errato dei risultati dagli altri campi, si accontent\u00f2 del pareggio, trovandosi beffata a causa della peggior differenza reti nei confronti di e , due squadre specialiste in salvezze insperate.\nClassifica finale.\nLegenda:\nRegolamento:\nRisultati.\nTabellone.\nLeggendo per riga si hanno i risultati casalinghi della squadra indicata in prima colonna, mentre leggendo per colonna si hanno i risultati in trasferta della squadra in prima riga.\nStatistiche.\nArbitri.\nDi seguito \u00e8 indicata, in ordine alfabetico, la lista dei 19 arbitri che presero parte alla FA Premier League 1995-1996. Tra parentesi \u00e8 riportato il numero di incontri diretti."}
{"id": "1149010", "revid": "1305772", "url": "https://it.wikipedia.org/wiki?curid=1149010", "title": "Demir Kapija", "text": " \nDemir Kapija (in macedone \"\u0414\u0435\u043c\u0438\u0440 \u041a\u0430\u043f\u0438\u0458\u0430\") \u00e8 un comune urbano della Macedonia del Nord di abitanti (dati 2002). La sede comunale \u00e8 nella localit\u00e0 omonima.\nGeografia fisica.\nIl comune confina con Negotino a nord-ovest, con Kon\u010de a nord-est, con Valandovo ad est, con Gevgelija a sud-est e con Kavadarci a sud-ovest.\nSociet\u00e0.\nEvoluzione demografica.\nSecondo il censimento nazionale del 2002 conta ha abitanti. I principali gruppi etnici includono:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "1149012", "revid": "519091", "url": "https://it.wikipedia.org/wiki?curid=1149012", "title": "Football Club Internazionale 1921-1922", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1921-1922.\nStagione.\nFu un anno particolare per la storia del calcio italiano. Le squadre pi\u00f9 ricche, infatti, lasciarono la Federazione Italiana Giuoco Calcio (FIGC), fondarono la Confederazione Calcistica Italiana (CCI) e organizzarono un campionato parallelo, la Prima Divisione. La FIGC, invece, si ritrov\u00f2 a gestire un torneo di Prima Categoria di valore ridotto con contendenti provinciali non paragonabili alle Confederate.\nPer l'Inter, iscritta in Prima Divisione, fu sicuramente il peggiore campionato della storia: la squadra chiuse ultima nel girone B della Lega Nord totalizzando solo 3 vittorie in 22 partite. A quel punto il regolamento del campionato CCI, il quale non prevedeva retrocessioni dirette nei due gironi settentrionali, obbligava i nerazzurri a disputare uno spareggio salvezza con una delle due promuovende della Seconda Divisione per evitare una possibile retrocessione. In estate, per\u00f2, la riunificazione dei campionati e delle federazioni sancita dal Compromesso Colombo costrinse l'Inter a partecipare non pi\u00f9 a uno, ma a due play-out per restare nella massima serie del calcio italiano, stabilendo la disputa di un \"match\" in gara doppia contro una compagine FIGC.\nLa prima sfida, decisa dal suddetto regolamento CCI, fu vinta dai nerazzurri contro lo Sport Club Italia di Milano (per rinuncia dell'avversaria), mentre nel successivo spareggio CCI-FIGC, ratificato dal Compromesso, la squadra super\u00f2 la Libertas di Firenze, battendola per 3-0 a Milano e pareggiando 1-1 a Firenze. L'Inter rimase, pertanto, nel campionato di Prima Divisione (divenuto FIGC) e non retrocedette nella serie inferiore."}
{"id": "1149014", "revid": "125951697", "url": "https://it.wikipedia.org/wiki?curid=1149014", "title": "Nocera Superiore", "text": "Nocera Superiore (\"Nucere\" in napoletano, : , localmente ) \u00e8 un comune italiano di 23 939 abitanti della provincia di Salerno in Campania.\nLa sua storia, fino al 1851, \u00e8 comune con la confinante Nocera Inferiore: le due citt\u00e0 hanno infatti una comune origine e hanno sempre fatto parte di un'unica comunit\u00e0.\nGeografia fisica.\nTerritorio.\nLa citt\u00e0 sorge lungo la dorsale settentrionale dei Monti Lattari (Monte Albino), nella valle dell'Agro nocerino-sarnese.\nStoria.\nLa leggenda, alimentata da Servio narra che, intorno al 1500 a.C. i Pelasgi, di razza giapetica, originari dell'Asia, giunsero in Italia attraverso le Alpi.\nLa storia vuole che, intorno al VI secolo a.C. popolazioni locali osche diedero origine al primitivo insediamento di Nuceria, localizzato in Nocera Superiore, tra le frazioni Pareti e Pucciano, in localit\u00e0 chiamate ancora oggi Oschito e Trebulonia. Questo luogo fu scelto per la sua favorevole posizione geografica, in quanto \u00e8 prossimo a sorgenti d'acqua e ha un retroterra fertilissimo e protetto dai venti.\nAl suo massimo splendore, Nuceria, famosa per la robustezza della cinta muraria e per le notevoli difficolt\u00e0 nell'espugnarla, racchiudeva le attuali frazioni di Pareti, San Pietro, Pucciano, Grotti, Portaromana, Santa Maria Maggiore e San Clemente.\nPer quanto riguarda l'etimo del nome, una teoria, basata ancora sulla storia narrata da Servio, vuole che antichi abitatori di Nuceria abbiano voluto ricordare il loro luogo di origine. Cos\u00ec gli storici del passato hanno trovato in Palestina un fiume Saron; una citt\u00e0 Sarnos nell'Illiria; una citt\u00e0 e un fiume Sarno nella nostra valle; un monte Api nel Peloponneso; un monte Albis nell'Illiria; un promontorio Album in Fenicia; in Macedonia troviamo un capo Crio; a Creta un promontorio Crium; in Licia un luogo detto Cria. L'etimologia del nome sarebbe derivata, quindi, da uno di questi nomi e da Nou, Nu, che significa \"nuovo\", e Crium, Cria, Crio, sarebbe derivato Nukria, Nucrium, Nuceria, cio\u00e8 Nuova Cria.\nIn realt\u00e0 il nome \"Nuvkrinum Alafaternum\" deriva da \"nuv + krin -um alafartern -um\": letteralmente: Nuova (= nuv) Rocca (= krin) degli Alfaterni.\nNel 280 a.C., Nuceria presiedeva una confederazione che comprendeva Sorrento, Pompei, Stabia ed Ercolano e coniava monete sulle quali era scritto \"Nuvkrinum Al(a) faternum\".\nDurante la seconda guerra sannitica, nel 216 a.C., la citt\u00e0 ader\u00ec alla causa italica e al termine del conflitto ottenne un trattamento favorevole da Roma, citt\u00e0 cui rimase in seguito sempre fedele. Proprio per questo, durante la seconda guerra punica, (219- 201 a.C.), fu presa e distrutta da Annibale.\nAltre gravi distruzioni nel suo territorio ci furono in seguito alla guerra sociale del 90 a.C. e al successivo saccheggio delle bande di Spartaco. Divenuta \"municipium\", poi, fu iscritta alla trib\u00f9 \"Menenia\". In epoca triumvirale (42 a.C.) la citt\u00e0 prese il nome di \"Nuceria Costantia\".\nUn'altra deduzione di coloni si ebbe con Nerone (54-68). Nel 59 ci fu l'episodio della rissa tra pompeiani e nocerini che valse a Pompei la squalifica dell'anfiteatro per dieci anni.\nLa citt\u00e0 sub\u00ec, anche se non in modo devastante, i cataclismi che interessarono l'area vesuviana nel I secolo d.C.: il terremoto del 62 e l'eruzione del 79.\nRiprendersi non fu facile per Nuceria, che non raggiunse pi\u00f9 la prosperit\u00e0 precedente.\nRimasta ai Greci, fu stretta d'assedio e costretta a capitolare dai Longobardi di re Alboino, che elessero Nuceria in Contea e la posero sotto il dominio del Principe di Benevento. Poco prima della met\u00e0 dell'800, poi, pass\u00f2 ai principi longobardi di Salerno e poi di Capua. Ci furono nuove guerre tra Svevi e Normanni, e Nuceria, oramai trasferitasi lungo la Collina del Parco della futura Nocera Inferiore fu assediata da Ruggero II, il quale, dopo quattro mesi, la rase completamente al suolo.\nRiedificata, cominci\u00f2 la nascita della Nocera moderna, con tanti casali, villaggi o \"pagi\", che man mano si ingrandirono e divennero vere cittadine.\nDal 1266 al 1435, all'epoca della dominazione angioina, prese il nome di \"Nuceria Cristianorum\".\nNel XV secolo ci fu invece la denominazione di Nocera dei Pagani.\nAll'epoca della dominazione spagnola nacquero le Universit\u00e0 o Municipi e la citt\u00e0 di Nocera cominci\u00f2 a essere amministrata con la distinzione in due dipartimenti: Nocera Soprana, Nocera Sottana.\nNocera Soprana era divisa in: Nocera Corpo, comprendente l'attuale Nocera Superiore e le frazioni di Piedimonte, Pietraccetta e Borgo di Nocera Inferiore; Nocera San Matteo, comprendente Merichi e Liporto; Nocera Tre Casali, comprendente Capo Casale, Casale Nuovo, Casale del Pozzo. Nocera Sottana era formata dalle universit\u00e0 di Barbazzano, Pagani, Sant'Egido e Corbara.\nDal 1807, in seguito all'abolizione del sistema amministrativo basato sulle Universit\u00e0, si costituirono i comuni di Nocera Corpo (che comprendeva tutta Nocera Superiore e gran parte dell'attuale Nocera Inferiore) e Nocera San Matteo. Nel 1828, le due cittadine si unirono dando vita al comune di Nocera. Successivamente, quattordici frazioni dell'ex Nocera Corpo chiesero l'autonomia amministrativa che, di fatto, fu concessa con \"R. D. 11 novembre 1850, n. 1960\", con effetto dal 1\u00ba gennaio 1851. Nacque cos\u00ec l'odierna Nocera Superiore.\nStemma.\nLo stemma della citt\u00e0 riprende quello dell'antica universitas di Nocera dei Pagani. \u00c8 stato riconosciuto con D.P.R del 6 aprile 1987 e ha la seguente blasonatura:\nIl gonfalone comunale consiste in un \u00abdrappo partito di giallo e di verde riccamente ornato di ricami d'oro e caricato dello stemma comunale con la iscrizione centrata in oro: \"Citt\u00e0 di Nocera Superiore\". Le parti di metallo e i cordoni sono dorati. L'asta verticale \u00e8 ricoperta di velluto dei colori del drappo, alternati, con bullette dorate poste a spirale. Nella freccia \u00e8 rappresentato lo stemma della citt\u00e0 e sul gambo inciso il nome. Cravatta con nastri tricolorati dai colori nazionali frangiati d'oro\u00bb.\nSociet\u00e0.\nReligione.\nLa maggioranza della popolazione \u00e8 di religione cristiana appartenente principalmente alla Chiesa cattolica; il comune appartiene alla diocesi di Nocera Inferiore-Sarno.\nL'altra confessione cristiana presente \u00e8 quella Evangelica con una comunit\u00e0:\nLingue e dialetti.\nIl dialetto nocerino corrisponde alla lingua napoletana con piccole variazione diatopiche rispetto al napoletano standard. Caratteristica peculiare della pronuncia nocerina \u00e8 la \"e\" sempre aperta: \"Nuc\u00e6ra\", \"caf\u00e6\", \"sacch\u00e6tta\" (Nocera, caff\u00e8, sacchetta) e spesso si tende a sostituire nel finale il gerundio \"-ann\" con \"-enn\": \"stann' aspettenn', stann' magnenn\" (stanno aspettando, stanno mangiando).\nCultura.\nIstruzione.\nScuola elementare San Giovanni Bosco, in via Pecorari;\nScuola elementare Marco Polo, in via Napoli;\nScuola elementare Edmondo De Amicis, in viale Croce;\nScuola elementare Luigi Settembrini, in via San Clemente;\nScuola elementare Madre Maria Consiglia Addatis, in via Alfaterna;\nScuola elementare Iqbal Masih, in via Risorgimento;\nScuola media statale Fresa-Pascoli, in viale Europa.\nGeografia antropica.\nFrazioni.\nIn base allo statuto comunale di Nocera Superiore le frazioni sono 12, le localit\u00e0 sono 15, 2 Casali, 3 Cupe e 2 Rioni.\nSan Clemente, \u00e8 il capoluogo, con la Cupa San Clemente e con il Casale Marunnella; Camerelle con le localit\u00e0 Casa Milite, Cimitero e Pizzone; Citola con la localit\u00e0 Cimitero, la Cupa Baldini e il casale casicola; Croce Malloni con le localit\u00e0 Casa De Angelis, Malloni e Sant'Onofrio e con la Cupa Belvedere; Grotti; Materdomini con la localit\u00e0 Iroma; Pareti con le localit\u00e0 Tebulonia e Santa Croce e con le Cupe Sorvello e Mileto; Pecorari con le localit\u00e0 Uscioli, Pizzone e Pacioni, con il Rione Castellani e con il casale Casicola; Portaromana; Pucciano con la localit\u00e0 Oschito; Santa Maria Maggiore con la localit\u00e0 Mercato e il Casale Marunnella; San Pietro con le localit\u00e0 Mercato e Strettola; Starza; Taverne con il rione Casa Canale e Marconi.\nInfrastrutture e trasporti.\nStrade.\nFra il 1911 e il 1952 Nocera Superiore era servita dalla tranvia Salerno-Pompei, esercita dalla societ\u00e0 Tranvie Elettriche della Provincia di Salerno (TEPS).\nFerrovie.\nIl territorio cittadino \u00e8 attraversato dalla ferrovia Napoli-Salerno, su cui si trova una stazione servita da treni regionali svolti da Trenitalia nell'ambito del contratto di servizio stipulato con la Regione Campania.\nImpianto di Depurazione per il trattamento delle Acque reflue.\nNella citt\u00e0 di Nocera Superiore nella localit\u00e0 \"Starza\" \u00e8 presente l'\"Impianto di depurazione sub-comprensoriale per il trattamento dei reflui urbani\" istituito nel 2008 nell'ambito del progetto speciale CASMEZ per il disinquinamento del Golfo di Napoli.\nAmministrazione.\nAltre informazioni amministrative.\nLa gestione del ciclo dell'acqua \u00e8 affidato all'ATO 3 Sarnese Vesuviano.\nSport.\nCalcio.\nLa squadra pi\u00f9 seguita e rappresentativa del territorio \u00e8 la , la quale, nonostante abbia sede e stadio collocati nel comune limitrofo di Nocera Inferiore, ha idealmente rappresentato entrambi i comuni fin dalla sua fondazione. Ha recentemente militato nel campionato di Serie B. Fanno parte del suo palmar\u00e8s tre promozioni in Serie B, uno Scudetto Dilettanti, gli ottavi di finale della Coppa Italia 1996-1997 (eliminata dalla ), una finale di Coppa Italia di Serie C e una Supercoppa di Lega di Prima Divisione. \u00c8 la squadra di calcio pi\u00f9 anziana della Provincia di Salerno (\u00e8 stata fondata il 1\u00ba febbraio 1910) e disputa le sue gare in casa nello stadio San Francesco d'Assisi di Nocera Inferiore. Nocera ha, inoltre, dato i natali a diversi giocatori che hanno militato o militano in squadre professioniste. Tra questi il pi\u00f9 famoso \u00e8 il centrocampista Campione del Mondo nel 2006 con la Nazionale italiana di calcio Simone Barone.\nNella Nocerina hanno giocato diversi giocatori che poi hanno raggiunto altissimi livelli, come l'ex centrocampista di Juventus, Roma e Nazionale Angelo Di Livio, il centrocampista del Palermo Fabio Liverani, l'ex portiere dell'Empoli Daniele Balli, il portiere del Napoli Gennaro Iezzo, il difensore del Bologna (ex Torino, Roma, Siena e Atalanta) Simone Loria e il difensore della Lazio Sebastiano Siviglia. Tra gli allenatori, Luigi Delneri ed Ernest Erbstein, poi tecnico del Grande Torino che mor\u00ec nella Tragedia di Superga.\nLa principale squadra calcistica del comune di Nocera Superiore \u00e8 stata il \"Real Nocera Superiore\", che ha militato per due stagioni in Serie D. Disputava le sue gare casalinghe all'interno dello stadio ex Alfaterno, oggi \"Karol Wojtyla\", situato in citt\u00e0 nella zona Pecorari.\nCuriosamente l'allenatore della squadra, Gaetano Montalbano, contemporaneamente ha ricoperto il ruolo di sindaco della citt\u00e0.\nNegli anni '80 nella frazione di Materdomini c'era la \"Polisportiva Internocera\", squadra che milit\u00f2 in Promozione (allora massimo livello regionale) dalla stagione 1983-1984 a quella 1985-1986, dissolta poi la squadra, fu rifondata sotto il nome di \"Materdomini\". Nel 2017, dalle ceneri dello storico club del Materdomini, nasce l\"'Atletico Nuceria\", la squadra milita in Seconda Categoria e gioca le sue gare interne allo stadio Karol Wojty\u0142a.\nMilita in Prima Categoria la \"Football For Fun Nuceria\" (abbreviata in F3), squadra del borgo di Pecorari, mentre in Terza Categoria milita la \"Salzano Team\", squadra di San Clemente.\nDal 2021 grazie ad un accordo tra il comune e l'ex calciatore della Raffaele Sergio, gi\u00e0 gestore dello Stadio Alfaterno, a rappresentare calcisticamente la citt\u00e0 di Nocera Superiore Superiore \u00e8 l`Associazione Sportiva Dilettantistica Nocera Superiore militante nel campionato di Promozione.\nNocerina Femminile.\nDalla stagione 2017-2018, la citt\u00e0 di Nocera Superiore ha una squadra di calcio femminile: la Nocerina Femminile del patron Peppe Citarella, militante nel campionato di serie C, la quale giocava le sue partite interne presso lo stadio Karol Wojty\u0142a.\nL'impianto comunale, sarebbe dovuto andare in gestione per sette anni dalla stessa societ\u00e0 rossonera che avrebbe avuto cos\u00ec una casa per gli incontri casalinghi oltre che un centro per la preparazione e gli allenamenti delle atlete.\nNel 2019, dopo un cambio di assetto societario, la societ\u00e0 sciolse l'accordo col comune, trasferendosi sul campo sportivo di Pucciano,\nNel 2017 fu istituita anche la sezione maschile, denominata \"Sporting Nocerina\", militante nel campionato di Terza Categoria, nel 2018 la squadra cambia nome in \"F\u00f9tbol Nocera\", la squadra maschile cessa ogni attivit\u00e0 lo stesso anno.\nPallavolo.\nA Nocera Superiore \u00e8 anche presente una squadra giovanile di pallavolo, la \"Vitolo Volley\", fondata nel 2003 e cos\u00ec chiamata in onore di Antonio Vitolo. La societ\u00e0 milita attualmente in Serie D e svolge i suoi allenamenti nella palestra della scuola media \"Fresa-Pascoli\".\nTennis Tavolo.\nNella palestra \"Marco Polo\" di Nocera Superiore disputa le gare di Tennis Tavolo il Nocera che milita attualmente nel campionato nazionale di Serie C1 girone N ed in quelli regionali di Serie D1 e D2 girone C."}
{"id": "1149022", "revid": "365411", "url": "https://it.wikipedia.org/wiki?curid=1149022", "title": "FA Premier League 1994-1995", "text": "La FA Premier League 1994-1995 \u00e8 stata la 96\u00aa edizione della massima serie del campionato inglese di calcio, disputato tra il 22 agosto 1994 e il 14 maggio 1995 e concluso con la vittoria del , al suo terzo titolo.\nCapocannoniere del torneo \u00e8 stato Alan Shearer (Blackburn) con 34 reti.\nStagione.\nNovit\u00e0.\nAl posto delle retrocesse , e sono saliti dalla First Division il , il e, dopo i play-off, il .\nFormula.\nIn vista di un ulteriore riforma dei campionati, con il numero delle squadre ridotte a 20, la Football Association decise di aumentare, solo per il campionato in corso, il numero delle retrocessioni a quattro a fronte di due solo promozione dalla First Division.\nStagione.\nIl torneo si apr\u00ec con l'iniziale dominio del allenato da Kevin Keegan e trascinato in campo dalle reti di Andy Cole. I bianconeri infatti iniziarono il torneo con sei successi consecutivi e conobbero la prima sconfitta solamente alla fine del mese di ottobre, quando persero contro i campioni in carica del Manchester United. Alle loro spalle si stacc\u00f2 dal resto del gruppo un trio di inseguitori: ai favoriti Manchester United e Blackburn Rovers si aggiunse il sorprendente , di ritorno in massima serie dopo un anno di purgatorio.\nAlla fine dell'anno sia il Newcastle che il Forest accusarono una flessione, che fece partire la fuga delle due favorite pronte a giocarsi il titolo come l'anno precedente. Questa volta furono gli uomini di Kenny Dalglish a dettare il ritmo, nonostante le battute d'arresto negli scontri diretti, grazie ai gol di Shearer e dell'acquisto estivo Chris Sutton. Dall'altra parte lo United, perso a gennaio e per i 9 mesi successivi \u00c9ric Cantona, reo di aver colpito con un colpo da karateka un tifoso del , ripar\u00f2 sul mercato acquistando tra lo stupore generale proprio Andy Cole dal Newcastle.\nIl campionato sembra dirigersi verso Blackburn, ma nel finale la squadra di Kenny Dalglish arriva stanca: un pareggio con il e rovinose sconfitte contro le pericolanti e portano il campionato ad essere vivo fino all'ultima giornata, anche grazie alla tenacia della squadra di Sir Alex Ferguson che non moll\u00f2 la presa pur trovandosi a -8 a soli sei turni dalla fine.\nAll'ultima giornata il Blackburn venne rimontato e battuto dal Liverpool, tuttavia il Manchester United non riusc\u00ec ad andare oltre il pareggio contro un tenace West Ham e cos\u00ec il titolo torn\u00f2 dopo 81 anni dalle parti di Ewood Park. Fu l'unico trofeo conquistato da Alan Shearer che coron\u00f2 la stagione vincendo per la prima volta la classifica cannonieri...\nMiglior\u00f2 il ranking europeo dell'Inghilterra grazie all'Arsenal che vinse la Coppa delle Coppe nella stagione precedente e perse la finale in questa annata. Fu quindi restaurato il quarto ed ultimo posto nella zona UEFA. Assieme al Manchester United la qualificazione venne centrata dal neopromosso Nottingham Forest, che chiuse sul podio una stagione davvero positiva, dal e infine dal , mentre rimase beffato per un punto il Newcastle che visse una seconda met\u00e0 di stagione difficile a causa delle polemiche dovute alla cessione di Cole.\nLa riduzione del numero dei partecipanti a 20 squadre a partire dalla stagione successiva provoc\u00f2 una grandissima battaglia per evitare il baratro: all'ultimo mese di gioco pi\u00f9 di met\u00e0 delle squadre partecipanti era a rischio retrocessione. Gli scandali legati a George Graham e Paul Merson fecero precipitare la situazione dell'Arsenal che trov\u00f2 la salvezza solamente a pochi turni dalla fine. L', partito molto male, grazie alle cure del nuovo tecnico Joe Royle riusc\u00ec a rimontare e trov\u00f2 gloria vincendo la FA Cup. Rischi\u00f2 grosso anche l' che solo due stagioni prima si giocava la vittoria del campionato e che ottenne la permanenza in massima serie all'ultima giornata.\nDestino diverso tocc\u00f2 a un'altra protagonista della stagione inaugurale della Premier League, il : 1 vittoria nelle ultime 20 gare condann\u00f2 i gialloverdi che accompagnarono in seconda serie il Crystal Palace, sconfitto nel rush finale.\nCon molto anticipo avevano invece alzato bandiera bianca il e l' con questi ultimi che nel corso dell'annata vennero addirittura surclassati 9-0 ad Old Trafford.\nAllenatori.\nAllenatori e primatisti.\nDato l'anticipo o il posticipo di alcuni incontri rispetto al calendario originariamente fissato, il numero della giornata si riferisce a quella effettivamente disputata alla data in cui l'allenatore ha terminato o ha iniziato il rapporto con la squadra.\nClassifica finale.\nLegenda:\nRegolamento:"}
{"id": "1149025", "revid": "106908", "url": "https://it.wikipedia.org/wiki?curid=1149025", "title": "Ippote", "text": ""}
{"id": "1149027", "revid": "1427733", "url": "https://it.wikipedia.org/wiki?curid=1149027", "title": "FA Premier League 1993-1994", "text": "La FA Premier League 1993-1994 \u00e8 stata la 95\u00aa edizione della massima serie del campionato inglese di calcio, disputato tra il 14 agosto 1993 e l'8 maggio 1994 e concluso con la vittoria del , al suo ottavo titolo, il secondo consecutivo.\nCapocannoniere del torneo \u00e8 stato Andy Cole () con 34 reti.\nStagione.\nNovit\u00e0.\nAl posto delle retrocesse , e sono saliti dalla First Division il , il e lo , al suo primo e finora unico campionato di massima serie.\nAvvenimenti.\nIl campionato fu vinto per la seconda volta consecutiva dal che guid\u00f2 la classifica per la maggior parte del torneo: l'unica squadra a dare qualche grattacapo ai \"Red Devils\" fu il , che riusc\u00ec a ridurre lo svantaggio di sedici punti accumulato fino a gennaio, riuscendosi a portare il 2 aprile (vincendo lo scontro diretto con il Manchester United per 2-0) a tre punti dalla vetta. La situazione rimase invariata fino a poche giornate dal termine, quando un'inopinata sconfitta del Blackburn contro il consent\u00ec ai \"Red Devils\" di riguadagnare terreno e di aggiudicarsi cos\u00ec il secondo titolo consecutivo.\nAl Blackburn rest\u00f2 quindi la qualificazione in Coppa UEFA, ottenuta assieme al neopromosso (in seguito si aggiunger\u00e0 l', vincitore della Coppa di Lega che tornava ad assegnare il recuperato 3\u00ba posto per l\u2019Inghilterra dal ranking UEFA). In queste due squadre militavano tra l'altro i due cannonieri principali del campionato, ovvero Alan Shearer ed Andy Cole, quest'ultimo capocannoniere con trentaquattro reti. A fondo classifica rimase inchiodato l'esordiente , che vinse solo cinque partite subendo cento goal nel corso della stagione. Molto pi\u00f9 incerte furono le altre 2 retrocessioni, entrambe maturate all'ultima giornata: l' pag\u00f2 un mese finale da incubo dove perse la semifinale di FA Cup al replay contro il Manchester United facendosi raggiungere sul pareggio all'ultimo minuto della prima sfida; abbattuta moralmente la squadra non seppe reagire e con appena 3 punti nelle ultime 8 giornate gett\u00f2 al vento una salvezza che pareva certa. Ancor pi\u00f9 drammatica, se possibile, fu la retrocessione dello : alla fine del primo tempo dell'ultima giornata il club si trovava addirittura al 16\u00ba posto, ma i cambiamenti dei risultati dagli altri campi (tra i quali una miracolosa e memorabile rimonta dell' che vinse 3-2 contro il ) fecero affondare i biancorossi, entrati in zona retrocessione all'ultimo minuto della stagione dopo aver subito il gol del fatale 3-2 contro il .\nClassifica finale.\nLegenda:\nRegolamento:"}
{"id": "1149033", "revid": "125417953", "url": "https://it.wikipedia.org/wiki?curid=1149033", "title": "FA Premier League 1992-1993", "text": "La FA Premier League 1992-1993 \u00e8 stata la 94\u00aa edizione della massima serie del campionato inglese di calcio nonch\u00e9 la prima edizione della Premier League, associazione formatasi il 27 maggio 1992 dalle squadre della First Division, dimessesi dalla Football League a causa di dissidi con la federazione per la ripartizione di diritti televisivi. \u00c8 stato disputato tra il 15 agosto 1992 e il 9 maggio 1993 e si \u00e8 concluso con la vittoria del , al suo ottavo titolo.\nCapocannoniere del torneo \u00e8 stato Teddy Sheringham () con 22 reti.\nStagione.\nNovit\u00e0.\nAl posto delle retrocesse , e sono saliti dalla Second Division l', il e, dopo aver vinto i play-off, il .\nAvvenimenti.\nIl campionato vide la vittoria finale del , che ritorn\u00f2 al successo ventisei anni dopo l'ultimo trionfo. Il torneo fu caratterizzato da una inedita sfida a tre per il titolo tra i Red Devils, l' di Ron Atkinson e la rivelazione del giovane bomber Chris Sutton. Furono proprio i gialloverdi a prendere la vetta della classifica sin dalle prime battute del torneo, provocando il primo grande shock sin dalla giornata inaugurale quando sotto di due reti ad Highbury ribaltarono il risultato vincendo per 2-4 contro un che da favorito si ritrov\u00f2 fuori dai giochi per il titolo e dovette puntare sulle coppe per salvare la stagione.\nAltra squadra rivelazione fu il neopromosso , allenato da Kenny Dalglish e guidato in campo dal neoacquisto Alan Shearer. Il club del Lancashire divide la vetta della graduatoria con i Canaries fino al periodo natalizio quando un infortunio costringer\u00e0 Shearer a saltare la seconda parte della stagione e di conseguenza le ambizioni titolate del club svanirono. Alla fine del 1992 il vantaggio dei gialloverdi che ad un certo punto era arrivato ad essere di ben 8 punti si era dissolto a causa di una prima crisi di risultati. Ne approfittarono l'Aston Villa ed il Manchester United con questi ultimi che dopo un inizio incerto iniziarono ad ingranare grazie anche all'acquisto di \u00c9ric Cantona dai rivali del . Il francese, lasciato partire troppo frettolosamente da un Howard Wilkinson in piena crisi (i campioni in carica si ritrovarono per tutta la stagione a battagliare nella parte bassa della classifica riuscendo nell'impresa di non vincere neanche una gara lontani da Elland Road), spost\u00f2 gli equilibri in favore della squadra mancuniana.\nLo scontro diretto di Old Trafford si chiuse sul pareggio ma nelle giornate finali fu la squadra di Alex Ferguson a prevalere vincendo tutti gli ultimi 7 incontri compreso un importantissimo 2-1 nei minuti di recupero sullo , risultato fondamentale per operare il sorpasso sui Villans che invece persero strada perdendo punti pesanti negli scontri diretti a Norwich e Blackburn. La sconfitta interna della squadra di Birmingham contro l' alla penultima giornata diede matematicamente la certezza del titolo al Manchester United che chiuse il torneo con un vantaggio di ben 10 punti. Il Norwich termin\u00f2 al terzo posto e centr\u00f2 una storica qualificazione alla Coppa UEFA pur chiudendo il torneo con una differenza reti negativa. L\u2019Inghilterra fu considerata per ricevere un ulteriore posto in seguito al contemporaneo scandalo di calcio polacco, ma essendo gi\u00e0 stata omaggiata la Scozia e sembrando eccessivo dare tutto alle isole britanniche, si gir\u00f2 il posto all\u2019Ungheria. Al quinto posto chiuse il , prima squadra londinese in graduatoria.\nLa prima stagione della Premier League segn\u00f2 la fine di un'epoca per il . Indebolito dalla vendita di alcuni giocatori chiave come Teddy Sheringham (vincitore della classifica cannonieri), il club due volte campione d'Europa stazion\u00f2 per tutta la stagione sul fondo della graduatoria. Brian Clough annunci\u00f2 in primavera il ritiro al termine della stagione ma non riusc\u00ec nell'ultimo miracolo e la squadra abbandon\u00f2 la massima serie dopo 16 anni di trionfi in campo nazionale e internazionale.\nLo stesso destino tocc\u00f2 al che non riusc\u00ec a dare seguito alle buone prestazioni fornite nella prima met\u00e0 di campionato. L'ultima squadra a retrocedere, nonostante ben 49 punti, fu il che venne beffato all'ultima giornata dall' che si salv\u00f2 grazie alla migliore differenza reti nei confronti del club londinese. I \"Latics\" vinsero le ultime tre partite di campionato e riuscirono nella disperata impresa di mantenere la categoria per il secondo anno consecutivo.\nClassifica finale.\nLegenda:\nRegolamento:"}
{"id": "1149035", "revid": "1305772", "url": "https://it.wikipedia.org/wiki?curid=1149035", "title": "Gradsko", "text": " \nGradsko (in macedone \"\u0413\u0440\u0430\u0434\u0441\u043a\u043e\") \u00e8 un comune rurale della Macedonia del Nord.\nIl municipio confina con Veles e Lozovo a nord, con \u010ca\u0161ka a ovest, con Rosoman a sud e con \u0160tip a est.\nSociet\u00e0.\nEvoluzione demografica.\nSecondo il censimento nazionale del 2002 il comune conta abitanti. I principali gruppi etnici sono:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "1149041", "revid": "84672501", "url": "https://it.wikipedia.org/wiki?curid=1149041", "title": "Prezzo di emissione", "text": "In finanza il Prezzo di emissione o anche Valore di emissione, \u00e8 il prezzo richiesto ai sottoscrittori all'atto del collocamento dei titoli su un mercato primario e pu\u00f2 essere:\nDescrizione.\nGeneralmente viene espresso in percentuale, infatti viene riferito a 100 (cento) \u20ac di valore nominale.\nSi ricava da una proporzione.\n(E.G.) Sia 10.000 il valore nominale e 97.50% il prezzo di emissione. Allora:\nda cui: X = (10000*97,50)/100 = 9750,00 \u20ac (prezzo di emissione)"}
{"id": "1149042", "revid": "519091", "url": "https://it.wikipedia.org/wiki?curid=1149042", "title": "Football Club Internazionale 1920-1921", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1920-1921.\nStagione.\nDopo aver vinto il girone A della Prima Categoria lombarda, l'Inter arriva seconda alle finali lombarde dietro il e si qualifica per le semifinali nazionali. Chiude terza nel girone D e, quindi, non approda alle finali nazionali della Prima Categoria."}
{"id": "1149043", "revid": "1305772", "url": "https://it.wikipedia.org/wiki?curid=1149043", "title": "Kavadarci", "text": " \nKavadarci (in macedone \"\u041e\u043f\u0448\u0442\u0438\u043d\u0430 \u041a\u0430\u0432\u0430\u0434\u0430\u0440\u0446\u0438\") \u00e8 un comune rurale della Macedonia del Nord di abitanti (dati 2002). La sede comunale \u00e8 nella localit\u00e0 omonima.\nGeografia fisica.\nIl comune confina con \u010ca\u0161ka e Rosoman a nord, con Prilep ad ovest, con Demir Kapija e Gevgelija a est, con Negotino a nord-est e con la Grecia a sud.\nSociet\u00e0.\nEvoluzione demografica.\nSecondo il censimento nazionale del 2002 questo municipio ha 38.741 abitanti. I principali gruppi etnici includono:\nLocalit\u00e0.\nIl comune \u00e8 formato dall'insieme delle seguenti localit\u00e0:\nSport.\nIn citt\u00e0 ha sede la squadra di basket K.K. Kavadarci protagonista nel massimo campionato nazionale."}
{"id": "1149050", "revid": "773636", "url": "https://it.wikipedia.org/wiki?curid=1149050", "title": "Pieve di San Pietro a Cintoia", "text": "La pieve di San Pietro a Cintoia si trova a Cintoia, nel comune di Greve in Chianti, in provincia di Firenze.\nStoria.\nLa chiesa \u00e8 ricordata gi\u00e0 nell'anno 724 all'epoca del vescovo fiorentino Specioso. In seguito appare menzionata nel 989 in una pergamena della Badia a Passignano.\nArchitettura e patrimonio artistico.\nLa chiesa conserva l'originale impianto romanico, ad eccezione della parte iniziale modificata in seguito ad un crollo. Nonostante le notevoli dimensioni, ha un impianto ad unica ampia navata conclusa da un'abside semicircolare e coperta con capriate a vista.\nEsterno.\nOriginariamente era maggiormente sviluppata in lunghezza in quanto l'antica facciata romanica era allineata alla torre campanaria, posta sul lato destro e della quale oggi rimangono i resti della parte basamentale. Anche la zona della tribuna venne modificata e tali interventi sono chiaramente leggibili nella parte superiore dell'abside dove manca totalmente il paramento murario in filaretto d'alberese che caratterizza il resto dell'edificio.\nInterno.\nL'interno \u00e8 stato completamente trasformato nel XVIII secolo in stile barocco cancellando ogni traccia della primitiva costruzione romancia. All'inizio del presbiterio si trova un arco trionfale.\nA questa chiesa apparteneva un monolitico fonte battesimale ad immersione in roccia serena del XII secolo di forma ottagonale che, rubato negli anni sessanta, fu poi recuperato e destinato alla Pieve di San Pancrazio di Castelnuovo dei Sabbioni, vicino a Cavriglia.\nLa chiesa di San Pietro a Cintoia custodiva anche una pala robbiana, \"Tabernacolo eucaristico tra i santi Pietro e Paolo\" opera di Santi Buglioni. Questa pala fu poi trasferita nella chiesa de La Panca: essa presenta nella predella gli stemmi Altoviti, che avevano il patronato su questa chiesa infatti l'arme degli Altoviti compare anche, con data 1688, su tutti gli altari in pietra serena di questa chiesa mentre la tradizione popolare voleva che essa provenisse dalla chiesa di Santa Margherita a Sugame. I Santi Pietro e Paolo sono rappresentati in adorazione dell'eucaristia custodita nel ciborio, che presenta al centro un occhio per contenere l'Ostia e un'apertura in basso per il Santissimo Sacramento. Sulla pala \u00e8 rappresentato \"Cristo in piet\u00e0\", \"La consegna delle chiavi a San Pietro\" e la \"Conversione di San Paolo sulla via di Damasco\". La cornice ha decorazioni a candelabri sui lati, l'architrave \u00e8 decorata, i due capitelli hanno teste di cherubini con cornucopie.\nPiviere di San Pietro a Cintoia nel XIII secolo.\nAlla pieve di S. Pietro a Cintoia nel 1787 fu aggiunta la parrocchia eretta nella badia di San Cassiano a Monte Scalari.\nAltri progetti.\n "}
{"id": "1149051", "revid": "171512", "url": "https://it.wikipedia.org/wiki?curid=1149051", "title": "Mozyr", "text": ""}
{"id": "1149053", "revid": "22475", "url": "https://it.wikipedia.org/wiki?curid=1149053", "title": "Il dilemma di Benedetto XVI", "text": "Il dilemma di Benedetto XVI \u00e8 un'antologia italiana di racconti di fantascienza di autori vari pubblicata nel 1978 nella collana Urania, che propone alcuni racconti di scrittori statunitensi usciti nelle pagine della rivista \"The Magazine of Fantasy and Science Fiction\" fra il 1976 ed il 1977.\nIl dilemma di Benedetto XVI.\nIl racconto breve di Herbie Brennan ipotizza un futuro in cui un feroce dittatore, Victor Ling, sta ascendendo al potere della nazione di Anderstraad. L'unico che sembra avere intenzione di fermarlo \u00e8 il papa Benedetto XVI, il quale ha avuto una visione mistica che gli ha imposto di attaccare Ling e detronizzarlo. Il papa, per\u00f2, ha degli scrupoli di coscienza, cos\u00ec manda a chiamare Steinmann, fra i pi\u00f9 grandi e rinomati psichiatri dell'epoca: il compito del dottore sar\u00e0 di stabilire la sanit\u00e0 mentale del papa, e quindi automaticamente l'autenticit\u00e0 delle visioni. Se \u00e8 sano, l'atto successivo del papa sar\u00e0 l'invasione di Anderstraad, se \u00e8 matto ci\u00f2 non avverr\u00e0.\nIl racconto esce sul numero di settembre 1977 della rivista \"Fantasy &amp; Science Fiction\", e viene presentato in Italia da Urania il 26 marzo 1978 (7 mesi prima dell'elezione a papa di Karol Wojty\u0142a con il nome di Giovanni Paolo II). L'autore usa il nome \"Benedetto XVI\" perch\u00e9 all'epoca non era ancora stato usato: i \"Benedetto\" si fermavano infatti a Papa Benedetto XV (papa dal 1914 al 1922). E forse c'\u00e8 un collegamento voluto con il fatto che il suddetto papa visse proprio durante la nascita del fascismo in Italia, fascismo a cui si rif\u00e0 il movimento nel racconto capeggiato da Victor Ling.\nLa \"profezia\".\nIl 19 aprile 2005, a 28 anni dal racconto, il cardinale Joseph Alois Ratzinger venne eletto papa e fu proprio il sedicesimo pontefice a scegliere il nome Benedetto. Il suo mandato dur\u00f2 per\u00f2 soltanto pochi anni: l'11 febbraio 2013 Benedetto XVI annunci\u00f2 le sue dimissioni dall'incarico pontificio, con effetto a partire dal 28 febbraio successivo, a distanza di seicento anni dall'ultimo suo predecessore che opt\u00f2 per la stessa scelta. L'occasione ha dato luogo alla riesumazione del racconto di Herbie Brennan da parte dei media mondiali, generando un forte interesse per la \"profezia\" dell'autore."}
{"id": "1149054", "revid": "1603714", "url": "https://it.wikipedia.org/wiki?curid=1149054", "title": "Mazzorbo", "text": "Mazzorbo (\"Masorbo\" in dialetto veneziano) \u00e8 un'isola della Laguna Veneta a ovest di Burano.\nGeografia fisica.\nMazzorbo si trova a nordovest di Burano, alla quale \u00e8 collegata mediante un ponte. A sudest si affaccia sulla palude di Santa Caterina e a ovest sulla palude del Monte. A nordovest il canale di Mazzorbo la divide da Mazzorbetto, mentre il lato nordest \u00e8 lambito dal canale di Burano.\n\u00c8 costituita in realt\u00e0 da tre isole. La principale, a est, \u00e8 l'isola delle Eremite, separata a ovest dall'isola di Santa Caterina tramite l'omonimo canale (le sponde sono collegate da tre ponti). La terza isola si \u00e8 formata nel 1927 con lo scavo di una prosecuzione del canale di Mazzorbo che ha tagliato in due l'isola di Santa Caterina; non \u00e8 collegata da ponti ed \u00e8 disabitata.\nEsiste anche un altro canale interno, a fondo cieco, che si apre di fronte a Burano.\nPur essendo stata interessata a recenti interventi urbanistici, il paesaggio \u00e8 ancora caratterizzato dalla presenza di aree coltivate su cui si svolgono, analogamente ad altre isole della Laguna, le tradizionali attivit\u00e0 ortofrutticole (come la coltivazione delle castraure). Di un certo interesse la tenuta Scarpa Volo, di propriet\u00e0 comunale, in cui si coltiva la dorona, un vitigno tipico della laguna veneta.\nStoria.\nAnticamente ricordata come \"Maiorbo\", \"Maiurbo\" e simili (non si pu\u00f2 escludere una derivazione da \"maior urbs\" \"citt\u00e0 maggiore\"), come le localit\u00e0 lagunari dei dintorni fu popolata dagli abitanti della terraferma, specialmente altinati, in fuga dalle invasioni barbariche e in particolare dai Longobardi che tra il VI e il VII secolo consolidarono il loro regno scacciando i Bizantini oltre il limite della Laguna.\nI reperti archeologici, tuttavia, provano che l'isola fosse frequentata gi\u00e0 in epoche precedenti: durante uno scavo condotto nel 1881, furono rinvenuti alcuni vasetti di fattura micenea (oggi conservati al Museo provinciale di Torcello) che dimostrano come la zona fosse soggetta a scambi commerciali gi\u00e0 in epoca preromana.\nFu uno degli abitati gravitanti attorno all'importante centro commerciale di Torcello e almeno dal 1064 fu sede di una pieve sottoposta al vescovo di quest'ultima.\nRaggiunto il massimo splendore nel X secolo, dopo il Mille anche Mazzorbo, come i centri vicini, inizi\u00f2 a declinare in favore della vicina Venezia. Divenne cos\u00ec un'isola \"campestre\", utilizzata per le attivit\u00e0 agricole e luogo di svaghi per i patrizi veneziani.\nDell'antica Mazzorbo non resta oggi praticamente traccia, eccetto la chiesa di Santa Caterina innalzata tra il 1283 e 1291, la cui campana \u00e8 la pi\u00f9 antica della Laguna (1318).\nNegli anni ottanta l'architetto italiano Giancarlo De Carlo progetta e realizza a Mazzorbo un complesso residenziale finalizzato a ripopolare l'isola e a ricreare, attraverso un linguaggio comunque moderno, gli spazi tradizionali caratteristici dell'insediamento lagunare.\nMonumenti e luoghi d'interesse.\nArchitetture religiose.\nAnticamente, l'isola di Mazzorbo contava ben cinque chiese parrocchiali e sei monasteri. Dalle visite pastorali effettuate dai vescovi di Torcello, sappiamo che ancora nel XVII secolo esistevano sull'isola due chiese parrocchiali - San Pietro e Sant'Angelo - e tre monasteri - Santa Caterina, Santa Maria in Val Verde e Sant'Eufemia. San Pietro e Sant'Eufemia si trovavano in verit\u00e0 a Mazzorbetto, che era per\u00f2 considerata parte integrante di Mazzorbo. A parte Santa Maria in Val Verde, fondata nel Duecento, tutte le altre sono citate nel manoscritto 768 conservato al Museo provinciale di Torcello, recante l'elenco delle costruzioni religiose presenti sull'isola nel XII secolo.\nL'unico edificio religioso rimasto \u00e8 la chiesa di Santa Caterina (il monastero annesso \u00e8 invece scomparso), la parrocchiale. Di Sant'Angelo resta invece il campanile, presso l'angolo nordorientale dell'isola."}
{"id": "1149063", "revid": "1543377", "url": "https://it.wikipedia.org/wiki?curid=1149063", "title": "Bibimbap", "text": "Il bibimbap (, letteralmente \"riso mescolato\") \u00e8 un piatto coreano che si presenta come un misto di \"bap\" (un riso o altro cereale bollito fino a completa essiccatura dell'acqua) e verdure, e talvolta uova e carne di manzo o pollo, con l'aggiunta di pasta di peperoncino, olio di semi di sesamo e salsa di soia o pasta di soia.\nUna variante molto conosciuta \u00e8 servita in una ciotola in pietra () molto calda, nella quale gli ingredienti vengono mescolati insieme. Nel 2011 si \u00e8 classificato al quarantesimo posto nel sondaggio del lettori di CNN Travel sui cibi pi\u00f9 buoni del mondo.\nStoria.\nIl nome \"bibimbap\" fu adottato all'inizio del ventesimo secolo. Dal periodo Joseon fino ad allora, era chiamato \"goldongban\", \"riso fatto mischiando vari tipi di cibi\". Veniva consumato alla vigilia dell'anno nuovo per terminare tutti gli avanzi; era inoltre il pranzo del re, o uno spuntino che gli veniva servito tra un pasto e l'altro.\nIl \"bibimbap\" viene nominato per la prima volta nel \"Siuijeonseo\", un ricettario anonimo del tardo XIX secolo, con il nome \"bubuimbap\" (). Alcuni studiosi affermano che nasca dalla pratica tradizionale di mischiare in una ciotola tutte le offerte di cibo dei riti ancestrali prima di parteciparvi. Dal tardo XX secolo il \"bibimbap\" si \u00e8 diffuso in vari paesi per la sua comodit\u00e0 di preparazione; viene inoltre servito su alcune linee aeree dirette in Corea del Sud.\nPreparazione.\nLe verdure usate comunemente nel \"bibimbap\" sono cetrioli, zucchine, daikon coreano, funghi, radici di campanula e alghe \"gim\" tagliati \u00e0 la julienne, oltre a spinaci, germogli di soia e steli di felce. Pu\u00f2 essere aggiunto del tofu (normale o saltato) oppure una foglia di lattuga, mentre carne di pollo e frutti di mare fungono talvolta da sostituti della carne di manzo. Per un miglior impatto visivo, le verdure sono spesso posizionate in modo che i colori vicini si completino a vicenda. Nella versione sudcoreana, vengono aggiunti olio di sesamo, pasta di peperoncino e semi di sesamo.\nGli ingredienti del \"bibimbap\" sono ricchi di simbolismi. Il nero e i colori scuri (funghi shiitake, felci, lattuga di mare) rappresentano il nord e i reni. Rosso o arancione (peperoncini, carote, giuggiole) indicano il sud e il cuore. Il verde (cetrioli e spinaci) simboleggia l'est e il fegato. Il bianco (germogli di soia, ravanelli, riso) rappresenta l'ovest e i polmoni. Il giallo (zucche, patate, uova) indica il centro e lo stomaco.\nVarianti.\nEsistono numerose altre varianti di \"bibimbap\", come quello in ciotola di ottone."}
{"id": "1149066", "revid": "682118", "url": "https://it.wikipedia.org/wiki?curid=1149066", "title": "Burton", "text": ""}
{"id": "1149067", "revid": "228587", "url": "https://it.wikipedia.org/wiki?curid=1149067", "title": "Maestri della Notte", "text": "Maestri della Notte \u00e8 un gruppo di personaggi formato da vampiri che compaiono nella serie a fumetti Dampyr.\nStoria.\nI Maestri della Notte sono una stirpe di vampiri potentissimi, non immortali ma estremamente longevi, arrivati sulla Terra, all'alba del genere umano, da un mondo sito in un'altra dimensione del multiverso, le cui risorse si erano completamente esaurite. L'appellativo di Maestri della Notte \u00e8 stato dato dai pochi esseri umani che hanno potuto apprendere della loro esistenza. Sono pochi ma non per questo uniti, in quanto molto egocentrici e del tutto amorali, ed anzi entrano spesso in conflitto, pur non arrivando mai ad uccidersi fra loro a causa di una legge stabilita dai pi\u00f9 anziani tra loro al momento dell'arrivo sulla Terra. Un'altra legge che essi stabilirono riguardava il divieto di rivelarsi apertamente all'umanit\u00e0. Alcuni di loro si limitano a vivere di caccia col proprio branco di non-morti, mentre altri, i pi\u00f9 pericolosi, preferiscono gestire nell'ombra le leve del potere di alcune nazioni o di multinazionali. Altri ancora giocano, per svariati motivi, a farsi passare per divinit\u00e0 o addirittura semplici umani.\nCaratteristiche.\nA differenza dei vampiri del cinema, i Maestri della Notte non temono la luce del sole, anche se li indebolisce, possono specchiarsi nei vetri, non temono n\u00e9 aglio n\u00e9 croci n\u00e9 acqua santa. Se feriti, guariscono in pochi secondi. Sono dei cambia-forma, ossia hanno la possibilit\u00e0 di deformare il loro corpo entro certi limiti. L'unica cosa che possa ucciderli \u00e8 un dampyr, ossia il figlio di un Maestro della Notte e di una femmina umana. Questo non ha superpoteri come al cinema, ma il suo sangue \u00e8 letale, e dunque costituisce l'unica arma efficace contro i Maestri.\nIn uno speciale viene spiegato da uno dei servitori di Draka, il padre di Harlan, che l'impossibilit\u00e0 di un Maestro di ucciderne un altro risiede pi\u00f9 che altro in un tab\u00f9, e non in un'impossibilit\u00e0 fisica, anche se, di fatto, un Maestro completamente smembrato e/o ridotto in prigionia senza la possibilit\u00e0 di nutrirsi inevitabilmente avvizzisce e muore (tale processo richiede comunque secoli). In seguito \u00e8 stato chiarito da cosa deriva questo tab\u00f9: sembra infatti che lo spostamento della stirpe dei Maestri dal loro mondo morente al nostro sia avvenuto solo grazie alle conoscenze e al potere degli individui pi\u00f9 antichi, e che questi una volta sulla terra siano rimasti uccisi per lotte di potere; la perdita delle loro preziose conoscenze sanc\u00ec la prigionia nel nostro mondo e quindi venne stabilito il tab\u00f9. Gli altri tab\u00f9 riguardano la segretezza, cio\u00e8 il non potersi rivelare esplicitamente all'umanit\u00e0, e ovviamente mettere al mondo un Dampyr.\nTra l'altro, una volta arrivate sul nostro mondo le femmine divennero sterili. I Maestri della Notte, tuttavia, possono trasformare in non-morti alcune loro prede, che diventano cos\u00ec parte del loro branco di caccia e restano succubi dei loro creatori finch\u00e9 questi ultimi restano in vita.\nNon di rado, cos\u00ec come li hanno creati, i Maestri decidono, per un qualsiasi motivo, di disfarsi definitivamente dei propri non morti.\nMaestri conosciuti.\nNon si conosce il loro numero esatto, ma si stima siano attorno al centinaio di individui. Alcuni sono gi\u00e0 stati affrontati, ed in diversi casi uccisi, da Harlan Draka. Altri non sono ancora apparsi nella serie.\nAaron Graber.\nAutore: Diego Cajelli. Disegnatore: Luca Raimondo. Prima apparizione: \"Speciale Dampyr\" n. 8, \"Orrore tra gli Amish\".\nAaron Graber \u00e8 un maestro che un paio di secoli fa decise di mettersi a capo di una comunit\u00e0 Amish proclamandosi pastore e stravolgendone le tradizionali regole. La regola della non violenza ad esempio \u00e8 soppressa e anzi, il rumspringa (tradizionale viaggio nel quale i giovani escono in giro e possono, volendolo, sperimentare tutto quanto \u00e8 comune per i coetanei non Amish) culmina con un'uccisione, dopo la quale si diventa membro adulto della comunit\u00e0. A detta di Graber la maggiore soddisfazione \u00e8 trasformare gli agnelli in lupi, perci\u00f2 solo chi lo vuole viene trasformato in non-morto diventando \"pastore eterno\" (pochi hanno fatto questo passo finale). Queste attivit\u00e0, condotte in spregio alla regola della segretezza attirarono l'intervento di Draka che giunse al villaggio con l'intento di fermarlo. Graber riusc\u00ec a fuggire con l'aiuto di Isaak, un ragazzo apparentemente minorato ma dotato di poteri interdimensionali: trasfer\u00ec l'intero villaggio e i suoi occupanti in un mondo parallelo, dal quale i ragazzi continuano a venire mandati per il rumspringa nel nostro mondo. Ai giorni nostri Draka manda degli indizi ad Harlan che si collegano ad un omicidio avvenuto negli States; partito con Kurjak infine trova e riesce a sfruttare il varco attivo per i ritornanti dal rumspringa. Dopo che i pastori eterni vengono tutti uccisi, Graber con l'aiuto di Isaak (l'unico divenuto non-morto contro il suo volere) trasporta Harlan in un'ulteriore mondo parallelo, ma viene infine ucciso. In cambio dell'immunit\u00e0 per lui e per il resto della comunit\u00e0 Isaak riporta Harlan e Kurjak sulla Terra.\nAh-Toy.\nAutore: Claudio Falco. Disegnatore: Luca Raimondo. Prima apparizione: \"Dampyr\" n. 215, \"Chinatown\".\nAh-Toy era una Maestra di origine cinese che controllava la Chinatown di San Francisco alla fine dell'Ottocento con la copertura della pi\u00f9 potente tenutaria di bordelli della citt\u00e0. Nel 1899 Ah-Toy abbandon\u00f2 Chinatown, probabilmente per prendere il controllo della tratta di schiave nella Cina continentale funestata dalla Guerra dei Boxer. nel 2018 Ah-Toy ricomparve a San Francisco con l'intenzione di riprendere il controllo di Chinatown. A tal scopo la Maestra si alle\u00f2 a un gangster di origine cinese e scaten\u00f2 una vittoriosa guerra contro i leader della Triade locale. Pur usando solo servitori umani attir\u00f2 comunque l'attenzione del poliziotto-vampiro Jim Fajella che allert\u00f2 Harlan Draka. Cos\u00ec Ah-Toy si scontr\u00f2 inevitabilmente con Harlan e i suoi alleati che riuscirono momentaneamente a sconfiggerla. In seguito la Maestra si rifugi\u00f2 a Kuala Lumpur in Malaysia. Una volta in Malesia Ah-Toy grazie a un prestanome prese il controllo di una grossa compagnia di navigazione e grazie a un branco di pirati non-morti al suo servizio nascosti su una invisibile isola dell'arcipelago delle Andamane razzi\u00f2 numerose navi nello Stretto di Malacca. Tuttavia Harlan e Jim Fajella ritrovarono le sue tracce e dopo averla scacciata da Kuala Lumpur il Dampyr la affront\u00f2 in uno scontro finale nella sua isola segreta dove la Maestra fu eliminata.\nAh-Toy era una Maestra scaltra e crudele, che preferiva muoversi nell'ombra. Disponeva di poteri di illusione superiori a quelli di molti Maestri riuscendo a confondere lo stesso Harlan.\nAh-Toy si basa sulla figura di Ah Toy, reale tenutaria di bordelli durante la corsa all'oro californiana, gi\u00e0 protagonista di una storia di Tex Willer. In questa nuova interpretazione, al di l\u00e0 dell'elemento fantastico, il ritratto di Ah-Toy appare comunque pi\u00f9 aderente al personaggio storico, dalla cui reale biografia vengono tratti vari spunti.\nAkhar Nun.\nAutore: Diego Cajelli. Disegnatore: Arturo Lozzi. Prima apparizione: \"Dampyr\" n. 113, \"La nave fantasma\".\nAkhar Nun \u00e8 un Maestro della Notte a capo della ciurma della nave fantasma Akron, a bordo della quale da secoli si dedica alla pirateria ed al contrabbando di armi fra i vari oceani al comando del suo equipaggio di non-morti. A differenza di molti suoi simili, con cui lascia intendere di essere da sempre in cattivi rapporti, a modo proprio dimostra un interesse per gli umani che sembra andare oltre le mere logiche di dominio, al punto che anch'egli, come Draka, ha amato una donna umana (Miranda) e da lei avrebbe desiderato avere un figlio. Tuttavia, a differenza di Draka, non ha mai avuto il coraggio di metterlo al mondo, consapevole della pericolosit\u00e0 che ci\u00f2 avrebbe potuto comportare.\nDopo averlo cercato per alcune settimane, Harlan Draka e compagni lo raggiungono su una sconosciuta isoletta del Pacifico (la stessa sulla quale il Maestro visse con Miranda).\nInizialmente Akhar Nun valuta la possibilit\u00e0 di allearsi con Harlan per sbarazzarsi degli altri Maestri, ripensandoci per\u00f2 al momento dell'incontro con il Dampyr, che riesce ad ucciderlo al termine di un'aspra lotta.\nIl nome scelto per questo Maestro \u00e8 ispirato ad Akharara, citt\u00e0 dell'Asia Minore nella quale nell'antichit\u00e0 sorgeva un tempio dedicato al culto di Char Nun, assimilato al traghettatore mitologico Caronte.\nAlexis Musuraka.\nAutore: Maurizio Colombo. Disegnatore: Luca Rossi.\nPrima apparizione: \"Dampyr\" n. 18, \"Lo schermo demoniaco\".\nAlexis Musuraka \u00e8 uno dei pi\u00f9 anziani Maestri della Notte. Il suo passato \u00e8 avvolto da un alone di mistero: di lui si sa solo che, negli anni '50, era un famoso produttore e regista di film horror ad Hollywood. A causa dei suoi eccessi, e soprattutto dopo aver ucciso una giovane attrice di un suo film, decise di sparire dalla circolazione, rifugiandosi nei Paesi Bassi.\nSi stabil\u00ec ad Amsterdam, dove per soddisfare a modo proprio la sua passione per il cinema horror inizi\u00f2 a trasformare alcuni giovani in non-morti, per poi \"operarli\" chirurgicamente per farli assomigliare ai personaggi dei suoi film.\nHarlan, su indicazione di Caleb Lost, va a cercarlo ad Amsterdam, dove un vecchio collega di Musuraka, Louis Fuller, lo cerca a sua volta per compiere una vendetta: egli \u00e8, infatti, il marito dell'attrice che il Maestro della Notte uccise negli anni '60.\nDopo uno scontro terribile, in cui lo stesso Harlan ed i compagni rischiano seriamente la vita, il Dampyr ferisce a morte Musuraka, che viene poi finito dallo stesso Louis, che gli d\u00e0 fuoco sacrificandosi per vendicare cos\u00ec sua moglie.\nAmber Tremayne.\nAutori: Mauro Boselli, Maurizio Colombo. Disegnatori: Luca Rossi, Mauro Laurenti. Prima apparizione: \"Dampyr\" n. 3, \"Fantasmi di sabbia\".\nAmber, sorella di Draka, \u00e8 dunque la zia di Harlan.\nLe prime informazioni sul suo conto si hanno gi\u00e0 in era romana, quando Amber \u00e8 la regina di un piccolo popolo dell'odierno Galles. Successivamente, sposa un comandante romano, Magno Massimo, che diventa usurpatore dell'impero romano.\nGrande sacerdotessa celtica, riesce, grazie ad alcuni riti druidici e ai principi di una scienza antidiluviana, a concepire un figlio (a quanto risulta, le femmine dei Maestri della Notte sono sterili da millenni) ed a farlo nascere. Tuttavia, Magno Massimo muore poco dopo nella battaglia di Aquileia il 28 agosto del 388. Il figlio di Amber, Aurelio Ambrosio, pur non essendo un Dampyr come Harlan (solo il seme di un Maestro maschio pu\u00f2 concepirlo), \u00e8 comunque pi\u00f9 forte degli altri uomini, ed assieme a sua madre, cerca di liberare la Britannia, ormai preda di sassoni, angli e iuti. Aurelio Ambrosio viene ucciso e per Amber il colpo \u00e8 tremendo.\nNon si sa cosa abbia fatto nei secoli a seguire, ma Harlan la trova, grazie ad alcune carte di suo padre, in un vecchio maniero della Cornovaglia, e la aiuta ad eliminare un altro Maestro, Kostacki. I due collaborano anche in una seconda occasione, sconfiggendo la regina dei Tylwyth Teg (il piccolo popolo del folklore gallese), Black Annis, secolare avversaria di Amber. La sorella di Draka, inoltre, non uccide pi\u00f9 da tempo gli umani, ma si nutre grazie a donazioni spontanee degli abitanti di una cittadina del Galles, che hanno un debito di riconoscenza verso di lei. \nIl suo design \u00e8 ispirato all'attrice Nicole Kidman.\nAraxe De Kercadio.\nAutori: Mauro Boselli, Maurizio Colombo. Disegnatori: Alessandro Baggi, Giuliano Piccininno, Majo. Prima apparizione: \"Dampyr\" n. 10, \"Casa di sangue\".\nAraxe De Kercadio in passato si fingeva nobildonna di Bretagna e che durante la Rivoluzione francese ha combattuto al fianco dei Ribelli della Vandea e della monarchia. Poco dopo, Araxe entr\u00f2 nel cosiddetto \"letargo vampiresco\", ossia un sonno secolare durante il quale i Maestri della Notte sono pi\u00f9 facilmente vulnerabili, non potendo bere sangue fresco. Tuttavia, negli ultimi anni, anche a causa di un attacco di un altro Maestro, Verdier, e di un potente stregone, Ma\u00eetre Abel, Araxe si \u00e8 vista costretta a risvegliarsi, ma ha rinunciato a nutrirsi di innocenti, potendo contare sull'aiuto del suo fedele alleato Victor. \u00c8, questo, il principale motivo per cui Harlan Draka ha stipulato con lei una sorta di patto di non belligeranza, tramutatosi in alleanza temporanea in occasione degli scontri con Verdier e Ma\u00eetre Abel.\nIl nome \"Araxe\" \u00e8 un omaggio allo scrittore francese Jean Louis Bouquet ed al suo racconto omonimo, compreso nella raccolta \"Alouqua, ou la comedie des morts\" in Amateur Fanzine Pleiade (1941).\nAskar.\nAutore: Antonio Zamberletti. Disegnatore: Fabrizio Russo. Prima apparizione: \"Maxi Dampyr\" n. 7, \"Mogadiscio\".\nAskar era un Maestro che aveva il suo territorio in Somalia. Nel 2015 stava sponsorizzando un ambizioso signore della guerra somalo nelle sue trame per far scoppiare una nuova guerra civile somala al fine di conquistare il paese. Il furto di un carico di diserbante da usare come esplosivo mette Harlan e soci sulle sue tracce, aiutati dal letale cecchino Bressan, ex-commilitone di Kurjak che ora addestra la polizia antiterrorismo somala. Harlan rintraccia infine il covo di Askar in un villaggio vicino a Mogadiscio, sede di terroristi durante la guerra civile e ora abbandonato, e in un duro scontro grazie al supporto di Tesla e Bressan Dampyr elimina Askar.\nAmanar.\nAutore: Giulio Antonio Gualtieri, Stefano Marsiglia. Disegnatore: Fabrizio Russo. Prima apparizione: \"Maxi Dampyr\" n. 9, \"Nel paese degli Uomini Blu\".\nAmanar era un Maestro che aveva il suo territorio nel Sahara. Nel 2015 con l'inganno prese il controllo di un giacimento di uranio sull'altopiano di Djado in Niger scontrandosi per\u00f2 con i locali ribelli tuareg. Nel 2017 Arno Lotsari, collaboratore di Dampyr, giunge a investigare la situazione ma viene rapito dai tuareg. Questo causa l'arrivo anche di Harlan Draka e della sua squadra che dopo alcune incomprensioni fanno fronte comune con i tuareg nell'assalto alla miniera di Amanar. Nello scontro nelle gallerie Harlan riesce a uccidere Amanar. Amanar era un Maestro che usava svariate trappole e camuffamenti.\nAzara.\nAutori: Mauro Boselli, Marco Febbrari Disegnatori: Majo, Dario Viotti Prima apparizione: \"Dampyr\" n. 259, \"L'occhio dell'Inferno\".\nAzara era la pi\u00f9 piccola della Famiglia quando i Maestri arrivarono sulla Terra e ben presto si leg\u00f2 all'anziano e saggio Dagda, di cui divenne allieva e confidente. Morto di vecchiaia Dagda Azara per un certo periodo dimor\u00f2 con Erlik Khan nei deserti dell'Asia centrale ma poi decise di perseguire una carriera militare nel Regno Crociato di Gerusalemme dove fu prima crociata e poi alto membro dei Templari, sempre cammuffata da uomo. Fu cos\u00ec che nel 1100 Azara rintacci\u00f2 indizi su l'occhio bianco, una reliquia di Dagda sottrata dal Maestro Vathek che poi Azara recuper\u00f2 presso la mitica citt\u00e0 di Iram delle Colonne in Arabia, nonostante fosse chiusa in un baule sigillato con sangue di dampyr. Per questa reliquia la Maestra si scontr\u00f2 con l'agente infernale Vassago che ne rivendicava il possesso ma presso il Golfo di Guascogna nel 1307 mentre avveniva lo sterminio dei Templari Azara riusc\u00ec ad eludere Vassago. Nel XXI Secolo Azara si spacci\u00f2 per Claire Thibaud, archeologa e direttrice della biblioteca di Montmajour in Provenza. Nel 2021 manipolando un suo giovane protetto Azara si incontr\u00f2 con Harlan Draka che in cambio della collaborazione contro Vassago acconsent\u00ec ad aprire lo scrigno di Dagda. Azara era una Maestra molto sentimentale, amica e protetta di Amber Tremayne. \nBai Gu Jing.\nAutore: Samuel Marolla. Disegnatore: Fabiano Ambu. Prima apparizione: \"Maxi Dampyr\" n. 6, \"Gli orrori di Khara Khoto\".\nBai Gu Jing era un Maestro che aveva il suo territorio nella Mongolia cinese fin dai tempi antichi. Bai era conosciuto nella Cina antica come demone multiforme col soprannome di \"Demone dalle ossa bianche\" e nel \"Viaggio in Occidente\" di Wu Cheng'en il re-scimmia Sun Wukong lo affront\u00f2 e sconfisse. In tempi storici Bai era il sovrano occulto dell'impero Xixia e aveva la sua base nella citt\u00e0 nera di Khara-Khoto; Gengis Khan nel 1226 sottomise gli Xixia e Bai spar\u00ec durante il dominio mongolo per poi tornarvi come alleato dei Ming nel 1372 distruggendo la citt\u00e0 nera, ormai un avamposto mongolo. Prima della Seconda Guerra Mondiale Bai rap\u00ec l'esploratore svedese Sven Hedin. Negli anni '90 rap\u00ec a Shenzen una ragazza, Liang Xiang, trasformandola nella sua sposa vampira. Riapparve nel 2014 con l'intenzione di scatenare una guerra tra cinesi e mongoli per riprendere il proprio potere, ma fu contrastato da Dampyr e i suoi amici da un lato e dal fratello minore di Liang Xiang, Sung Ming; insieme, Harlan e gli altri riuscirono ad identificare il suo covo segreto, la vera Khara Khoto protetta da secoli dai suoi poteri, e dopo una dura lotta lo uccisero. Bai Gu era un Maestro molto crudele che faceva imprimere sul volto dei suoi non-morti il proprio ideogramma come segno della loro totale appartenenza a lui.\nBastet.\nAutore: Pasquale Ruju. Disegnatore: Fabrizio Russo. Prima apparizione: \"Dampyr\" n. 72, \"La dea egizia\".\nBastet si faceva anticamente passare per l'omonima dea egizia (a volte detta anche Bast). Dopo aver girato il mondo per vari secoli, decide di trasferirsi in Italia, a Torino. Proprio qui Harlan ed i compagni hanno modo di incontrarla per la prima volta, trovandosi di fatto costretti ad allearsi con lei per affrontare e sconfiggere una banda di mercenari al soldo di Learco Calderbech, un egittologo che persegue l'obiettivo di uccidere Bastet ed il Dampyr al fine di impadronirsi del suo fluido per mescolarlo al proprio sangue ed allungare a dismisura la propria esistenza. Per questo motivo, unito al fatto che Bastet non si dedica pi\u00f9 da tempo alla caccia (il sangue di cui ha bisogno, infatti, le viene offerto spontaneamente dalle sue adepte, in piccole dosi che permettono alle ragazze di restare in vita), Harlan decide di rimandare ad un'altra occasione il confronto decisivo, permettendo alla Maestra della notte di sparire dopo la distruzione del suo rifugio presso Torino. Due anni pi\u00f9 tardi, l'assalto di alcuni non morti ad una comitiva di turisti lungo il Nilo convince Harlan, Kurjak e Tesla a recarsi in Egitto. Qui vengono contattati da Bastet (nel frattempo tornata a stabilirsi in quella che considera la sua terra) tramite una sua adepta, ed apprendono come il branco di non morti che stanno cercando sia composto da ex schiavi di Jan Vathek ora al servizio di Abremelin, un mago e scienziato cui proprio Bastet, diversi secoli addietro, aveva donato una piccola quantit\u00e0 del proprio fluido che, riprodotto da costui in laboratorio, gli ha permesso di sopravvivere sino ai nostri giorni. Stringendo una nuova alleanza temporanea, Harlan e Bastet scoprono che Abremelin tiene soggiogati i non morti per mezzo di una potente droga, anch'essa ricavata dal fluido della Maestra. Dopo aver eliminato tutto il branco di vampiri, ed aver rischiato di dover uccidere Tesla (che era caduta prigioniera del mago-scienziato ed era stata drogata), Harlan riesce a mettere le mani su Abremelin, lasciando per\u00f2 l'incombenza di ucciderlo a Bastet (che evidentemente doveva sentirsi responsabile per i guai causati dal suo vecchio amante), dando cos\u00ec ancora una volta modo alla sfuggente ed ambigua Maestra di sparire all'ultimo momento. Nella sua terza apparizione ha chiesto l'aiuto di Harlan per eliminare il suo antico rivale Horo, noto come Re Scorpione, che liberatosi accidentalmente dalla prigionia voleva vendicarsi. Dimostratosi questi troppo forte, Bastet ha quindi aiutato attivamente il Dampyr ad uccidere un altro maestro, guadagnandosi definitivamente la sua fiducia, ma violando una regola molto importante della famiglia.\nIl nome del personaggio \u00e8 un omaggio a Clifford Ball e alla vampira del suo racconto intitolato \"La Dea-Vampiro\" (\"The Goddes Awakes\", 1938) pubblicato su \"Weird Tales\".\nCondor.\nAutori: Mauro Boselli, Mario Faggella. Disegnatori: Nicola Genzianella, Fabrizio Russo e Maurizio Dotti. Prima apparizione: \"Dampyr\" n. 58, \"I segreti di Dreamland\".\nIl Condor \u00e8 un Maestro della Notte che ha operato soprattutto nel XX secolo, in America Latina. Coinvolto per lo pi\u00f9 in sinistre trame politiche, ha appoggiato la dittatura militare argentina ed il suo sistema di controspionaggio e torture dei dissidenti ed ha contribuito attivamente al golpe cileno del 1973. Una stretta alleanza lo lega a Lord Marsden ed Ixtl\u00e1n, altri due potentissimi Maestri con i quali condivide il medesimo obiettivo, l'assoluto dominio segreto della razza umana. La sua base \u00e8 un antico rifugio missionario spagnolo nel deserto di Atacama, nel Cile del nord, dove viene raggiunto ed ucciso da Harlan Draka.\nIl nome di questo Maestro della Notte \u00e8 stato preso dall'Operazione Condor, un patto politico segreto stipulato fra la CIA ed i servizi segreti di molti stati sudamericani in chiave anticomunista.\nDagda.\nAutori: Mauro Boselli. Disegnatore: Mauro Laurenti. Prima apparizione: \"Dampyr\" n. 186, \"Taliesin il bardo\".\nDagda era uno dei Maestri pi\u00f9 antichi; Dagda era il pi\u00f9 anziano tra coloro che sopravvissero all'esodo nel multiverso, era un filosofo e sapiente e contribu\u00ec a stabilire le regole di segretezza adottate dalla Famiglia per vivere sulla Terra. Predicava la tolleranza e la convivenza con gli umani, che lo adoravano come un dio. Inoltre possedeva un calderone originario del suo mondo, che conteneva tutte le conoscenze della sua stirpe. Tuttavia egli mor\u00ec di vecchiaia poche centinaia d'anni. In modo ignoto fu comunque in grado attraverso il suo calderone di svelare molti segreti dei Maestri al Dampyr Taliesin in epoca arturiana..\nDagda riprende quasi fedelmente l'omonima figura del mitologico primo re dei Tuatha D\u00e9 Danann, compreso il calderone magico fonte di sapienza.\nDraka.\nAutori: Mauro Boselli, Maurizio Colombo. Disegnatori: Vari. Prima apparizione: \"Dampyr\" n. 2, \"La stirpe della notte\".\nDraka \u00e8 uno dei pi\u00f9 potenti Maestri della Notte, padre del protagonista Harlan Draka.\nEl Lobo.\nAutore: Antonio Zamberletti Disegnatore: Marco Santucci e Patrick Piazzalunga. Prima apparizione: \"Dampyr Speciale\". n. 10, \"El Lobo.\"\nEl Lobo era un Maestro che aveva stabilito il suo territorio in Messico. A inizio Novecento guidava una compagnia mercenaria, con la quale fu coinvolto in un episodio minore della Rivoluzione Messicana del 1914: fu infatti incaricato dall'esercito messicano di Porfirio D\u00edaz di eliminare un gruppo di ribelli asserragliati nel villaggio di San Pablo nella Sierra Madre occidentale. Nel 2014, nella stessa zona El Lobo era alla guida del pi\u00f9 potente cartello dei narcos locali, ma la ferocia dei suoi non-morti attir\u00f2 l'attenzione di un giornalista amico di Dampyr. Harlan Draka, giunto sul posto e con l'aiuto di due poliziotti locali, affront\u00f2 il branco del Maestro. Lo scontro finale avvenne di nuovo a San Pablo dove El Lobo fu ucciso da Harlan. Era un Maestro molto sanguinario, che affermava che il suo lavoro, e piacere, era la guerra; abbastanza inusualmente El Lobo sembrava interessato pi\u00f9 ai soldi, tanto da lavorare al servizio di ricchi umani, che al potere.\nErlik Khan.\nAutore: Mauro Boselli. Disegnatori: Alessandro Bocci, Luca Rossi, Majo, Michele Coprera. Prima apparizione: \"Dampyr\" n. 31, \"Il mare della morte\".\nIl Maestro della Notte conosciuto come Erlik Khan \u00e8 attivo per lo pi\u00f9 nei territori dell'Asia Centrale, dove nel corso dei secoli si \u00e8 fatto passare per il dio della morte delle religioni sciamaniche mongole. Da lui ha avuto origine anche il mito di Hellequin, d\u00e9mone citato anche nella Divina Commedia con il nome di Alichino, e dal quale deriva anche la figura di Arlecchino.\nIn alcune occasioni ricorre inoltre all'identit\u00e0 fittizia di Hugo Markham, anziano e ricco antropologo. La caratteristica che pi\u00f9 lo contraddistingue, tuttavia, \u00e8 il controllo di una enorme armata di non-morti (la quale, a sua volta, \u00e8 all'origine del mito della \"Masnada di Hellequin\") formata da combattenti di tutte le ere, dai guerrieri primitivi a quelli di epoche recenti, al comando della quale ha combattuto in varie occasioni, ad esempio la Guerra dei Trent'Anni, la Rivoluzione francese, e persino la seconda guerra mondiale. La sua strada si incrocia con quella di Harlan Draka per la prima volta in Uzbekistan, presso il mare d'Aral, dove i due si affrontano in un corpo a corpo. Erlik Khan si rivela troppo forte per il Dampyr, ma non lo uccide, lasciando capire che questa \u00e8 la volont\u00e0 di Draka, di cui \u00e8 fedele alleato, avendo entrambi come obiettivo il controllo degli accessi al multiverso. Diverse altre volte i due arrivano allo scontro, pur senza uccidersi l'un l'altro, anche se non di rado arrivano a stringere alleanze temporanee contro avversari comuni. Possiede un fedele servitore, Kagyr Khan, una creatura vampirica di rango inferiore proveniente dallo stesso mondo dei Maestri. Kagyr \u00e8 un mutaforma che di volta in volta accompagna Erlik Khan come cavallo, predatore ferino e il maggiordomo Jonas quando il Maestro assume l'identit\u00e0 di Hugo Markham. Nello scontro a tre con Harlan e i Lupi Azzurri nel deserto del Taklamakan perde gran parte della sua armata.. In seguito nel tentativo di uccidere il nuovo dampyr bambino a Skellig Michael Harlan uccide il suo fedele Kagyr Khan\nL'aspetto \"umano\" di questo Maestro \u00e8 simile a quello di Gengis Khan.\nGabor Vlatna.\nAutore: Mauro Boselli. Disegnatori: Giuliano Piccininno, Stefano Andreucci. Prima apparizione:\"Dampyr\" n. 20, \"Il castello nei Carpazi\".\nGabor Vlatna \u00e8 stato a lungo uno dei principali avversari di Draka. Ha combattuto pi\u00f9 volte contro di lui nel corso dei millenni per il possesso della Romania: nelle file dei daci di Decebalo subisce una dura sconfitta a Sarmizegetusa contro le legioni romane, fra le quali Draka figurava con lo pseudonimo di Generale Draco.\nVlatna abbandona momentaneamente la Transilvania, per poi ritornarvi a fianco dei Turchi Ottomani nel XV secolo, riconquistando la regione fino ai giorni nostri.\nNegli anni trenta Vlatna consolida il suo potere tramite il controllo del movimento delle Guardie di ferro, ma in seguito si ritira in animazione sospesa per riciclarsi, nei tempi attuali, come filantropo direttore di un orfanotrofio nel suo castello, in realt\u00e0 una copertura ideale per il suo \"mattatoio\".\nAffrontato da Harlan e compagni, viene poi sconfitto da Draka: il suo corpo viene smembrato e seppellito nei sotterranei del suo stesso castello. Quando poi il padre di Harlan decide di costruire un parco di divertimenti a Castel Vlatna e utilizzare le emanazioni corporee del suo vecchio nemico per ottenere un'ambientazione realistica, quest'ultimo stringer\u00e0 alleanza con uno dei responsabili del progetto e complotter\u00e0 per riacquistare tutto il suo potere all'insaputa di Draka. Tuttavia Harlan lo eliminer\u00e0 definitivamente pugnalandolo al cuore.\nGaruda.\nAutore: Giovanni Eccher. Disegnatore: Luca Raimondo. Prima apparizione: \"Dampyr\" n. 207, \"Il tempio nella giungla\".\nGaruda era un Maestro che dominava parte dell'Indocina, che si spartiva con il Maestro Tziao Min. In tempi antichi Garuda fu consigliere e generale per i re di Angkor. Nel ventesimo secolo con l'identit\u00e0 di Fratello Numero Sette divenne un importante dirigente dei Khmer rossi ma quando quel regime cadde si trasfer\u00ec a Bangkok dove divenne un potente imprenditore. Nel 2017 a seguito della morte di Tziao Min Garuda tent\u00f2 di prendere anche il controllo della Cambogia assoggettando i non-morti superstiti di Tziao Min. Tuttavia si scontr\u00f2 con Dampyr impegnato a ripulire l'area dai vampiri. Si scaten\u00f2 cos\u00ec uno scontro con Harlan prima a distanza a Pnhom Phen e poi nella stessa Bangkok dove a causa anche del tradimento del suo principale non-morto Garuda fu costretto ad affrontare il Dampyr in un duello aereo nei cieli della citt\u00e0 che lo vide infine soccombere. Garuda era un Maestro molto scaltro e diffidente, che preferiva rimanere sempre dietro le quinte. Egli pianificava di affermare il suo potere uccidendo Harlan per poi venderne il corpo alle Potenze Infernali.\nGorka.\nAutori: Mauro Boselli, Maurizio Colombo. Disegnatori: Majo, Fabio Bartolini. Prima apparizione: \"Dampyr\" n. 1, \"Il figlio del diavolo\".\nGorka \u00e8 il primo Maestro della Notte affrontato dal Dampyr Harlan Draka.\n\u00c8 insediato nei Balcani almeno sin dal Cinquecento, quando agiva nelle vesti di emissario e giannizzero dell'imperatore ottomano Solimano il Magnifico.\nIn occasione di un suo spostamento a Berlino verso la fine degli anni settanta, il Maestro locale, Shrek, gli \"offre\" una giovanissima Tesla Dubcek, che Gorka sceglie di trasformare in una propria non-morta. L'incontro con Harlan avviene durante la sanguinosa guerra civile jugoslava, quando Gorka assale col suo branco il paese bosniaco di Yorvolak, massacrando prima gli abitanti e poi un gruppo di miliziani guidati da Emil Kurjak. I soldati, disperati, vanno a chiamare Harlan, che dice di essere un Dampyr solo per guadagnare qualche soldo dai contadini della zona, allontanando il malocchio con riti pomposi e plateali. Accortosi invece di esserlo davvero, respinge un assalto del branco di Gorka, catturandone addirittura un membro, Tesla Dubcek, facendole riscoprire il proprio lato ancora umano, ed in tal modo costringe il Maestro alla fuga. Per vendicare il suo amico Yuri, che si \u00e8 trovato costretto ad uccidere perch\u00e9 trasformato a sua volta in non-morto da Gorka, Harlan d\u00e0 la caccia al Maestro fino a Sarajevo, eliminandolo all'interno di quello che si rivela essere il suo rifugio, i sotterranei della biblioteca nazionale della capitale bosniaca.\nDiversi anni dopo questi eventi, Harlan torna in Bosnia per accompagnare Kurjak in visita dal padre malato, ed ha modo di scoprire che lo scontro fra lui e Gorka fu, in sostanza, provocato dall'astuto Nergal, che da anni sorvegliava segretamente il Dampyr ed aveva infine deciso di testarne le reali capacit\u00e0 ai danni di un altro Maestro della Notte, per l'appunto Gorka.\nIl nome \"Gorka\" \u00e8 tratto dall'omonimo protagonista (interpretato da Boris Karloff) del film del (1963) \"I tre volti della paura\" di Mario Bava, nell'episodio \"I Wurdulak\", tratto, a sua volta, dal racconto di Aleksej Tolstoj intitolato \"La famiglia del Vurdalak\".\nGraf von Henzig.\nAutore: Giorgio Giusfredi, Mauro Boselli. Disegnatore: Michele Cropera, Silvia Califano. Prima apparizione: \"Dampyr\" n. 204, \"Bloodywood\".\nHenzig \u00e8 un Maestro che predilige il divertimento ed \u00e8 un grande fan del cinema horror, si autoproclama nobile di stirpe boema e grande amico di Musuraka. Annoiato dalla Belle Epoque Henzig si interess\u00f2 al cinema e nel 1890 reclut\u00f2 e vampirizz\u00f2 Louis Le Prince in fuga dai sicari di Edison. Negli anni seguenti Henzig e Le Prince collaborarono con Georges M\u00e9lies creando un film maledetto che faceva impazzire ma Henzig lo accanton\u00f2 dietro consiglio di Musuraka. Henzig nel 2017 a Hollywood risvegli\u00f2 i non-morti superstiti dell'amico e li aiut\u00f2 nell'ombra a vendicarsi di Harlan Draka e i suoi amici ma il Dampyr sconfisse i non-morti e intu\u00ec la presenza di Henzig. Il Maestro decise allora di vendicarsi singolarmente contro ognuno dei membri del gruppo di Harlan. Per primo Henzig attir\u00f2 Kurjak in un motel abbandonato sulle Smoky Mountains del Tennessee rendendolo protagonista grazie ai suoi poteri di un vero e proprio horror movie nella realt\u00e0. Tuttavia l'influsso della Pallida Maschera su Kurjak e l'arrivo imprevisto di Harlan mandarono in fumo i suoi piani e Graf dopo essersi presentato al Dampyr fugg\u00ec. Alcuni mesi dopo nel 2018 spacciandosi per Samael attir\u00f2 in trappola Tesla nella Foresta Boema e nonostante l'intervento rapido di Harlan, Kurjak e perfino Caleb e l'autentico Samael Tesla sfugg\u00ec la morte soltanto per un soffio. In seguito pochi mesi dopo attir\u00f2 in trappola Ljuba in vacanza a Parigi e usando il suo film maledetto e i rimasti non-morti di Musuraka Henzig mise in difficolt\u00e0 Harlan Draka che per\u00f2 alla fine prevalse grazie a Meridiana, una succuba mandata da Samael, e al tradimento di un non-morto di Musuraka. Ci\u00f2 nonostante Henzig fugg\u00ec.\nGrigor Vurdalak.\nAutore: Maurizio Colombo. Disegnatore: Maurizio Dotti Prima apparizione: \"Dampyr\" n. 4, \"Notturno in rosso\".\nIl potere di Grigor Vurdalak in Russia era consolidato gi\u00e0 in ere lontane, quando era al fianco di Gengis Khan durante la sua cavalcata verso l'Europa. Rester\u00e0 ancora in territorio russo durante il periodo degli Zar e durante la Rivoluzione Russa del 1917. In et\u00e0 moderna, gestisce alcune bande di non-morti per controllare gli affari della malavita moscovita, influenzando diverse famiglie della mafia russa, la Kombinatzja.\nHarlan Draka e compagni scoprono la sua esistenza catturando un suo non-morto a Rostock, in Germania, dove praticava una specie di mercato nero di snuff movie, film atroci in cui venivano massacrate persone innocenti. Durante una guerra tra bande, organizzata proprio da Vurdalak, il Dampyr riesce ad ucciderlo in uno scontro frontale tra i due.\nMolto recentemente, ha fatto la propria comparsa nella serie la sorella di Vurdalak, Zarema, intenzionata ad assumere il comando della mafia russa in sostituzione del defunto fratello.\nIl nome di tale Maestro \u00e8 stato tratto dal \"vurdalak\", un vampiro del folklore russo.\nHoro.\nAutori: Francesco Testi, Mauro Boselli. Disegnatore: Fabrizio Russo. Prima apparizione: \"Dampyr\" n. 169, \"La tomba del re scorpione\"\nNoto sin dall'antichit\u00e0 col nome di Re Scorpione, Horo \u00e8 un maestro con una sconfinata brama di potere. Determinato a conquistare il mondo intero, a cominciare dal sopraffare Bastet con cui condivideva il territorio, viene da questa imprigionato con l'inganno in un sarcofago contenente una rete creata con materia organica donata da numerosi altri maestri che lo vedevano come una pericolosa minaccia. Liberato a causa di alcuni tombaroli si dimostra subito dotato di grandi poteri, tali da potenziare i suoi non morti usando la sua materia organica in modo da renderli pi\u00f9 imponenti e resistenti alla luce del sole e trasformandone addirittura l'aspetto nelle classiche divinit\u00e0 egizie. Inoltre crea in poco tempo un suo tempio-rifugio dimostrandosi quindi in grado di modificare oltre alla struttura fisica dei suoi seguaci anche quella delle rocce. Ovviamente il suo primo obiettivo \u00e8 vendicarsi di Bastet, la quale consapevole di non poterlo affrontare chiama in suo aiuto il Dampyr. Il temibile avversario viene eliminato solo grazie all'aiuto attivo della Maestra, cosa che era sempre stata evitata da \"maestri alleati\" come Draka e Araxe, i quali dopo aver fornito indizi o informazioni sui vari maestri avversari di Dampyr si sono tenuti accuratamente in disparte dalla lotta per non violare le regole della famiglia.\nHorvat.\nAutore: Claudio Falco. Disegnatore: Fabrizio Russo. Prima apparizione: \"Dampyr Speciale\" n. 13, \"La terra delle aquile\"\nHorvat era un Maestro Nomade che guidava un piccolo gruppo di mercenari non-morti di guerra in guerra. Tuttavia nel 2017 dopo aver a lungo guerreggiato in Africa Horvat decise di prendere il controllo dell'Albania, un fondamentale punto di snodo dei traffici di tutta Europa. In questo si trov\u00f2 davanti l'opposizione di Vrana, il Maestro che seppur ritirato dominava quella terra. Vrana fece in modo di attirare anche Harlan Draka nello scontro e infine presso il castello di Vrana il Dampyr uccise Horvat grazie all'aiuto dello stesso Vrana.\nHorvat era un Maestro molto sanguinario, che si curava poco delle regole di segretezza imposte dalla Famiglia.\nHuiracocha.\nAutori: Giovanni Di Gregorio. Disegnatore: Andrea Del Campo. Prima apparizione: \"Dampyr Speciale\" n. 14, \"Le bestie del mondo di sotto\".\nHuiracocha era un Maestro che con la sua compagna Maestra Katari governava sull'Impero Inca; mentre Katari si intratteneva con gli sciamani e faceva esperimenti su nuove creature non-morte Huiracocha guidava gli eserciti inca in battaglia. Il loro sodalizio si ruppe per\u00f2 all'arrivo dei conquistadores quando Huiracocha fruttando l'alleanza con i nuovi venuti riusc\u00ec a sconfiggere Katari che si esili\u00f2. Nel 2018 Huiracocha guidava attraverso un alleato umano un cartello di narcotrafficanti in Bolivia e grazie ai suoi non-morti riusc\u00ec a conquistare rapidamente la supremazia sui cartelli rivali. Nel frattempo per\u00f2 Katari si era risvegliata ed aveva attirato nella regione il Dampyr. In Breve Harlan Draka e i suoi soci sabotarono i traffici di Huiracocha mentre dall'ombra colpiva anche Katari. Infine di fronte a Huiracocha apparve Katari offrendo una tregua per eliminare il Dampyr e Huiracocha accett\u00f2. Harlan Draka si present\u00f2 al Mattatoio di Huiracocha in una huaca nascosta nella Foresta Amazzonica ma quando Huiracocha stava per prevalere sul Dampyr Katari e le sue creature si rivoltarono contro Huiracocha e i suoi non-morti permettendo ad Harlan di uccidere il Maestro. Huiracocha era un tipico Maestro bramoso di guerra e di potere.\nHuitzilopochtli.\nAutori: Mauro Boselli, Giovanni Eccher. Disegnatore: Maurizio Dotti. Prima apparizione: \"Dampyr\" n. 137, \"Gli implacabili\".\nLo spirito invocato dagli stregoni aymara con il nome di T\u00edo si rivela essere in realt\u00e0 un Maestro della Notte chiamato Huitzilopochtli, anticamente venerato come divinit\u00e0 dalle civilt\u00e0 precolombiane, che gli tributavano sanguinosi sacrifici umani. Si trova prigioniero da secoli sotto il Salar de Coipasa, assolato deserto di sale boliviano, per volont\u00e0 di Draka ed altri Maestri, per motivi non meglio chiariti.\nNel 1908, con la complicit\u00e0 di una strega aymara, aveva fatto in modo che i leggendari Butch Cassidy e Sundance Kid gli offrissero un tributo di sangue in modo da diventare suoi non morti non appena fossero \"ufficialmente\" deceduti, come sarebbe successo di l\u00ec a poco, con la loro uccisione nel corso di un conflitto a fuoco con l'esercito boliviano.\nA causa della prigionia che ne ha limitato molto i poteri e la capacit\u00e0 di nuocere, durante i secoli Huitzilopochtli ha avuto bisogno di costanti approvvigionamenti di sangue umano (estorti grazie alle proprie facolt\u00e0 extrasensoriali e/o tramite gli stregoni del posto) sinch\u00e9, giunto ai nostri giorni, non si \u00e8 sentito ormai abbastanza in forze per riemergere dal deserto e riprendere il controllo di quello che considera il suo territorio, nonch\u00e9 dei propri non morti, di fatto inconsapevoli di essere stati resi tali da lui.\nRichiamati dalle segnalazioni di don Santiago Willkahuam\u00e1n, suo vecchio amico, Harlan Draka e compagni si recano in Bolivia per verificare l'esistenza dell'Arcivampiro, che riescono a trovare e sconfiggere solo al termine di un'aspra lotta, durante la quale il Maestro della Notte mette il Dampyr in seria difficolt\u00e0, venendo eliminato solo grazie alla ribellione di Butch Cassidy e Sundance Kid, i quali, una volta ucciso il proprio creatore, stanchi dell'esistenza di tenebra cui Huitzilopochtli li aveva condannati, decidono di farla finita sottoponendosi alla luce dell'alba.\nHurac\u00e0n.\nAutori: Luigi Mignacco Disegnatore: Dario Viotti. Prima apparizione: \"Dampyr\" n. 223, \"Cuba Libre!\".\nHurac\u00e0n era un Maestro della Notte che risiedeva a Cuba da tempo remoto nella zona di Aguas Perdidas dove era adorato dagli sciamani indios tainos come Signore delle Tempeste. Nel 1518 Hurac\u00e0n salv\u00f2 quattro indios inseguiti da un gruppo di conquistadores ma resosi poi conto che la supremazia degli europei era inevitabile trasform\u00f2 gli indios in non-morti e si nascose. In seguito tutti i governatori spagnoli di Cuba e in seguito i presidenti della Cuba indipendente in seguito a un patto con il Maestro evitarono la zona di Aguas Perdidas fino al tempo di Batista. Nel 1958 infatti Fidel Castro mand\u00f2 invece nella zona una squadra guidata da Ernesto \"Che\" Guevara ma Hurac\u00e0n stermin\u00f2 i barbudos risparmiando solo il Che e poi il Maestro convinse Fidel a lasciarlo in pace. Nel 2018 un articolo apparso su Rolling Stones riguardo cantanti risorti e misteriosi divinit\u00e0 orish\u00e0 attir\u00f2 l'attenzione di Harlan Draka e soci che all'Avana si scontrarono con alcuni non-morti di Hurac\u00e0n e in seguito con il segreto supporto del governo cubano gli ammazzavampiri si scontrarono con lo stesso Hurac\u00e0n ad Aguas Perdidas ma dopo aver perso una mano il Maestro riusc\u00ec a scappare dal Dampyr. Nel 2021 Hurac\u00e0n riapparve ad Haiti dove prese il posto di un potente boss criminale e cominci\u00f2 ad eliminare i boss rivali, guadagnandosi simpatie in chi vedeva uccisi sanguinari criminali. Avvertito dai suoi contatti Harlan e soci giunsero sull'isola e in una serie di scontri eliminarono tutti i non-morti di Hurac\u00e0n e infine lo stesso Maestro fu ucciso dal Dampyr.\nHurac\u00e0n sembrava un Maestro molto riservato, non avendo alcun interesse a governare Cuba o ad uccidere il Dampyr ma solo desiderando essere lasciato in pace nel proprio territorio.\nIansa'.\nAutori: Giovanni Di Gregorio Disegnatore: Daniele Statella, Marco Fara Prima apparizione: \"Dampyr\" n. 171, \"Ragazzi Perduti\".\nIansa' \u00e8 una Maestra della Notte femmina molto particolare, che enfatizza l'aspetto materno del proprio carattere. Ella infatti, stabilitasi a Rio e impersonato il ruolo di una divinit\u00e0 del rito candombl\u00e9, tiene sotto la sua protezione i \"meninos de rua\" locali, trasformandoli per\u00f2 in non-morti. Harlan e soci si imbattono in lei mentre Iansa' e i suoi bambini si stanno scontrando con i famigerati squadroni della morte paramilitari. In seguito i tre ammazzavampiri vengono allo scontro decisivo con il branco, che ha nel frattempo eliminato i paramilitari, e Iansa', ferita a morte dal Dampyr, nei suoi ultimi attimi di vita cerca di uccidere tutto il suo branco cosicch\u00e9 \"i suoi bambini non rimanessero soli\". Nonostante la vittoria Harlan e compagni mostrano di comprendere e in parte compatire la Maestra, commentando di averne incontrate di molto peggiori.\nIxtl\u00e1n.\nAutori: Mauro Boselli, Maurizio Colombo. Disegnatore: Nicola Genzianella. Prima apparizione: \"Dampyr\" n. 24, \"La milizia oscura\".\nIl Maestro della notte noto come Ixtl\u00e1n nei secoli pre-colombiani si faceva passare per una divinit\u00e0 (utilizzando i nomi Totlicutli ed Achiyala) presso i popoli dell'America Centrale. Nelle epoche successive, ottenne molta influenza negli stati post-coloniali sudamericani divenendone una specie di protettore, attraverso forti pressioni sui maggiori clan di narcotrafficanti.\nNel corso del XX secolo, assieme a Condor ed a Lord Marsden, ha organizza una serie di golpe in America Latina. Lui stesso, inoltre, si scopre dirigere la famigerata Area 51, nel deserto del Nevada, negli Stati Uniti.\nCompare per la prima volta in Colombia, dove veste il ruolo di eminenza grigia di uno dei cartelli di narcotrafficanti pi\u00f9 potenti del paese, capeggiato dal boss Ram\u00f3n Echeverr\u00eda, da lui trasformato in non morto. La caccia all'astuto e sfuggente Ixtl\u00e1n si protrae per diversi anni: Harlan Draka e compagni lo rintracciano prima a Las Vegas, poi in Arizona (dove i tre si imbattono in un branco di non morti del Maestro), quindi nuovamente in Nevada, all'interno di Area 51, che si rivela essere il suo quartier generale. Qui viene poi ucciso dal Dampyr, che mordendolo al collo ne scopre anche i legami con Lord Marsden e Condor.\nJan Vathek.\nAutori: Mauro Boselli, Maurizio Colombo. Disegnatori: Maurizio Dotti e Stefano Andreucci. Prima apparizione: \"Dampyr\" n. 6, \"La costa degli scheletri\".\nJan Vathek \u00e8 uno dei Maestri della Notte pi\u00f9 forti mai affrontati da Harlan Draka. La sua caccia durer\u00e0 (pur non ininterrottamente) ben otto anni.\nIl Maestro Vathek era conosciuto gi\u00e0 in epoche antiche. Era stato infatti un importante sovrano dell'antica Kush, per poi assumere l'identit\u00e0 di un emiro musulmano nel VII secolo, durante la conquista araba della Nubia.\nSempre nei panni di emiro, partecip\u00f2 attivamente alla conquista araba dell'Africa del Nord, spingendosi con il suo esercito fino in Spagna e Portogallo. In tempi recenti, si \u00e8 occupato principalmente di sfruttare gli eterni conflitti tra popolazioni africane per mantenere il proprio potere.\nHarlan e compagni lo affrontano per la prima volta in Namibia, dove gestisce un importante stabilimento di estrazione diamantifero. Ma contemporaneamente ai tre, anche un Maestro nomade, Omul\u00f9, giunge a contatto con Jan Vathek e lo sfida per il possesso del territorio. Nel tremendo confronto a tre, ad avere la peggio \u00e8 proprio Vathek. Omul\u00f9 viene ucciso poco tempo dopo da Harlan, mentre Vathek, tornato in forze, riesce a fuggire verso nord.\nAnni dopo, viene rintracciato in Angola, dove ha preso il controllo di un'armata di guerriglieri. Vathek \u00e8 sull'orlo di provocare una nuova guerra civile, ma il Dampyr riesce ad evitarlo, ferendo gravemente Vathek ma non potendo inseguirlo: nello scontro, infatti, Kurjak resta a sua volta gravemente ferito da una scarica di Kala\u0161nikov, e deve essere portato in ospedale prima che possa morire.\nPassano ancora anni prima che una soffiata della polizia angolana permetta ad Harlan e soci di localizzarlo su una piattaforma petrolifera al largo della costa della Cabinda: ma questa si rivela in realt\u00e0 una trappola, organizzata proprio da Vathek per liberarsi del Dampyr, che riesce per\u00f2 a salvarsi.\nNell'estate del 2007, alcuni indizi portano a far credere che Vathek si nasconda a Zerzura, un'oasi leggendaria del deserto del Sudan. Si scatena cos\u00ec una serie di feroci battaglie tra la squadra di Harlan ed i non-morti di Vathek, fino allo scontro finale, che avviene nei sotterranei di quella che era stata, un tempo, Zerzura. Nella battaglia campale, dove muoiono anche alcuni compagni della spedizione di caccia unitisi al Dampyr, Harlan riesce ad uccidere in modo definitivo Vathek, con una pugnalata al cuore inferta con un'arma intrisa del suo sangue.\nIl nome di Jan Vathek \u00e8 un omaggio al romanzo di William Beckford intitolato appunto \"Vathek\". L'incipit del romanzo \u00e8 la miglior la descrizione dell'omonimo personaggio del fumetto:\n[...] \"La sua figura era gradevole e maestosa: solo quando montava in furia uno dei suoi occhi diventava cos\u00ec terribile che nessuno avrebbe osato sostenerne lo sguardo, e lo sventurato su cui quell'occhio si posava cadeva istantaneamente riverso e talvolta spirava. Per paura tuttavia di spopolare i suoi territori e di rendere desolato il palazzo, solo raramente egli dava sfogo a tale furore. Essendo molto proclive alle femmine e ai piaceri della tavola, Vathek cercava con la sua affabilit\u00e0 di procurarsi piacevoli compagnie; e in questo tanto meglio riusciva in quanto la sua generosit\u00e0 era senza limiti e la sua indulgenza senza restrizioni\" [...].\nKatari.\nAutori: Giovanni Di Gregorio. Disegnatore: Andrea Del Campo. Prima apparizione: \"Dampyr Speciale\" n. 14, \"Le bestie del mondo di sotto\".\nKatari era una Maestra che con il suo compagno Maestro Huiracocha governava sull'Impero Inca; mentre Katari si intratteneva con gli sciamani e faceva esperimenti su nuove creature non-morte Huiracocha guidava gli eserciti inca in battaglia. Il loro sodalizio si ruppe per\u00f2 all'arrivo dei conquistadores quando Huiracocha fruttando l'alleanza con i nuovi venuti riusc\u00ec a sconfiggere Katari che si auto-esili\u00f2 sul delta del fiume Baker in Patagonia e l\u00ec entr\u00f2 in letargo mantenendo per\u00f2 un contatto mentale con tutti gli sciamani e brujos che invocarono il suo nome nei secoli seguenti. Nel 2017 Katari si risvegli\u00f2 e cominci\u00f2 a fare piani per vendicarsi. Nel 2018 mentre Huiracocha era impegnato in una guerra tra cartelli di narcotrafficanti in Bolivia Katari attir\u00f2 in zona Harlan Draka usando il suo amico sciamano indio don Santiago. In breve sfruttando dall'ombra le azioni di Harlan Draka e i suoi soci Katari rovin\u00f2 i traffici di Huiracocha. Infine di fronte a Huiracocha apparve Katari offrendo una tregua per eliminare il Dampyr e Huiracocha accett\u00f2. Harlan Draka si present\u00f2 al Mattatoio di Huiracocha in una huaca nascosta nella Foresta Amazzonica ma quando Huiracocha stava per prevalere sul Dampyr Katari e le sue creature si rivoltarono contro Huiracocha e i suoi non-morti permettendo ad Harlan di uccidere il Maestro. Dopo Katari si accinse a uccidere Harlan ma il Dampyr fu pi\u00f9 abile e la elimin\u00f2. Katari si considerava una madre per il popolo inca ma era anche ossessionata dai suoi esperimenti che avevano originato i khuru, un nuovo tipo di creature non-morte.\nKlatka.\nAutore: Mauro Boselli. Disegnatore: Marco Villa. Prima apparizione: \"Dampyr Speciale\" n. 16, \"I vampiri di Mompracen\"\nAdso o Ezzelin von Klatka era un Maestro di origine ungherese amico e alleato di Vlatna e Lord Mardsen che aveva pi\u00f9 volte nella storia comandato il corpo dei giannizzeri. Nel 1500 Klatka aveva amato una fanciulla umana non rivelandole la sua vera natura ma la storia era finita tragicamente con il suicidio di lei. Nel 2020 su suggerimento di Mardsen Klatka si stabilisce a Londra e minaccia gli amici di Harlan locali. Tuttavia nel tentativo di uccidere il professor Zardek, amico del Dampyr ed eminente studioso dei mondi paralleli, Klatka e una giovane studentessa di Zardek finiscono accidentalmente in un mondo che ricorda il ciclo malese di Emilio Salgari. Harlan e Kurjak li inseguono ma Klatka con l'identit\u00e0 del Duca Nero ha intanto conquistato Mompracen vampirizzando i tigrotti e sottomettendo Sandokan. Mentre Harlan e Kurjak aiutano Yanez de Gomera a liberare Mompracen Klatka si dirige nel Borneo con l'asservito Sandokan per riconquistare il regno di Kinabalu. \u00c8 proprio l\u00ec che infine il Dampyr con il determinante contributo di Sandokan elimina il Maestro. \nAdso o Ezzelin von Klatka \u00e8 ispirato all'omonimo antagonista del romanzo \"The Mysterious Stranger\" di Karl von Wachsmann nel 1844, da cui \u00e8 ripresa la storia d'amore del vampiro.\nKrigar.\nAutori: Claudio Falco, Mauro Boselli. Disegnatore: Giuliano Piccininno. Prima apparizione: \"Dampyr\" n. 165, \"La fine della caccia\"\nKrigar \u00e8 un maestro anomalo, un autentico guerriero, che vive solo per la gioia dello scontro, tanto da non curarsi dei non-morti che crea a meno che non siano veri guerrieri come lui. Viene rintracciato da Harlan in Norvegia grazie all'aiuto appunto di uno dei suoi non-morti abbandonati e poi ucciso dal Dampyr in un duro scontro. Si rivela inoltre il Maestro del Conte Mangus (apparso in Dampyr n.17) e il misterioso Maestro della \"Terra di Nessuno\" (Dampyr n.153).\nKonrad.\nAutore: Nicola Venanzetti. Disegnatore: Daniele Statella. Prima apparizione: \"Maxi Dampyr\" n. 8, \"Il Klan dei Dannati\".\nKonrad era un Maestro che aveva il suo territorio in Arkansas. Durante la Guerra di Secessione Americana Konrad era proprietario di una grossa piantagione nella Quachita County. Al fine di proteggere le sue terre nel 1864 Konrad vampirizza un reggimento di cavalleria confederato con cui aveva un debito di gratitudine per avergli riportato acumi schiavi fuggiti. I suoi non-morti riescono a bloccare la unionista Campagna del Red River. Dopo la guerra civile Konrad guida una delle pi\u00f9 feroci cellule del Ku Klux Klan. In tempi pi\u00f9 moderni si trasferisce a Little Rock dove diventa un alto dirigente della Dixie Mafia ma lascia a Quachita i suoi non-morti e una famiglia di schiavi umani. Nel 2016 lo scontro tra Konrad e alcuni speculatori di colore attira l'attenzione di Harlan Draka che si dirige in zona.\nAlla fine Konrad viene ucciso durante un re-enact durante il quale il Maestro pianificava di eliminare tutti i suoi nemici.\nKonrad era un Maestro molto sadico, con una predilezione per la frusta. Sosteneva per\u00f2 di non essere razzista: per lui bianchi e neri erano ugualmente inferiori.\nKostacki.\nAutori: Mauro Boselli, Maurizio Colombo. Disegnatore: Luca Rossi. Prima apparizione: \"Dampyr\" n. 3, \"Fantasmi di sabbia\".\nNon si sa nulla di Kostacki, tranne quello che racconta di lui Amber Tremayne: era uno dei membri pi\u00f9 anziani della famiglia e nel XIX secolo impazz\u00ec, cominciando ad agire insensatamente allo scoperto e divenendo tristemente noto come \"l'Uomo Nero di Screech Wood\", per poi sfidare proprio Amber per il controllo della Cornovaglia, stabilendosi perfino ad \"Old Tremayne Manor\", l'antica casa di Amber sorgente sulla collina di Screech Wood (motivo del suo soprannome). Battuto da questa, assieme all'aiuto del fratello Draka, Kostacki fu fatto a pezzi, che furono poi inchiodati in fondo al mare, poco lontano la riva. La costruzione del Luna Park \"Sandcastle Arcade\" l\u00ec vicino, e la morte di un operaio (non \u00e8 noto se fu accidentale o meno), due secoli dopo, lo risvegliano. Tuttavia Harlan, originariamente sulle tracce di suo padre, lo affronta e lo uccide in via definitiva pugnalandogli il cuore.\nIl nome Kostacki \u00e8 un omaggio ad uno dei personaggi de \"La bella vampirizzata\" di Alexandre Dumas.\nLamiah.\n\"Autore\": Maurizio Colombo. Disegnatore: Majo. Prima apparizione: \"Dampyr\" n. 9, \"Lamiah\".\nDi Lamiah si sa solo che, attorno al XVII secolo, fu attaccata da un altro Maestro della Notte, il nomade Shrek, che riusc\u00ec a sconfiggerla. Perso quello che considerava il proprio territorio, la citt\u00e0 di Berlino, venne rinchiusa in un sarcofago e sotterrata in un monastero. Riuscita a liberarsi solo ai giorni nostri, forma un nuovo branco di non-morti e sfida nuovamente Shrek, che per\u00f2 si dimostra ancora una volta troppo forte per lei e la ferisce gravemente. Nella lotta si viene per\u00f2 a trovare coinvolto Harlan, che uccide Shrek. Alla fine Lamiah, troppo debole per affrontare il Dampyr, preferisce gettarsi in un burrone. Molti anni dopo Lamiah riappare, essendo stata salvata da alcuni degenerati sopravvissutti nazisti abitanti quegli abissi sotto Berlino con cui ha vissuto tutto questo tempo e fa squadra con il Dampyr per eliminare una societ\u00e0 segreta di estrema destra che voleva struttare ed eliminare il gruppo in nome di un rinnovamento urbanistico. Alla fine della vicenda Lamiah rimane in superficie facendo da madre a una bambina.\nIl nome di questo Maestro \u00e8 ispirato al mito greco della lamia, fantasma seduttore assetato di sangue umano.\nLegba.\nAutori: Mauro Boselli, Maurizio Colombo. Disegnatore: Maurizio Dotti. Prima apparizione: \"Dampyr\" n. 15, \"Nato nella palude\".\nLegba ha operato principalmente negli Stati Uniti del Sud. In passato si \u00e8 fatto passare all'occorrenza per Baron Samedi, il macabro signore dei cimiteri del culto vudu. A partire pi\u00f9 o meno da met\u00e0 Ottocento, si \u00e8 inoltre dato allo sfruttamento della prostituzione ed alla gestione di una casa discografica. Proprio quest'ultima attivit\u00e0 gli permise di conoscere il famoso bluesman Robert Johnson e di produrne i dischi.\nLa sua esistenza viene scoperta da Harlan e compagni in occasione di un loro viaggio in Mississippi alla ricerca degli Swamp Lizards, un gruppo musicale degli anni settanta deceduto in un incidente aereo, ma di cui sono erano stati avvistati alcuni componenti (che difatti si riveleranno non morti di Legba). Con la complicit\u00e0 dello sceriffo del luogo, Harry Duquesne, il Maestro della Notte riesce quasi a far uccidere il Dampyr, ma alla fine viene eliminato egli stesso da Emil Kurjak, che gli spara a distanza ravvicinata alla nuca con un proiettile \"trattato\".\nIl nome di questo Maestro della Notte \u00e8 stato ripreso da un omonimo loa della religione vud\u00f9, mentre gli Swamp Lizards sono un omaggio ai Lynyrd Skynyrd.\nLodbrok.\nAutori: Mauro Boselli, Roberto Recchioni. Disegnatore: Daniele Bigliardo. Prima apparizione: \"Dylan Dog\" n. 371, \"Arriva il Dampyr\".\nLodbrok \u00e8 un Maestro grande nemico di Lord Mardsen che aveva grande ascendente sui popoli vichinghi. Nel 845 Lodbrok guid\u00f2 i vichinghi nell'assedio di Parigi ma fu fermato grazie all'intervento dell'anziano Dampyr Taliesin. Lodbrok guid\u00f2 i drakkar vichinghi in una serie di sanguinose scorrerie contro l'Inghilterra medioevale finch\u00e9 non fu affrontato da Lord Mardsen nella battaglia di Stamford Bridge nel 1066. Sconfitto Lodbrok fu bandito dalla Gran Bretagna ma giur\u00f2 di vendicarsi di Mardsen. Nel 2017 con il supporto di John Ghost Lodbrok riprese le sue razzie, questa volta a scapito solo di navi della Temsek. Infine riusc\u00ec ad impossessassi di una chiavetta USB con prove della corruzione gestita dalla Temsek. Tuttavia la sua principale non-morta nel tentativo di salvare il suo Maestro scapp\u00f2 a Londra per rivolgersi a Dylan Dog coinvolgendo involontariamente anche Harlan Draka. Dopo alcune incomprensioni e uno scontro in terra inglese con i vampiri di Lodbrok Dylan e Harlan unirono le forze e affrontarono definitivamente Lodbrok nel suo covo sull'Isola di Eilean Ron nelle Ebridi scozzesi. Grazie anche all'aiuto di una selkie attratta da Dylan Lodrok fu ucciso ma ottenne il suo scopo poich\u00e9 grazie alle prove nella sua chiavetta diffuse da Dylan scoppi\u00f2 un'enorme scandalo sulla Temsek. Lodbrok era un Maestro crudele ma anche nobile a suo modo, molto potente tanto da assoggettare Tesla per un periodo.\nLobdrok \u00e8 ispirato all'omonimo personaggio storico e leggendario Ragnar Lodbrok e visivamente raffigurato come ritratto nella serie televisiva Vikings.\nLord Marsden.\nAutori: Mauro Boselli, Maurizio Colombo. Disegnatori: Vari. Prima apparizione: \"Dampyr\" n. 11, \"Nemesis\".\nLord Marsden \u00e8, quasi sicuramente, il principale antagonista di Harlan Draka tra i Maestri della Notte, se non in assoluto. Per questo \u00e8 quello su cui mano a mano si \u00e8 scoperto di pi\u00f9. Le notizie certe sul suo conto in possesso di Harlan riguardano il suo controllo della NEA (\"National Enforcement Agency\"), un'agenzia di sicurezza privata con sedi in tutto il mondo, e, soprattutto, della Temsek, una multinazionale che ufficialmente produce armi da caccia, ma in realt\u00e0 si occupa della costruzione e del commercio di armi da guerra supersofisticate e, addirittura, della creazione di \"supercombattenti\" geneticamente modificati (sia umani che non morti).\nSi ritiene sia approdato nelle isole britanniche in epoca assai remota, infatti in un'occasione racconta di essere arrivato nelle vesti di Angus Og, condottiero del popolo dei T\u00faatha D\u00e9 Danann. Da tale aneddoto sul suo passato trae probabilmente origine uno dei suoi pseudonimi, \"Lord delle Isole\". In seguito ha combattuto contro l'indipendenza dell'Irlanda dal Regno Unito intromettendosi nel conflitto tra cattolici e protestanti a favore di questi ultimi.\nInsieme al nemico Draka ed a Nergal, Lord Marsden \u00e8 stato l'unico Maestro ad essere a conoscenza dell'esistenza del Dampyr sin dagli anni sessanta o perlomeno a sospettarlo, a causa di un viaggio giovanile di Harlan a Londra.\nUna stretta alleanza lo ha legato per lungo tempo ad altri due Maestri della Notte, Ixtl\u00e1n e Condor, insieme ai quali ha organizzato e perpetrato una fitta rete di intrighi politici internazionali (prima che questi fossero eliminati da Harlan).\nProprio la straordinaria capacit\u00e0 di organizzare intrighi, anche in piena autonomia, \u00e8 la caratteristica che sicuramente lo contraddistingue di pi\u00f9 e lo rende particolarmente pericoloso. In un'occasione, compare a Martin De Vere, capo dei Lupi Azzurri, nelle sembianze di Magokpa, il \"Re del mondo\", facendogli credere d'essere stato usurpato del proprio trono da Draka, onde convincerlo ad affrontarlo. In un'altra, tenta di eliminare Harlan e compagni attirandoli in trappola tra le montagne dell'Himalaya, facendosi passare per un innocuo quanto inesistente Maestro della Notte di nome Ikaris, che ha scoperto una maniera di ritrasformare i non morti in esseri umani.\nPi\u00f9 recentemente, si \u00e8 venuto a sapere che Lord Marsden ha perso una notevole porzione del proprio potere (anche se, pare, solo provvisoriamente) in seguito all'eliminazione da parte di Harlan Draka di un suo \"doppio\" in un'altra dimensione.\nMhorag.\nAutore: Diego Cajelli. Disegnatore: Giuliano Piccininno. Prima apparizione: \"Dampyr\" n. 95, \"I vampiri di Nadvora\".\nMhorag era uno dei Maestri della Notte pi\u00f9 potenti gi\u00e0 in et\u00e0 preistorica.\nSmanioso di dominare il mondo, abitato da un'umanit\u00e0 ancora primitiva, non curandosi minimamente della legge non scritta della segretezza vigente fra i Maestri (nel senso che lasciava agire troppo apertamente il proprio branco di non morti), viene per questo fermato da Draka, che lo seppellisce, dopo avergli amputato braccia e gambe, nelle profondit\u00e0 di una caverna sui Carpazi ucraini.\nRisvegliato involontariamente ai nostri giorni da una spedizione di speleolegi dell'Universit\u00e0 di Kiev, scatena una piccola guerriglia tra umani e vampiri, fino alla sua uccisione da parte di Harlan Draka.\nMordha.\nAutore: Mauro Boselli. Disegnatore: Michele Cropera. Prima apparizione: \"Dampyr\" n. 119, \"L'amante del vampiro\".\nMordha \u00e8 un Maestro della Notte che da sempre ha scelto l'Irlanda quale proprio campo d'azione. In un passato molto lontano si \u00e8 trovato a doversi confrontare con un altro Dampyr, da lui chiamato \"Uomo dei corvi\" (che sembrerebbe essere il bardo Taliesin); tuttavia, in occasione del confronto decisivo, aveva avuto timore per la propria sorte ed aveva dunque deciso di fuggire e nascondersi, sacrificando per\u00f2 molti dei suoi non morti. Il rimorso e la vergogna per la fuga lo hanno portato nei secoli a venire ad un'esistenza di pressoch\u00e9 totali isolamento ed inattivit\u00e0, perdendo anche in parte il rispetto dei superstiti del proprio branco.\nTale situazione si interrompe nel momento in cui, ai giorni nostri, una ragazza di nome Joan Dunne viene assunta come governante nella villa di un aristocratico, tale sir Charles Moore, che vive confinato in una stanza buia ed altri non \u00e8 che il Maestro Mordha.\nL'incontro con la ragazza, della quale si innamora, fa ritornare nel vampiro la voglia di lottare ed eliminare il nuovo Dampyr Harlan Draka, il quale \u00e8 nel frattempo venuto a conoscenza della sua esistenza e si \u00e8 recato a Dublino per eliminarlo.\nPer una questione d'onore, ed anche per cancellare definitivamente il ricordo della sua fuga di mille anni prima, decide di combattere contro Harlan e compagni in un'illusoria brughiera (creata grazie ai propri poteri illusori) ed all'arma bianca. Nel duello finale \u00e8 tuttavia il Dampyr ad avere la meglio ed ucciderlo, anche perch\u00e9 Mordha evita volutamente di mutare forma, scegliendo di affrontare il pericoloso avversario nei panni di un guerriero.\nNergal.\nAutori: Mauro Boselli, Maurizio Colombo. Disegnatori: Vari. Prima apparizione: \"Dampyr\" n. 12, \"Anima persa\".\nIl Duca Nergal, oltre ad essere uno tra i Maestri della Notte pi\u00f9 vecchi e potenti di cui si ha conoscenza, \u00e8 il capo della Polizia Segreta dell'Inferno, ruolo acquisito dopo aver stretto un patto con le potenze infernali, consegnandosi spontaneamente ad esse. Ha ottenuto in cambio nuovi poteri e alleati, al prezzo di non potersi manifestare materialmente.\nNingirsu.\nAutore: Claudio Falco. Disegnatore: Andrea Del Campo. Prima apparizione: \"Dampyr\" n. 245, \"Sangue sulla Siria\".\nNingirsu \u00e8 un Maestro della Notte che in tempi remoti si era spartito il Medio-Oriente con Nergal, di cui era uno stretto alleato. In un tempo imprecisato si era scontrato con Erlik Khan venendone sconfitto. In tempi moderni Ningirsu aveva posto la sua base in Siria con il supporto di un generale dell'esercito siriano e aveva gestito nell'ombra la guerra civile libanese sfuggendo anche al Mossad. Durante la guerra civile siriana il Maestro si era dedicato a un contrabbando di greggio dai pozzi siriani all'Occidente passando per Malta. Nel 2020 proprio la morte di una giornalista inglese a Malta permetter\u00e0 al Dampyr, affiancato dal comandante peshmerga Dal e dal black ops americano T-Rex, di individuare e rintracciare Ningirsu. Lo scontro finale si consuma nella devastata Aleppo dove Harlan elimina il Maestro grazie alle strategie militari insegnategli dal maresciallo Vapula.\nOmul\u00f9.\nAutore: Mauro Boselli. Disegnatore: Maurizio Dotti. Prima apparizione: \"Dampyr\" n. 6, \"La costa degli scheletri\".\nOmul\u00f9 operava soprattutto in Africa, dove si faceva passare per il dio della pestilenza. Non avendo un territorio fisso, era considerato un Maestro della Notte nomade. Harlan Draka, giunto in Namibia alla ricerca di un altro Maestro, Jan Vathek, scopre quindi l'esistenza di Omul\u00f9, anch'egli sulle tracce di Vathek per impadronirsi del suo territorio. Nello scontro tra i due Maestri, Omul\u00f9 riduce in fin di vita Vathek ed in seguito affronta il Dampyr. Dopo un feroce scontro, tuttavia, Harlan riesce tuttavia ad avere la meglio ed ucciderlo, mentre Jan Vathek, creduto morto, riesce a fuggire ed a rifugiarsi in Angola.\nQer\u00e2tu.\nAutore: Claudio Falco. Disegnatore: Maurizio Dotti. Prima apparizione: \"Dampyr\" n. 123, \"I Senza Morte\".\nQerat\u00fb (\"lo spettro\", in lingua curda) \u00e8 un Maestro della Notte assai potente, attivo nell'attuale Kurdistan iracheno almeno fin dal 1258, anno in cui, alla testa dei propri mercenari non-morti, i \"B\u00ea Helaket\" (i \"Senza Morte\"), conquist\u00f2 la citt\u00e0 di Mosul per conto di Hulagu Khan, il quale lo ricompens\u00f2 donandogli il possesso del territorio curdo. Nei secoli seguenti si \u00e8 dedicato col proprio branco a contrastare la resistenza dei guerriglieri Peshmerga ed al contrabbando di armi fino ai nostri giorni, sotto lo pseudonimo di Colonnello Mansur. Non appena Caleb Lost viene a sapere della sua presenza, invia in Iraq Harlan, Kurjak e Tesla, che si avvalgono dell'appoggio di Dal, ex-comandante dei Peshmerga desideroso di vendetta dopo che il Maestro ed i suoi non-morti avevano massacrato l'intera popolazione della citt\u00e0 di Habatja vent'anni prima.\n\u00c8 proprio qui che, dopo averne seguito le tracce fra le montagne del Kurdistan, Harlan raggiunge Qerat\u00fb e lo sconfigge in duello.\nRakoczy-Saint Germain.\nAutore: Mauro Boselli. Disegnatore: Majo. Prima apparizione: \"Dampyr\" n. 144, \"La corona di ferro\".\nRakoczy-Saint Germain \u00e8 un misterioso ed elusivo Maestro della Notte di cui non si sa molto. Nel XVII secolo aveva assunto l'identit\u00e0 di Ferenc Rakoczy-Bathory, principe di Transilvania. Arrivato nei pressi di Milano dall'Ungheria, si imbatt\u00e9 nei briganti della Merlata; bevendo il sangue del loro capo Saracco venne a sapere che costoro, per conto di alcune famiglie nobili milanesi, proteggevano i pezzi mancanti (ritenuti magici) della Corona di ferro, utilizzata per l'incoronazione dei Re d'Italia. Nel secolo successivo ha poi cambiato identit\u00e0, facendosi passare per il Conte di Saint Germain, famoso ed enigmatico personaggio storico, e da circa due secoli se ne sono perse le tracce. Inviati a Milano da Caleb Lost, che da tempo sospettava della natura vampirica di Saint Germain, Harlan e compagni si trovano coinvolti nella lotta secolare fra il Maestro della Notte ed un potentissimo agente della Squadra del Male, il barone Vassago (conosciuto anche come il \"D\u00e9mone delle cose perdute\"), da secoli alla ricerca dei frammenti magici della Corona; questi, se cadessero nelle sue mani favorirebbero la stirpe infernale nella conquista di questo mondo, e questo Saint Germain non vuole assolutamente permetterlo. In grave difficolt\u00e0 contro Vassago, Harlan stipula una tregua con i non morti di Saint Germain, il quale, pur non essendo presente fisicamente nello scontro decisivo con il potente avversario, ha la meglio grazie ad un anello contenente una sua parte organica in possesso del suo pi\u00f9 fedele non morto, il Conte Giuseppe Gorani. Questi, dopo la cacciata del d\u00e9mone, consegna spontaneamente i frammenti magici ad Harlan secondo la volont\u00e0 del suo Maestro, consapevole del fatto che ormai l'unico posto sicuro dove custodirli sia il Teatro dei Passi Perduti di Caleb Lost. Prima di accomiatarsi, Gorani rivela che, sebbene siano sempre in contatto mentale, non vede fisicamente il proprio creatore da pi\u00f9 di due secoli, perci\u00f2 \u00e8 molto probabile che Saint Germain si sia ritirato in letargo da tempo. Rimane cos\u00ec uno dei pochissimi Maestri della Notte con cui Harlan Draka, pur conoscendone l'esistenza, non si \u00e8 ancora incontrato faccia a faccia.\nRoxana Dragoste.\nAutore: Giovanni Di Gregorio. Disegnatore: Giorgio Gualandris. Prima apparizione: \"Dampyr\" n. 238, \"Roxana\".\nNon si conosce granch\u00e9 del passato di Roxana Dragoste, se non che era un'amica di lunga data di Gabor Vlatna, e dunque anch'ella nemica di Draka. Durante il periodo della Belle \u00c9poque aveva aperto in Romania, nei Carpazi Nord-Orientali, il prestigioso Hotel Imperial, trasformando un comune albergo di montagna in un luogo che potesse rivaleggiare con stabilimenti termali altrettanto noti come quelli di Vienna e Parigi. Esso era il suo feudo personale, dove, con la sua personalit\u00e0 magnetica da ape regina, attraeva una vasta clientela comprendente capitani d'industria, artisti, notabili d'alto rango, e addirittura qualche principe, tra i quali sceglieva il suo amante occasionale. In particolare un certo Dimitru, al suo fianco da anni (evidentemente il suo preferito). Quando la Romania scese in guerra contro gli Imperi centrali nel 1916, la vita all'hotel prosegu\u00ec imperterrita, fino al giorno in cui la maestra non scopr\u00ec che Dimitru la tradiva. Dopo averlo ucciso decise di fare lo stesso con gli ospiti dell'albergolasciandoli massacrare dai suoi non-morti, trovando la vita senza di lui noiosa e senza senso. Dopodich\u00e9 si ritir\u00f2 nel suo appartamento segreto entrando nel letargo vampiresco. Per anni tenne lontani i pochi curiosi che si avventuravano fin l\u00ec con i suoi poteri illusori, convincendo la gente che l'Hotel Imperial fosse infestato. A questo proposito il governo romeno, volendo ristrutturare e riaprire l'hotel, nel 2020 chiam\u00f2 dall'Inghilterra i \"ghosthunters\" dell'Universit\u00e0 di York, ancora ignari della vera natura dei disturbi, per studiare le apparizioni. Quando si accorse che Sorin, rappresentante dell'istituto nazionale del patrimonio artistico e culturale, somigliava come una goccia d'acqua a Dimitru, decise di uscire dal sonno, attir\u00f2 l'uomo nelle sue stanze e se ne nutr\u00ec per poi vampirizzarlo, con l'obiettivo finale di trasformare i ghosthunters in cibo per i suoi schiavi, e infine tornare a dominare sulle terre circostanti. Harlan Draka, accompagnato dai suoi amici Kurjak e Tesla, preoccupato che Maud e i suoi colleghi non rispondessero alle chiamate, si diresse verso il rifugio della Maestra, riuscendo ad ucciderla per il rotto della cuffia.\nCome altri suoi simili era crudele e al tempo stesso scaltra, tanto da avere trasformato un hotel apparentemente innocuo in una trappola mortale, riuscendo a mettere nel sacco anche Tesla. Non fosse stato per la morte del suo nuovo amante/schiavo, probabilmente, sarebbe riuscita dove gli altri Maestri avevano fallito: eliminare il Dampyr.\nShrek.\nAutore: Maurizio Colombo. Disegnatore: Majo. Prima apparizione: \"Dampyr\" n. 9, \"Lamiah\".\nDi Shrek si sa solo che era un Maestro nomade, che sfid\u00f2 poi nel XVII secolo Lamiah per il controllo di Berlino. Riuscito a sconfiggerla, la seppell\u00ec in fin di vita in un monastero della capitale tedesca. Nei secoli a seguire domin\u00f2 incontrastato sulla citt\u00e0, fino a quando, riuscita a liberarsi dalla prigionia, Lamiah riacquista forza vitale per sfidare Shrek e riconquistare il territorio. Harlan, a Berlino assieme a Tesla, originaria di questa citt\u00e0, sfida entrambi i Maestri: Shrek viene ucciso in battaglia (non prima che Tesla riveli ad Harlan che fu proprio Shrek ad offrirla in dono all'alleato Gorka, che poi la trasform\u00f2 in non-morta), mentre Lamiah, gravemente ferita, si getta in un precipizio, ma si suppone possa essere sopravvissuta.\nTziao Min.\nAutore: Michele Masiero, Claudio Falco. Disegnatore: Oliviero Gramaccioni. Prima apparizione: \"Maxi Dampyr\" n. 1, \"Ombre nella giungla\".\nNon si sa praticamente nulla di Tziao Min. Harlan Draka viene a sapere della sua esistenza da un suo non-morto, un ex-soldato statunitense che venne da lui catturato nella giungla del Vietnam; frastornato dalla trasformazione questi si allontan\u00f2 e denutrito cadde in letargo, venendo raccolto dai suoi ex-commilitoni e riportato negli U.S.A. come cadavere. Perse cos\u00ec contatto col suo Maestro e vag\u00f2 per decenni per le Americhe fino all'incontro con Harlan. Infine nel 2015 Harlan ritrova la pista su Tziao Min, si scopre che dopo la fine della guerra del Vietnam negli anni ottanta si era trasferito a Macao dove sotto l'alias del Monaco aveva spodestato le Triadi e preso il controllo della malavita locale. In seguito grazie ad altri ex-soldati statunitensi vampirizzati rimasti in Indocina aveva preso il controllo anche del traffico di droga. Nel 2015 Tziao Min ormai conosciuto solo come il Monaco era il boss del crimine pi\u00f9 influente di tutta l'area orientale, tuttavia accett\u00f2 lo scontro con Dampyr che aveva seguito le sue tracce fino a Macao e in un monastero, che fungeva da suo quartier generale, avvenne lo scontro che vide infine Harlan vincitore.\nVanth.\nAutori: Mauro Boselli. Disegnatore:Michele Rubini, Nicola Genzianella, Michele Cropera, Majo e altri Prima apparizione: \"Dampyr\" n. 224, \"Il santo venuto dall'Irlanda\".\nVanth era un Maestro della Notte di sesso femminile, amante del Maestro Mardesn. Vanth per lungo tempo domin\u00f2 la Toscana come dea della morte etrusca. Verso il 500 d.C. Vanth su incaric\u00f2 di Mardsen circu\u00ec il re dell'Ulster inimicandosi per\u00f2 il figlio Frediano, dotato del potere della veggenza. In seguito la Maestra si spost\u00f2 a Lucca dove circu\u00ec anche il locale strategos bizantino. Tuttavia Frediano si era nel frattempo alleato al Dampyr Taliesin e insieme i due principi giunsero a Lucca in tempo per sventare il piano di Vanth di conquistare la citt\u00e0 e insieme Taliesin e Frediano uccisero la Maestra. Poco prima del Luccacomics 2018 Sho-Huan attir\u00f2 a Lucca il Dampyr Harlan Draka facendo credere che Vanth fosse sopravvissuta ma Harlan svent\u00f2 la trappola.\nVerdier.\nAutore: Maurizio Colombo. Disegnatore: Alessandro Baggi. Prima apparizione: \"Dampyr\" n. 10, \"Casa di sangue\".\nNon si nulla di Verdier, tranne che, poco prima della Rivoluzione francese, si dedic\u00f2 ad arti occulte per acquistare un potere ancora pi\u00f9 forte, per dominare sia gli umani che gli altri Maestri. Sconfitto da Araxe De Kerkadio, che doveva essere la sua vittima, ricompare nel XXI secolo: i dem\u00f2ni a cui si era rivolto gli permisero infatti di vivere sotto forma di casa alla periferia di Parigi, ritenuta stregata dagli abitanti del quartiere, che non a caso l'hanno ribattezzata \"Maison Enfer\" (Casa dell'Inferno), formata interamente da suo materiale organico, e trasform\u00f2 in suoi schiavi gli inquilini che nel corso degli anni vi andarono ad abitare. Quando Harlan Draka apprende ci\u00f2, affronta Verdier e lo uccide estraendogli il cuore con un bastone intriso del suo sangue.\nVictor Laforge.\nAutore: Claudio Falco. Disegnatore: Michele Benevento. Prima apparizione: \"Dampyr\" n. 142, \"I fantasmi di Distretto Sei\".\nSi sa poco di questo Maestro della Notte, tranne che, a cavallo fra la Prima e la seconda guerra mondiale, si \u00e8 dedicato ad affari di natura poco chiara nei possedimenti coloniali francesi nell'Africa sub-sahariana. Di recente si \u00e8 trasferito in Sudafrica, a Citt\u00e0 del Capo.\nQui, profittando dei mai sopiti problemi razziali, ha trasformato in suoi schiavi non morti alcuni ex poliziotti bianchi attivi durante l'apartheid, ordinando loro di commettere una lunga catena di omicidi nel quartiere di Distretto 6, al fine di allontanarne i residenti neri e mulatti e trasformarlo in una zona commerciale, gestita dal Maestro tramite prestanome. Inviati a Citt\u00e0 del Capo da Caleb Lost, Harlan, Kurjak e Tesla, supportati dall'attivista (nonch\u00e9 collaboratrice locale di Caleb) Mama Becky e dalla sensitiva Lizzie Mugaba, si mettono immediatamente sulle tracce di Laforge, individuandone il rifugio grazie al tradimento di un suo alleato. Una volta giunti sul posto, Kurjak e Tesla cadono prigionieri del Maestro, che ha in mente di vampirizzare il primo per poi costringerlo ad uccidere la seconda. Tuttavia Laforge intende prima liberarsi di Harlan, che nel frattempo si \u00e8 gi\u00e0 sbarazzato di tutti i non morti presenti, e non esita ad affrontarlo in un corpo a corpo.\nQuando sembra prossimo a soccombere, il Dampyr riesce a colpire l'avversario con un coltello sporco del suo sangue in pieno volto, ottenendo per\u00f2 solo di ferirlo gravemente. Laforge, infatti, fa in tempo a fuggire e rifugiarsi in una zona sotto il suo controllo, situata fra Mali e Burkina Faso. Viene infine ucciso dopo una lunga caccia tra Mali, Burkina Faso e Congo (Ex-Zaire)..\nVrana.\nAutore: Claudio Falco. Disegnatore: Fabrizio Russo. Prima apparizione: \"Dampyr Speciale\" n. 13, \"La terra delle aquile\"\nVrana era un Maestro che stabil\u00ec il proprio dominio sull' Albania a partire dal '500. Fu infatti Vrana a ispirare l'eroe albanese Giorgio Castriota nel 1443 nella sua ribellione contro i turchi. Vrana sostenne la lotta di Castriota, pi\u00f9 noto come Skanderbeg, contro i turchi fino al 1467 quando razziatori akinji assaltarono il suo castello presso Krasta uccidendo tutti i suoi servitori e la sua sposa umana. Dopo essersi vendicato Vrana decise di ritirarsi dalle lotte di potere, dedicandosi allo studio della letteratura umana. Tuttavia con il nome di Cavaliere di Altafoglia il Maestro aiut\u00f2 gli ultimi fedeli di Castriota a riparare in Calabria dove fonderanno la comunit\u00e0 arberesh che Vrana protegger\u00e0 sempre nei secoli, in particolare nel 1799 massacrando un gruppo di sanfedisti. Negli anni 2000 Vrana si spacciava per un professore in pensione di origine italiana residente a Kruja e intratteneva rapporti epistolari con il prof. Hans Milius dell'Universit\u00e0 di Friburgo. nel 2017 il Maestro Nomade Horvat decise di conquistare l'Albania e per fermarlo Vrana usando Milius come canale attir\u00f2 nello scontro Harlan Draka; infine presso il castello di Vrana il Dampyr uccise Horvat grazie all'aiuto dello stesso Vrana. In seguito Vrana e il suo unico non-morto arrivarono in Italia.N el 2020 gli arberesh furono minacciati da una 'ndrina della 'ndrangheta e Vrana intervenne, cosa che permise a Harlan di ritrovarne le tracce. Ma dopo un confronto con il Dampyr e dopo aver ucciso tutti gli 'ndranghetisti Vrana decise di entrare in sonno vampirico fino alla fine della vita di Harlan.. \nVrana era un Maestro molto particolare, affascinato dagli umani e dalla loro cultura.\nZarema.\nAutori: Mauro Boselli, Diego Cajelli. Disegnatore: Luca Raimondo. Prima apparizione: \"Dampyr\" n. 125, \"Stagione di caccia\".\nZarema \u00e8 un Maestro della Notte di sesso femminile, che si scopre essere sorella del Maestro Grigor Vurdalak, ucciso da Harlan Draka diversi anni prima.\nPer secoli ha vissuto in solitudine su un'isola al largo del Mar Caspio sotto la protezione del fratello, del quale ora vuole prendere il posto come eminenza grigia di alcuni clan della mafia russa. Dopo aver fatto catturare Harlan, lo fa trasportare sull'isola per farlo eliminare nel corso di una battuta di caccia da alcuni suoi alleati umani e vendicare in tal modo la morte del fratello. Tuttavia il Dampyr riesce ad avere la meglio su questi ultimi e ferisce Zarema la quale, terrorizzata dal dolore fisico che non aveva mai provato nella sua lunga vita, fugge giurando vendetta. Dopo un nuovo breve scontro con il Dampyr in Siberia, Zarema viene infine uccisa a Mosca da Harlan dopo un fallito tentativo di uccidere il dampyr grazie a un esper un tempo al servizio del KGB.."}
{"id": "1149068", "revid": "1305772", "url": "https://it.wikipedia.org/wiki?curid=1149068", "title": "Negotino", "text": " \nNegotino (in macedone \"\u041e\u043f\u0448\u0442\u0438\u043d\u0430 \u041d\u0435\u0433\u043e\u0442\u0438\u043d\u043e\") \u00e8 un comune rurale della Macedonia del Nord di abitanti (dati 2002). La sede comunale \u00e8 nella localit\u00e0 omonima.\nGeografia fisica.\nIl comune confina con \u0160tip a nord, con Rosoman e Gradsko a ovest, con Kon\u010de e Demir Kapija a est e il Kavadarci a sud.\nSociet\u00e0.\nEvoluzione demografica.\nSecondo il censimento nazionale del 2002 questo municipio ha 19.212 abitanti. I principali gruppi etnici includono:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "1149075", "revid": "1048993", "url": "https://it.wikipedia.org/wiki?curid=1149075", "title": "Federico Costantini", "text": "Biografia.\nFiglio d'arte, suo padre \u00e8 il regista Daniele Costantini, la madre \u00e8 la costumista Agata Cannizzaro; \u00e8 fratello di Eugenia Costantini, figlia che il padre ha avuto da Laura Morante. Oltre Eugenia, ha altre due sorelle, Yara e Adele.\nCinema.\nIl suo primo lavoro \u00e8 il cortometraggio \"Stress metropolitano in rap\" (1997), diretto dal padre; in seguito gira alcuni spot pubblicitari, il primo dei quali insieme a Ronaldo.\nOttiene la sua grande occasione nel 2006, Fabio Tagliavia lo sceglie per il ruolo di \"Stefano\" nel film \"Cardiofitness\" (2007), tratto dal romanzo di Alessandra Montrucchio; \"Stefano\" \u00e8 un quindicenne innamorato di \"Stefania\" (Nicoletta Romanov), una ragazza pi\u00f9 grande di lui di 12 anni.\nSuccessivamente \u00e8 protagonista, insieme a Giulia Steigerwalt, del film tv in onda su Rai 2 nel 2008, \"Noi due\", regia di Massimo Coglitore. Inoltre ritorna sul grande schermo con i film \"Hotel Meina\", diretto da Carlo Lizzani, in cui interpreta il ruolo di \"Julien Fendez\", e \"Un giorno perfetto\", regia di Ferzan \u00d6zpetek. Entrambi i film sono stati presentati alla Mostra d'arte cinematografica di Venezia, il primo fuori concorso nel 2007, il secondo in concorso nel 2008.\nMa il suo successo arriva con la miniserie televisiva in 6 puntate, \"I liceali\" (2008), dove interpreta il ruolo di \"Claudio Rizzo\", giovane ricco e violento, turbato da drammi familiari. La miniserie \u00e8 andata in onda in anteprima su Joi di Mediaset Premium e poi successivamente in chiaro su Canale 5. Con l'enorme successo del suo personaggio, diviene il nuovo idolo delle teenager italiane.\nNel 2009 torna ad interpretare il ruolo di \"Claudio Rizzo\" nella seconda stagione de \"I liceali\" ed appare in un cameo in \"Questo Piccolo grande amore\".\nNel 2011 \u00e8 tra i protagonisti della serie tv per Canale 5 ispirata a \"Il Conte di Montecristo\", \"Un amore e una vendetta\", per la regia di Raffaele Mertes. Nella serie \u00e8 il giovane aiutante di Alessandro Preziosi. Inoltre interpreta Simone Annicchiarico nella miniserie televisiva in due puntate per Rai 1 \"Walter Chiari - Fino all'ultima risata\" sulla vita del comico italiano. Questa volta \u00e8 diretto da Enzo Monteleone e recita al fianco di Alessio Boni. Nel 2012 viene scelto per interpretare uno dei protagonisti della miniserie TV per Canale 5, \"Come un Delfino - la serie\", diretta ed interpretata da Raoul Bova, dove interpreta il ruolo di Marco Boschi, un giovane nuotatore ambizioso e senza scrupoli, tornando ad interpretare un ruolo da cattivo, che tuttavia, poi si redime. Nello stesso anno, il regista Lucio Pellegrini che lo ha diretto ne \"I liceali\", lo chiama ad interpretare il ruolo di un giovane calciatore nella seconda stagione della serie di Canale 5 \"Benvenuti a tavola - Nord vs Sud\", dove ritrova anche il collega Giorgio Tirabassi. Nel 2013 \u00e8 protagonista del film per il cinema \"Niente pu\u00f2 fermarci\" di Luigi Cecinelli, nel quale esordisce con la sua attivit\u00e0 di Producer di musica elettronica, firmando tre pezzi della colonna sonora. Nel 2014, scelto da Mediaset, esordisce come conduttore alla guida del nuovo programma di Italia 1 Urban Wild. Nel 2016 partecipa alla miniserie in 2 puntate per Rai 1, \"C'era una volta Studio Uno\", di Riccardo Donna.\nMusica.\nParallelamente alla carriera di attore, lavora come Disc jockey e produttore discografico. Si \u00e8 formato studiando musica da autodidatta e frequentando corsi di pianoforte e produzione di musica elettronica.\nInizia come dj a 19 anni esibendosi in feste private e tra amici, per poi arrivare nei locali di Roma. Nell'estate 2015 si esibisce davanti in piazzale Roma a Riccione, per la manifestazione DJ on Stage di Radio Deejay.\nNel 2016 pubblica 5 singoli con diverse etichette discografiche tra cui Moon Records, ottenendo supporti da artisti internazionali come Wolfpack, Dash Berlin, Yves V, Club Banditz.\nNel 2018 pubblica i singoli \"Watch Me Go\" e \"Ready Set Go\" su EGO.\nNel 2020 pubblica i singoli \"Heartache\", \"Endless Purity\" e Won't Be There\" con l'etichetta Future House Cloud, \nVita privata.\nAppassionato di calcio, ha giocato nelle giovanili della Romulea. Pratica kickboxing e motociclismo.\nDiscografia.\nSingoli"}
{"id": "1149078", "revid": "287204", "url": "https://it.wikipedia.org/wiki?curid=1149078", "title": "Oyvind Leonhardsen", "text": ""}
{"id": "1149079", "revid": "1573940", "url": "https://it.wikipedia.org/wiki?curid=1149079", "title": "Rodolia cardinalis", "text": "La Rodolia cardinalis , nota in inglese con i nomi comuni \"Vedalia beetle\" o \"Vedalia ladybird\", \u00e8 un Coleottero appartenente alla famiglia dei Coccinellidi (Sottofamiglia Coccidulinae, trib\u00f9 Noviini). \u00c8 un attivo predatore della cocciniglia \"Icerya purchasi\".\nImportanza e diffusione.\nPur essendo molto meno nota, ai profani, della coccinella comune, la \"R. cardinalis\" \u00e8 il Coccinellide pi\u00f9 celebre nella storia della lotta biologica: la sua introduzione dall'Australia negli Stati Uniti d'America, nella seconda met\u00e0 del XIX secolo, ha dato impulso ad una moderna concezione di questo metodo di lotta. Nell'arco di alcuni decenni fu progressivamente introdotta in tutte le regioni agrumicole del mondo riducendo drasticamente e definitivamente all'impotenza quella che alla fine del XIX secolo si prospettava come una delle pi\u00f9 temibili piaghe dell'agrumicoltura.\nOggi la \"Rodolia cardinalis\" \u00e8 diffusa in tutti i continenti: in America (USA, America centrale, Caraibi, Sudamerica, dal Venezuela al Cile e all'Argentina), in Europa (Penisola Iberica, Francia, Italia, Penisola Balcanica, Russia), in Asia (Giappone, India, Filippine, Taiwan, Siberia), in Africa (Nord Africa, Sudafrica), in Oceania (Hawaii, Guam) e, naturalmente, nella sua regione d'origine, l'Australia.\nDescrizione.\nL'adulto ha un corpo semisferico, lungo da 2 a 4 mm, ricoperto da una densa e corta peluria, di colore rosso porpora con macchie nere localizzate in alcune parti del corpo formando delle macchie con i contorni non netti. Sono neri il capo, la parte posteriore del pronoto, in tutta la sua larghezza, e lo scutello. Nella livrea tipica, le macchie nere sulle elitre sono in numero di cinque. Quattro di queste sono disposte sulla parte dorso-laterale delle elitre; le due anteriori hanno una forma ovale o vagamente semilunare con convessit\u00e0 rivolta verso la sutura delle elitre; le due posteriori hanno una forma pi\u00f9 irregolare come composta dalla confluenza di due macchie circolari. La quinta macchia ha infine uno sviluppo longitudinale lungo la sutura delle elitre e mostra un allargamento nel tratto anteriore.\nLe antenne sono brevi e leggermente clavate, composte da 8 articoli, di cui quello prossimale \u00e8 marcatamente slargato. Le zampe mostrano le tibie allargate e irregolarmente appiattite, formanti una doccia nella quale sono alloggiati i tarsi in posizione di riposo. I tarsi sono composti da 3 tarsomeri.\nLa larva \u00e8 lunga circa 5 mm, di colore rosso a maturit\u00e0 con macchie nere sul torace. Il dorso \u00e8 percorso da pi\u00f9 serie di turbercoli, ciascuno portanti brevi setole. La pupa \u00e8 lunga 4-5 mm, ha una colorazione rossa che inscurisce con l'et\u00e0 in corrispondenza dell'addome.\nBiologia.\nLa \"Rodolia cardinalis\" \u00e8 sostanzialmente monofaga e attacca quasi esclusivamente la Cocciniglia cotonosa solcata degli agrumi (\"Icerya purchasi\"). Occasionalmente pu\u00f2 predare per\u00f2 anche altre specie della famiglia dei Margarodidae.\nIl ciclo vede la successione di un numero variabile di generazioni in funzione del clima: nelle regioni calde si hanno fino a 8 generazioni l'anno, mentre in Italia la media \u00e8 di 5-6. Il ciclo completo di sviluppo si riduce a 20-25 giorni nei mesi estivi. Lo svernamento ha luogo allo stadio di adulto, larva e pupa, ma solo nelle regioni a inverno mite, in quanto in quelle fredde la specie non riesce a svernare. La fecondit\u00e0 \u00e8 elevata: una femmina pu\u00f2 essere fecondata pi\u00f9 volte e depone le uova a pi\u00f9 riprese nell'arco di un mese o poco pi\u00f9, con un numero variabile da 300 a 600 uova. Le uova sono deposte in genere fra i solchi dell'ovisacco delle cocciniglie adulte. Lo sviluppo postembrionale passa attraverso 4 stadi di larva e uno di pupa, perci\u00f2 nel corso della sua vita una \"Rodolia\" subisce 5 mute.\nL'attivit\u00e0 predatoria, sia delle larve sia degli adulti, \u00e8 molto intensa e si esercita sulle uova e sulle neanidi della cocciniglia. Quando le prede scarseggiano la predazione si manifesta con il cannibalismo.\nI limiti della \"Rodolia cardinalis\" risiedono per lo pi\u00f9 nella difficolt\u00e0 di acclimatazione nelle regioni a inverno freddo, fatto questo che richiede necessariamente la reintroduzione ad ogni primavera in caso di infestazioni di \"I. purchasi\". Il potenziale biologico del coccinellide \u00e8 per\u00f2 tale da permettere il controllo del fitofago in tempi piuttosto brevi: la cocciniglia svolge infatti un numero limitato di generazioni (2-3), contro almeno il doppio di quello del predatore, e la voracit\u00e0 e la fecondit\u00e0 della \"Rodolia\" sono elementi che completano il suo ruolo di agente di controllo in modo efficace.\nImpiego.\nIl modo in cui impiegare la \"Rodolia\" dipende dal contesto agroambientale e dal clima. Fatto presente che la specie \u00e8 ormai cosmopolita, la sua assenza in caso d'infestazione da \"Icerya purchasi\" si dovrebbe riscontrare in uno dei seguenti scenari:\nStoricamente la \"Rodolia\" \u00e8 stata impiegata con successo ricorrendo al metodo propagativo: in condizioni ambientali favorevoli all'acclimatazione del coleottero la specie si \u00e8 sempre insediata stabilmente senza richiedere necessariamente ripetute introduzioni. Una volta insediata, la sua dinamica di popolazione si adatta a quella della cocciniglia secondo i modelli ordinari, mantenendo costantemente le infestazioni sotto la soglia di tolleranza. Facendo riferimento agli scenari precedentemente descritti, il metodo propagativo si potrebbe applicare nel caso del primo punto e, escludendo la probabilit\u00e0 alquanto bassa di una nuova introduzione dell'agrumicoltura, l'eventualit\u00e0 che si verifichi un attacco di \"I. purchasi\" \u00e8 circoscritta a piante isolate nel settore del giardinaggio. Nelle altre condizioni si deve ricorrere necessariamente al metodo inoculativo, effettuando lanci mirati del coccinellide nei periodi di riproduzione della cocciniglia. Nei contesti che fanno riferimento al terzo punto descritto in precedenza, l'inoculazione del predatore pu\u00f2 rivelarsi risolutiva in modo definitivo qualora si verificasse una riconversione dell'agrumicoltura verso tecniche a basso impatto. In questo caso l'inoculazione del predatore rientrerebbe nel contesto di un metodo protettivo.\nL'intensit\u00e0 dei lanci dipendono dal grado di diffusione della cocciniglia. In generale la \"Rodolia\" riesce a compensare con il suo potenziale riproduttivo anche i lanci a bassa densit\u00e0: in infestazioni circoscritte a piante isolate sono sufficienti 3 coppie di adulti per portare in poco tempo la popolazione del fitofago sotto la soglia di tolleranza, mentre in infestazioni diffuse sar\u00e0 necessario rapportare la densit\u00e0 dei lanci al grado d'infestazione e al grado di frammentazione degli attacchi.\nDi particolare importanza \u00e8 la scelta del momento opportuno in cui effettuare i lanci: l'attivit\u00e0 di predazione si esercita in particolare su uova e neanidi e condizioni di scarsit\u00e0 di prede portano inevitabilmente ad un abbassamento della fecondit\u00e0 e ad un incremento del cannibalismo, perci\u00f2 i lanci si devono eseguire nei periodi in cui l'\"Icerya\" si riproduce: in Italia questi eventi si verificano in primavera avanzata e a fine estate o inizio autunno.\nStoria.\nLa storia della \"Rodolia cardinalis\" \u00e8 strettamente legata a quella della lotta biologica. L'uomo ha beneficiato dell'attivit\u00e0 degli organismi ausiliari, pi\u00f9 o meno consapevolmente, fin dall'antichit\u00e0. I sistemi agricoli basati su un regime marginale e di sostentamento hanno tuttavia fatto in modo che il ruolo degli ausiliari si svolgesse in condizioni abbastanza simili ai contesti naturali. \u00c8 soprattutto nel XIX secolo che si verifica un'intensificazione dell'emergenza fitosanitaria, soprattutto in relazione ad un incremento degli scambi commerciali fra continenti e all'evoluzione di un'agricoltura intensiva orientata verso il mercato: basti pensare a quello che hanno significato l'importazione della Peronospora della patata nel 1845-1846, con la carestia irlandese, e della Fillossera della vite nel 1863, con la distruzione della maggior parte dei vigneti europei fino al 1890.\nSia pure di portata pi\u00f9 limitata, sotto l'aspetto storico, sociale ed economico, un evento simile colp\u00ec la California nella seconda met\u00e0 del secolo. In questa regione stava fiorendo l'agrumicoltura intensiva, un'attivit\u00e0 agricola che a distanza di oltre un secolo \u00e8 una delle pi\u00f9 rinomate nel mondo; nel 1868 comparve negli agrumeti californiani l'\"Icerya purchasi\", importata accidentalmente dall'Australia. In assenza dei suoi nemici naturali, questo fitofago si diffuse rapidamente con livelli d'infestazione e distruzione tali da portare l'agrumicoltura californiana ad un progressivo declino, con la prospettiva di una sua imminente e totale scomparsa.\nNel 1864, il diplomatico statunitense George Perkins Marsh, in relazione alle calamit\u00e0 che stavano producendo in quei decenni gli organismi dannosi esotici introdotti con le relazioni commerciali, formul\u00f2 in un suo libro il concetto che l'unico rimedio possibile era l'importazione dalle terre d'origine degli antagonisti naturali. Circa 25 anni pi\u00f9 tardi ci fu la prima eclatante applicazione di questo concetto: Charles Valentine Riley, capo del \"Federal Entomological Service\" presso il Dipartimento dell'Agricoltura (USDA), invi\u00f2 in Australia, nel 1886, il suo collaboratore Albert Koebele, con l'incarico di trovare e raccogliere i nemici dell'\"Icerya purchasi\". Ospite del collega australiano Frazer S. Crawford, ad Adelaide, Koebele raccolse e invi\u00f2 in pi\u00f9 riprese, con i suoi rapporti, un numero elevato di specie potenzialmente utili. Fra gli esemplari inviati erano comprese 10000 cocciniglie, di cui il 50% parassitizzato dal dittero \"Cryptochaetum iceryae\", e circa 500 adulti di \"Rodolia cardinalis\". Negli Stati Uniti d'America, Daniel William Coquillet si occup\u00f2 dell'allevamento massale del coccinellide, portando il numero di esemplari a oltre 10.000, subito liberati negli agrumeti californiani.\nIl risultato di questa attivit\u00e0 fu sorprendente ed \u00e8 citato negli annali dell'Entomologia come la pi\u00f9 straordinaria applicazione della lotta biologica: i lanci di \"Rodolia cardinalis\", coadiuvata in alcune localit\u00e0 della California dal dittero parassitoide, portarono in soli due anni (1886-1887) all'abbattimento delle infestazioni della cocciniglia sotto la soglia di tolleranza, risollevando le sorti di un'attivit\u00e0 produttiva destinata altrimenti al totale abbandono. Charles Valentine Riley, non a caso, \u00e8 ritenuto da molti come il padre della moderna lotta biologica: l'eco di questo clamoroso successo diede impulso ad un'intensa applicazione del metodo propagativo per oltre mezzo secolo contro tutti gli insetti dannosi esotici in ogni parte del mondo, non sono sempre accompagnati da risultati della stessa portata o, comunque, significativi.\nIn Italia la cocciniglia cotonosa solcata comparve nel 1900 in un agrumeto di Portici e appena un anno dopo, nel 1901, Antonio Berlese introdusse con successo la \"Rodolia cardinalis\" in Italia. L'esperienza italiana e altre analoghe, che contemporaneamente o negli anni a seguire si diffusero negli stati in cui sistematicamente compariva l'\"Icerya purchasi\", ebbero un minore clamore rispetto a quella californiana, ma questo si deve al fatto che in genere si \u00e8 intervenuti dopo la comparsa dei primi focolai. L'aspetto fondamentale \u00e8 che in tutti gli ambienti in cui si \u00e8 acclimatata la \"Rodolia\" la cocciniglia cotonosa solcata \u00e8 ridotta alla totale inoffensivit\u00e0, al punto che questa specie \u00e8 citata, fra le avversit\u00e0 minori degli agrumi, per lo pi\u00f9 per completezza di documentazione e per l'importanza storica.\nFra tecnica, storia ed epica: citazioni.\nA testimonianza dell'importanza che hanno la \"Rodolia cardinalis\" e l'operazione di cui furono artefici Riley e Koebele, si riportano alcune testuali citazioni, estratte da testi tecnici e pagine Web dedicate all'argomento. Va precisato che, quando si cita l'argomento, \u00e8 difficile non individuare un aggettivo o un termine che ne enfatizzi la portata, perci\u00f2 quello che segue \u00e8 solo un elenco parziale."}
{"id": "1149081", "revid": "1305772", "url": "https://it.wikipedia.org/wiki?curid=1149081", "title": "Rosoman", "text": " \nRosoman (in macedone \"\u041e\u043f\u0448\u0442\u0438\u043d\u0430 \u0420\u043e\u0441\u043e\u043c\u0430\u043d\") \u00e8 un comune rurale della Macedonia del Nord di abitanti (dati 2002). La sede comunale \u00e8 nella localit\u00e0 omonima.\nGeografia fisica.\nIl comune confina con Gradsko a nord, con \u010ca\u0161ka a ovest, con Kavadarci a sud e con Negotino a est.\nSociet\u00e0.\nEvoluzione demografica.\nSecondo il censimento nazionale del 2002 questo comune ha 4.141 abitanti. I principali gruppi etnici includono:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "1149083", "revid": "1013865", "url": "https://it.wikipedia.org/wiki?curid=1149083", "title": "Copiap\u00f3", "text": "Copiap\u00f3 \u00e8 una citt\u00e0 del nord del Cile, capitale della regione di Atacama, nella regione desertica omonima.\nA circa 800 km a nord di Santiago del Cile, sulle sponde del fiume Copiap\u00f3, pressoch\u00e9 prosciugato dall'attivit\u00e0 irrigua agricola e per le scarsissime piogge della zona, Copiap\u00f3 in un secolo \u00e8 passata da 10.000 abitanti agli attuali 150.000 circa.\nLa ferrovia che la univa alla citt\u00e0 portuale di Caldera, inaugurata nel 1851, fu una delle prime del Sud America e oggi \u00e8 conservata come monumento nazionale.\nCopiap\u00f3 \u00e8 sede vescovile e ospita l'Universit\u00e0 di Atacama.\nIl suo distretto \u00e8 famoso per le miniere di rame e d'argento (teatro nel 2010 di un grave incidente) e sebbene l'approvvigionamento idrico sia un grande problema, l'agricoltura produce alcune eccellenze, come nel caso dell'uva.\nIl 25 marzo del 2015 la citt\u00e0, cos\u00ec come gli altri paesini della regione, \u00e8 stata vittima di una grande ed inaspettata alluvione che ha portato l'omonimo fiume a riempirsi e strabordare, oltre che a lasciare la citt\u00e0 in gravi condizioni dal punto di vista strutturale, sociale e sanitario.\nConseguenza dell'evento, la chiusura delle strutture scolastiche per un tempo prolungato e l'intervento nella regione delle forze armate, le quali, ai fini di assicurare il controllo adeguato, hanno instaurato il coprifuoco con orari che variano secondo le necessit\u00e0.\nLa popolazione non assisteva ad un evento simile da decenni, l'ultima pioggia fitta si era registrata nel 1997, nonostante non avesse causato danni significativi.\nSociet\u00e0.\nEvoluzione demografica.\nSecondo il censimento del Istituto Nazionale di Statistica 2002, Copiap\u00f3 aveva 129.091 abitanti (64.922 uomini e 64.169 donne). Di questi, 125.983 (97,6%) vivevano in aree urbane e 3.108 (2,4%) nelle aree rurali. La popolazione \u00e8 cresciuta del 27,9% (28.184 persone) tra i 1992 e il 2002 censimenti.\nSecondo lo stesso censimento, l'appartenenza religiosa a Copiapo, \u00e8 il seguente: \nAmministrazione.\nGoverno Municipale.\nCome un comune, Copiap\u00f3 \u00e8 un livello di terza divisione amministrativa del Cile amministrata da un consiglio comunale, guidato da un sindaco che viene eletto direttamente ogni quattro anni.\nIl consiglio ha i seguenti membri (per il periodo 2016-2020):\nGemellaggi.\n \nSport e tempo libero.\nCalcio.\nQuesta citt\u00e0 ha una squadra di calcio denominata Club de Deportes Copiap\u00f3, nata dopo lo scioglimento di Regional Atacama, nel 1999. Gioca nella Primera B Lega di calcio del Cile, e gioca come locale nel Stadio Luis Valenzuela Hermosilla e nel Stadio Comunale di Tierra Amarilla.\nRaid Atacama.\nQuesto \u00e8 l'evento che raccoglie il maggior numero di automobili 4x4 nel mondo, ed \u00e8 iniziata nel 1992.\nLo sforzo e spirito di Raid Atacama ha reso degno del Premio Nazionale per il Turismo. Per oltre 21 anni, il Raid di Atacama \u00e8 stata la pietra angolare dello sviluppo delle attivit\u00e0 off-road lungo il Cile, e il suo esempio \u00e8 stato seguito da molti club e anche diverse societ\u00e0.\nNegli ultimi sette anni, l'iscrizione ha mantenuto stabile su una media di circa 500 veicoli l'evento, e pi\u00f9 di 1.800 partecipanti provenienti da tutte le regioni del paese e all'estero.\nNel 1997, raggiunge il maggior numero di partecipanti fino ad oggi, che riunisce 613 veicoli 4x4, che ha permesso di richiedere la registrazione come un record del mondo, con nessun altro evento alla data della sua grandezza. Un altro dei risultati \u00e8 quello di tenere, senza competizione, il record di evento off-road internazionale (amatoriale) con una maggiore permanenza nel tempo.\nRally Dakar.\nNegli ultimi anni, Copiap\u00f3 \u00e8 stato non solo uno dei comuni cileni che il Rally Dakar Argentina-Cile ha attraversato, ma anche il luogo di nascita di Jaime Prohens, uno dei pi\u00f9 importanti corridori di questo rally."}
{"id": "1149084", "revid": "287204", "url": "https://it.wikipedia.org/wiki?curid=1149084", "title": "Gli arancini di Montalbano", "text": "Gli arancini di Montalbano \u00e8 la seconda raccolta di racconti brevi di Andrea Camilleri con protagonista il commissario Salvo Montalbano.\nLa raccolta prende il titolo dall'ultimo dei venti racconti e fu pubblicata nel 1999 dalla casa editrice Mondadori. Tre racconti erano stati pubblicati in versione ridotta in precedenza, mentre \"Il gioco delle tre carte\" era apparso integralmente su una rivista.\nRacconti.\nLa prova generale.\nAttraverso il ladro Orazio Genco, Montalbano si trova catapultato nel bizzarro rituale compiuto ogni notte da due anziani coniugi che, da ex attori, effettuano la prova generale del suicidio di uno alla morte dell'altro. \nQuando Salvo li va a trovare con una scusa gli confidano che sanno di avere poco da vivere, \u00abLa grazia sarebbe di morire assieme, nello stesso momento\u00bb dice lei \u00abMa \u00e8 difficile che ci venga concessa.\u00bb Invece, otto mesi dopo, la sorte li accontenter\u00e0.\nLa povira Maria Castellino.\nA Boccadasse da Livia, Montalbano viene richiamato in servizio da Fazio e Catarella per risolvere l'omicidio di una prostituta settantenne, Maria Castellino, strangolata nel suo \"catojo\" per ragioni inspiegabili. La donna infatti era benvoluta da tutti, svolgeva il suo lavoro con dignit\u00e0 e perfino il marito approvava la sua professione. Sar\u00e0 davvero il gesto di un folle ossessionato dalla morte della moglie?\nIl gatto e il cardellino.\nA Vigata nell'arco di pochi giorni tre vecchiette vengono assalite da un ladro su una moto nascosto dal suo casco. Il suo modus operandi tuttavia \u00e8 molto strano: l'uomo infatti spara contro le sue vittime dopo che gli hanno gi\u00e0 consegnato la borsetta. Il commissario scoprir\u00e0 che il ladro sparava a salve solo per creare dei precedenti e allo scopo di uccidere poi veramente una ricca signora. Questa signora per\u00f2 teneva molto a cuore la sorte del suo gatto e del suo cardellino e grazie a loro il commissario scopre come sono in realt\u00e0 andate le cose.\nSostiene Pessoa.\nGiacomo Firetto, delinquente affiliato della mafia, viene ucciso al suo ritorno a casa dopo anni di latitanza. Ma dov'\u00e8 finito suo padre Antonio? \u00c8 stato rapito dagli assassini di suo figlio a causa di informazioni segrete? La soluzione sar\u00e0 molto pi\u00f9 semplice.\nUn caso di omonimia.\nMontalbano, a cena in un'osteria a Palermo, l'antivigilia di Natale, riceve una telefonata da New York, in cui gli viene commissionato un omicidio. Recatosi sul luogo indicato, viene arrestato dai carabinieri, che, risolto l'equivoco, lo accusano di aver fatto saltare un'importante trappola: la signora Cosentino sostiene che il marito la vuole far uccidere, il killer per\u00f2 era morto quella stessa sera, investito da un'auto. In caserma Montalbano richiama New York per essere pagato, e ora potrebbe lasciare la cosa ai Carabinieri ma non ci riesce, questi lo intuiscono e lo seguono. Salvo e il Capitano De Maria arriveranno alle stesse conclusioni e quest'ultimo lo informer\u00e0 dell'avvenuto arresto, come regalo di Natale.\nCatarella risolve un caso.\nIl cadavere orrendamente sfigurato di Maria Lojacono, giovane donna con problemi di depressione, viene ritrovato da un pecoraio in una specie di bunker. La donna ha subito abusi, \u00e8 stata tenuta legata per lungo tempo, ma sua sorella, che se ne occupava, riferisce che \u00e8 scappata da casa sua tre mesi prima. Dove \u00e8 stata allora Maria per tutto questo tempo? Sorprendentemente sar\u00e0 Catarella a fornire la soluzione del caso.\nIn questo racconto, l'agente Catarella chiede una sigaretta a Montalbano, mentre nel racconto \"Il quarto segreto\" della raccolta \"La paura di Montalbano\", sempre di Camilleri, quando il commissario offre una sigaretta a Catarella, questi inizia a tossire, facendo capire che non fuma e ha accettato la sigaretta solo per rispetto.\nIl gioco delle tre carte.\nInizia male la giornata di Montalbano. Piove, la macchina fa le bizze nel partire e il tergicristallo \u00e8 rotto. Per di pi\u00f9 arriva in commissariato in ritardo a causa di un funerale che intralcia la strada. Ma \u00e8 proprio la morte, apparentemente accidentale, del defunto protagonista delle esequie che diventer\u00e0 un caso risolto dal Commissario. Il suo assassino sar\u00e0 scoperto grazie ad un'illuminazione dovuta al... gioco delle tre carte.\nPezzetti di spago assolutamente inutilizzabili.\nIl ragionier Ettore Ferro conserva scrupolosamente in casa qualunque cosa, accuratamente riposta in scatoloni e botti. Un giorno subisce un furto singolare: sparisce da casa sua uno scatolone pieno di tappi di birra del 1997. La soluzione avr\u00e0 a che fare con il traffico di droga.\nReferendum popolare.\nUna mattina per le strade di Vigata vengono affissi dei manifesti in cui si invita la gente a votare per decidere se la signora Eleonora Briguccio sia una prostituta. Il caso si complica quando il signor Briguccio, svergognato agli occhi del paese, fa una scenata in municipio e poi spara contro il suo vicino di casa Carlo Manif\u00f2, apparentemente l'amante di Eleonora. Grazie a Mim\u00ec Augello, Montalbano smascherer\u00e0 il contorto piano del vero responsabile.\nMontalbano si rifiuta.\nUna sera Montalbano, di ritorno a casa dopo una dura giornata di lavoro, assiste al rapimento di una ragazza per mano di due uomini. Dopo aver seguito i rapitori, Montalbano scopre che la ragazza \u00e8 stata brutalmente uccisa e mutilata e che i due uomini la stanno cucinando. Il finale si riveler\u00e0 ironico e inaspettato giacch\u00e9 il commissario, rompendo la quarta parete, parler\u00e0 al telefono con l'autore, chiedendogli di uscire dalla storia, non sentendola adatta a lui per l'estrema violenza.\nAmore e fratellanza.\nEnea Silvio Piccolomini, cieco e invalido, muore per esalazioni di gas. Ma la causa del decesso non \u00e8 un errore dell'uomo, bens\u00ec un vero e proprio omicidio. \"Non si uccidono i poveri diavoli\" pensa Montalbano citando Simenon e seguendo la pista giusta risolver\u00e0 brillantemente un altro caso.\nL'insolito nome della vittima deriva dall'essere nipote ed omonimo di uno dei numerosi trovatelli ai quali, a fine Ottocento, erano stati messi nomi altisonanti o ridicoli a causa del discutibile senso dell'umorismo di un dirigente comunale ispirato ad un personaggio reale che Camilleri cita anche ne Il Gioco Della Mosca.\nL'autore commise un piccolo errore nella scrittura. Il protagonista infatti muore \"intossicato\" a causa del gas GPL delle bombole, che invece \u00e8 infiammabile ma non tossico. A seguito della segnalazione di un ingegnere dei vigili del fuoco di Napoli, Camilleri si corresse nella realizzazione di \"Il senso del tatto\", l'episodio della serie televisiva \"Il commissario Montalbano\" tratto dal racconto, in cui il protagonista muore non pi\u00f9 per le esalazioni del gas ma per l'eccessivo dosaggio di un sonnifero.\nSequestro di persona.\nL'anziano contadino Consolato Damiano trova un biglietto con una richiesta d'aiuto in un b\u00f9mmolo, un recipiente di creta, acquistato al mercato. Montalbano cerca di indagare sul burbero proprietario della bancarella e scoprir\u00e0 qualcosa di inaspettato.\nStiamo parlando di miliardi.\nIl commendator Pagnozzi muore in un incidente stradale con sua moglie Stefania. Gli sportelli della macchina appaiono manomessi e Montalbano si avvale della sua amica Ingrid per provare che la morte dei Pagnozzi non \u00e8 stata un banale incidente, ma un omicidio architettato da una mente avida.\nCome fece Alice.\nLa signora Giulia Tarantino afferma di non vedere suo marito Giovanni, truffatore incallito, da quando si \u00e8 dato latitante, ma la polizia non crede alle parole della donna, giovane e bellissima. Solo Montalbano smascherer\u00e0 l'astuta signora Tarantino, cercando la soluzione dietro uno specchio.\nLa revisione.\nMontalbano si sveglia presto, quasi prima dell'alba.\nAncora non \u00e8 la bella stagione.\nDalla veranda di Marinella vede un'anziana figura maschile, vestita di nero, che passeggia sull'arenile. Pare che il misterioso signore stia \"tali\u00e0ndo\" verso di lui, come fosse venuto per incontrarlo, ma non ne avesse il coraggio.\nPassegger\u00e0 per molte mattine, fino a quando Montalbano, dopo molte titubanze, romper\u00e0 il ghiaccio e da l\u00ec sar\u00e0 coinvolto nella drammatica storia di una tardiva crisi di coscienza di un integerrimo vecchio giudice.\nUna brava f\u00ecmmina di casa.\nA casa della signora Clementina Vasile-Cozzo, Montalbano conosce Simona Minescu, \nil cui padre \u00e8 stato assassinato durante un viaggio parrocchiale a Roma. Simona racconta tutte le sue ricerche e deduzioni a Montalbano che alla fine, impressionato, si rivolge a lei con un \"egregio collega\" e le promette che insieme ce la faranno a fare giustizia.\n\"Salvo amato...\" \"Livia mia...\".\nIn uno scambio di lettere, Montalbano risolver\u00e0 a distanza l'omicidio di una riservatissima amica di Livia. Si tratta di una rivisitazione romanzata e non esplicita dell'assassinio di Simonetta Ferrero, avvenuto nel 1971 e passato alle cronache come il \"delitto della Cattolica\".\nLa traduzione manzoniana.\nQuesto matrimonio non s'ha da fare! \u00c8 il messaggio che sembra voler dare qualcuno che a pi\u00f9 riprese se la prende con la bacheca delle pubblicazioni matrimoniali del Comune. Tra il serio e il grottesco, Montalbano scoprir\u00e0 che una storia d'amore \u00e8 nata in un contesto pericoloso. Dopo varie ricerche tra le sei coppie di sposi promessi, sar\u00e0 infine individuata una bella sposa che nasconde le minacce di un suo triste passato. Salvo con l'aiuto di Fazio riuscir\u00e0 per\u00f2 con un provvidenziale intervento a farle coronare il suo sogno d'amore e di riscatto.\nUna mosca acchiappata al volo.\nIl Preside in pensione Burgio, amico di lunga data del Commissario, lo invita ad una cena un po' particolare: c'\u00e8 un suo cugino commensale che nasconde una storia personale drammatica di una pesante condanna per assassinio. A dispetto della reticenza di quest'ultimo, e forse stimolato proprio da questa, Montalbano si fa raccontare dal preside il retroscena di quella strana cena. Indagando scopre i veri colpevoli di un omicidio di venticinque anni prima, ma non potr\u00e0 ormai assicurarli alla Giustizia. Di fronte alle sofferenze di una vita distrutta dietro delle sbarre a nulla serve la dimostrazione di innocenza ma ci\u00f2 che lascia perplesso Montalbano \u00e8 la constatazione che l'innocente omicida si \u00e8 comportato come una mosca acchiappata al volo che ha consapevolmente e passivamente accettato senza reazione il tragico ruolo predestinato di vittima sacrificale.\nGli arancini di Montalbano.\nQuest'ultimo caratteristico racconto d\u00e0 il nome all'intera raccolta. Siamo a fine anno e il commissario riceve inviti da ogni parte per il cenone di Capodanno. Dopo aver discusso con la fidanzata Livia e essersi rifiutato di andare a casa dei colleghi, rimane a Vigata con l'intenzione di accettare invece l'invito di Adelina, la signora che gli prepara i pranzi e gli sistema la casa, e dei suoi deliziosi arancini, tra l'altro contenta di poter festeggiare la fine dell'anno con i due figli che sono contemporaneamente ed eccezionalmente fuori di prigione. Pasquale, uno dei figli di Adelina, \u00e8 tuttavia sospettato di furto in un supermercato di Montelusa. Gli inquirenti, infatti, sembrano aver trovato il suo portafoglio sul luogo del furto. Montalbano \u00e8 amareggiato pi\u00f9 per il fatto che non potr\u00e0 gustare gli arancini, che per la cattura di Pasquale. Contattato il delinquente, Montalbano riesce a gettare luce, con i suoi soliti trucchi da commissario astuto, sulla vicenda. Il furto \u00e8 stato compiuto in realt\u00e0 da un'altra banda di malviventi, ed il povero Pasquale stavolta non c'entra davvero nulla. Una telefonata anonima agli inquirenti risolver\u00e0 la faccenda e salver\u00e0 la cena di Capodanno di Montalbano e quindi l'occasione di poter assaporare i prelibati arancini di Adelina."}
{"id": "1149085", "revid": "33689", "url": "https://it.wikipedia.org/wiki?curid=1149085", "title": "Phaser", "text": ""}
{"id": "1149088", "revid": "380654", "url": "https://it.wikipedia.org/wiki?curid=1149088", "title": "Demolition (wrestling)", "text": "I Demolition sono stati un tag team di wrestling attivo tra il 1987 e il 1990 e ancora tra il 2007 e il 2017, composto da Ax e Smash; ai due pi\u00f9 tardi si aggiunse Crush.\nCarriera.\nNascita del team.\nBill Eadie e Randy Colley crearono la gimmick dei Demolition (rispettivamente Ax e Smash) alla fine del 1986 mentre erano sotto contratto con la World Wrestling Federation. Successivamente al loro debutto, avvenuto nel gennaio 1987 durante la registrazione di \"Wrestling Challenge\" e \"Superstars of Wrestling\", dopo pochi match Colley fu rimpiazzato da Barry Darsow (che rimarr\u00e0 per tutta la carriera della squadra) per ragioni che differiscono a seconda della fonte: secondo alcuni era ancora riconoscibile come Moondog Rex, ex membro dei Moondogs, mentre per altri vi era una disputa contrattuale con la WWF che lo spinse a lasciare la compagnia subito dopo.\nPoich\u00e9 i Demolition avevano il viso dipinto, parlavano con voce roca e nei loro incontri dominavano la scena, molti fan pensano che per la creazione della gimmick ci si sia ispirati a quella dei Road Warriors.\nIl dominio dei Demolition.\nDopo aver debuttato con il manager \"Lucious\" Johnny V al loro fianco, il team venne in seguito associato a Mr. Fuji, il quale inizi\u00f2 a dipingersi il volto nello stile del team.\nCon Fuji al loro fianco, il duo vinse per la prima volta il titolo mondiale di coppia WWE sconfiggendo Tito Santana e Rick Martel a WrestleMania IV il 27 marzo 1988.\nDifesero il titolo con facilit\u00e0 contro molti dei pi\u00f9 quotati tag team della federazione, tra cui i British Bulldogs nell'edizione di luglio di Wrestlefest, e la Hart Foundation durante la prima edizione di SummerSlam il mese successivo. A quei tempi, infatti, la divisione tag team era molto vasta, piena di coppie di grande talento e popolarit\u00e0. I Demolition detennero il titolo per 478 giorni, record rimasto imbattuto sino al 2016, finch\u00e9 i Brain Busters, capitanati da Bobby \"The Brain\" Heenan, li sconfissero in un \"2 Out of 3 Falls match\" nel corso di una puntata di \"Saturday Night Main Event\". Prima di perdere il titolo, il team ebbe un lungo feud con i Powers of Pain; alle Survivor Series 1988 Mr. Fuji trad\u00ec i Demolition (facendoli eliminare dal tag team Elimination match per conteggio fuori ring) per passare dalla parte dei Powers of Pain. Questo tradimento di Mr. Fuji fu dovuto al fatto che Ax e Smash, secondo lui, stavano riscuotendo successo e popolarit\u00e0 come campioni di coppia, lasciando nell'ombra il proprio manager che comunque aveva contribuito a diverse vittorie importanti della squadra e che nonostante ci\u00f2 continuava ad essere fischiato dai fan. La resa dei conti avvenne a WrestleMania V, con i Demolition che vinsero eseguendo la mossa finale sul loro ex manager, che in quell'incontro lottava insieme ai Powers of Pain. Ax e Smash ebbero inoltre una parte importante nella Royal Rumble 1989, in quanto furono i primi due a salire sul ring per poi essere raggiunti dal terzo concorrente Andr\u00e9 the Giant, che li ha riportati immediatamente ad allearsi contro di lui e contro le successive superstar entranti. A SummerSlam 1989 batterono, insieme a Jim Duggan, i Twin Towers (Big Boss Man &amp; Akeem) ed Andr\u00e9 the Giant. Il team riconquist\u00f2 le cinture dai Brain Busters per poi perderle nuovamente contro i nuovi clienti di Bobby Heenan, la Colossal Connection. Le riconquisteranno a WrestleMania VI, utilizzando una tattica che imped\u00ec ad Andr\u00e9 the Giant di dare il cambio al suo compagno, lasciando Haku in totale balia dei Demolition. Dopo avere imprigionato Andre nelle corde del ring, i due schienarono Haku ridiventando campioni. Nel 1997 sconfiggono in poco tempo i Bushwhackers.\nCrush.\nNel 1990 Brian Adams si un\u00ec al team con il nome di Crush. Secondo la kayfabe, il suo ingresso fu conseguenza della nuova attitude da face dei Demolition; in realt\u00e0, la WWF si trov\u00f2 costretta ad aggiungere Adams a causa dei problemi cardiaci di Eadie.\nGradualmente Crush acquist\u00f2 un ruolo sempre pi\u00f9 attivo, lottando accanto a Smash mentre Ax inizi\u00f2 a comportarsi pi\u00f9 come un manager. A quei tempi i Demolition fecero ricorso alla cosiddetta \"Freebird Rule\", un modo per permettere a due qualunque dei tre membri di combattere match di coppia, inclusi match per la difesa del Tag Team Championship che Ax e Smash vinsero per la terza volta a \"WrestleMania VI\" nel mese di aprile del 1990 sconfiggendo The Colossal Connection.\nSmash e Crush persero i titoli a \"SummerSlam 1990\" in favore di The Hart Foundation (Bret Hart e Jim Neidhart). Dopo questa sconfitta, non furono pi\u00f9 capaci di riconquistare le cinture.\nPoco dopo, i Road Warriors vennero ingaggiati dalla WWF e la popolarit\u00e0 dei Demolition inizi\u00f2 a vacillare. Il team perse un match contro Genichiro Tenryu e Koji Kitao a \"WrestleMania VII\" nel 1991 e si sciolse definitivamente.\nDopo la WWF.\nLasciata la WWF, Eadie cominci\u00f2 ad utilizzare il nome Axis the Demolisher nel circuito indipendente e riprese con s\u00e9 il primo Smash, Randy Colley, e Carmine Azzato con il nome di Demolition Blast nel tentativo di riportare in vita il nome e la gimmick dei Demolition. La WWF invi\u00f2 loro una lettera invitandoli a rinunciare ad interpretare la gimmick di propriet\u00e0 della federazione.\nVerso la met\u00e0 degli anni novanta, Bill Eadie fece causa alla WWF per i diritti sul nome e la gimmick dei \"Demolition\", ma perse. Barry Darsow invece ha stipulato un contratto con la Jakks Pacific per la creazione di una action figure di Smash della serie \"Leggende della WWF\".\nIl 1\u00ba aprile 2007 Darsow ed Eadie si riunirono per la prima volta in sedici anni all'evento \"Meet the Legends\" di Windsor, in Ontario e continuarono a lottare nel circuito indipendente fino al 2017.\nTitoli e riconoscimenti.\nPro Wrestling Illustrated\nGreat Lakes Championship Wrestling\nUnited States Xtreme Wrestling\nKeystone State Wrestling Alliance\nWorld Wrestling Federation"}
{"id": "1149089", "revid": "2029391", "url": "https://it.wikipedia.org/wiki?curid=1149089", "title": "Cappella di Rosslyn", "text": "La cappella di Rosslyn, nota anche col nome di cappella di San Matteo, \u00e8 una chiesa situata a Roslin, nel Midlothian in Scozia (vicino ad Edimburgo), la costruzione ebbe inizio precisamente il 21 settembre del 1446, ad opera di William Sinclair, I Conte di Caithness (membro della nobilissima famiglia Sinclair) e termin\u00f2 4 anni dopo, il 21 settembre 1450, giorno dell'equinozio d'autunno. La chiesa fu dedicata a San Matteo apostolo ed evangelista proprio perch\u00e9 il 21 settembre corrisponde nel calendario gregoriano al giorno di San Matteo.\nArchitettura.\nLa struttura si caratterizza in modo particolare per le intense e bellissime decorazioni presenti sulle colonne, inoltre \u00e8 presente anche una strana decorazione sul soffitto, secondo alcuni quest'ultima \u00e8 una specie di codice che per\u00f2 nessuno finora \u00e8 mai riuscito a decifrare.\nAll'interno della chiesa si trovano anche due colonne particolari denominate la \"colonna del maestro\" e la colonna \"dell'apprendista\". Lo stesso Sinclair aveva disegnato una colonna molto elaborata e di forma molto originale. Si narra che il maestro scalpellino non fosse in grado di realizzare la colonna voluta da Sinclair, ma l'apprendista ebbe in sogno i segreti per poterla creare a perfezione e ci riusc\u00ec. Il maestro per invidia cre\u00f2 cos\u00ec un'altra colonna, ma quest'ultima, anche se particolare, non arriv\u00f2 mai alla bellezza di quella dell'apprendista.\nMiti e leggende.\nOltre al famoso \"soffitto indecifrabile\", la cappella si distingue anche per una serie di curiosi miti e leggende sorte su di essa e attorno ad essa, infatti pur essendo stata costruita pi\u00f9 di un secolo dopo la fine dei templari essa presenta diversi elementi che richiamerebbero la simbologia ad essi associata (come ad esempio le raffigurazioni di un \"cavallo con due cavalieri\"). Inoltre una leggenda vuole che la cappella di Rosslyn sia stata costruita \"imitando\" l'architettura del leggendario tempio di Salomone: mettendo a paragone la pianta della Chiesa di Salomone e quella di Rosslyn, si pu\u00f2 notare che la forma \u00e8 identica. Stando ad alcuni studiosi (ipotesi recentemente ripresa dallo scrittore \"Dan Brown\" nel suo romanzo \"Il codice da Vinci\") la cappella di Rosslyn sarebbe il luogo dove sarebbe (o \u00e8 stato) custodito il sacro Graal, che si narra fosse nascosto nella colonna dell'apprendista; leggenda vuole, che uno studioso recatosi nella chiesa con un cercametalli avesse ispezionato tutta la colonna: arrivato a met\u00e0 colonna, il metal detector cominci\u00f2 a suonare; l'autorizzazione per compiere delle ricerche approfondite non \u00e8 per\u00f2 mai stata concessa.\nAltri studiosi per\u00f2 hanno negato sia la similitudine col tempio di Salomone che qualsiasi simbologia templare. Secondo Mark Oxbrow e Ian Robertson \"la cappella di Rosslyn assomiglia al tempio di Salomone come un mattone assomiglia a un libro\", mentre il bassorilievo templare spesso citato mostra un solo cavaliere e la seconda figura \u00e8 un angelo che tiene una croce. La famiglia St. Clair (poi divenuta Sinclair) inoltre non era in buoni rapporti con i templari, tanto che William St Clair, nel processo tenuto ad Edimburgo nel 1309, testimoni\u00f2 in loro sfavore. Molte delle sculture che oggi si vedono nella cappella di Rosslyn non risalgono all'epoca dell'edificazione ma alla seconda met\u00e0 dell'Ottocento, quando la cappella in rovina venne restaurata da parte dell'architetto David Bryce, che era massone. I tanto discussi \"angeli massonici\" della parete est infatti sono stati aggiunti in occasione di quei lavori, come moltissime altre sculture negli archi e nelle volte. Lo stesso Robert St Clair-Erskine, divenuto Earl of Rosslyn nel 1866, fu Gran Maestro della Gran Loggia di Scozia dal 1870 al 1873."}
{"id": "1149090", "revid": "767487", "url": "https://it.wikipedia.org/wiki?curid=1149090", "title": "Chawanmushi", "text": "Il chawanmushi \u00e8 un piatto della cucina giapponese che utilizza nella sua preparazione i semi dell'albero \"Ginkgo biloba\".\n\u00c8 un budino a base di latte e uova mangiato in Giappone come antipasto usando comunemente il cucchiaio e servito tipicamente in una ciotola per il t\u00e8. \nGli ingredienti principali sono svariati e alla base di uova si possono aggiungere funghi, gamberetti bolliti, \"kamaboko\" (un tipo di surimi). Viene aromatizzato con salsa di soia, \"dashi\" (brodo di pesce) e \"mirin\" (sak\u00e8 dolce da cucina)."}
{"id": "1149092", "revid": "121434450", "url": "https://it.wikipedia.org/wiki?curid=1149092", "title": "Veles (comune)", "text": " \nVeles (in macedone \u0412\u0435\u043b\u0435\u0441; in passato \u0422\u0438\u0442\u043e\u0432 \u0412\u0435\u043b\u0435\u0441, Titov Veles) \u00e8 un comune rurale della Macedonia del Nord di 55.108 abitanti (dati 2002). La sede municipale si trova nella localit\u00e0 omonima.\nGeografia fisica.\nIl comune confina con Petrovec a nord, con \u010ca\u0161ka e Zelenikovo ad ovest, con Gradsko, Lozovo e Sveti Nikole ad est.\nOrigini del nome.\nIl nome della citt\u00e0 era \"Vylosa\" in greco antico e prima delle Guerre balcaniche, era un sobborgo (kaza) con il nome K\u00f6pr\u00fcl\u00fc nel Sangiaccato di \u00dcsk\u00fcp, Impero ottomano, per 600 anni. \nDal 1877 al 1912 il Sangiaccato formava il vilayet del Kosovo. \nK\u00f6pr\u00fcl\u00fc si prende nome dal suo fondatore Mehmet K\u00f6pr\u00fcl\u00fc, un albanese Gran Visir dell'Impero ottomano.\nDopo la Seconda guerra mondiale, la citt\u00e0 era conosciuta come Titov Veles (lett. \"Veles di Tito\") in omaggio al Presidente jugoslavo Josip Broz Tito, ma il \"Titov\" \u00e8 stato rimosso nel 1996. \nLe autovetture immatricolate a Veles sono state identificate dal codice \"TV\" (Titov Veles), che fu cambiato alla fine del 2000 in \"VE\".\nLa citt\u00e0 prende il nome da un dio slavo, \"Veles\".\nStoria.\nL'area dell'odierna Veles fu abitata per oltre un millennio.\nNell'antichit\u00e0, era una citt\u00e0 della Paionia o Peonia chiamata Bylazora, con una popolazione consistente di Traci e, probabilmente di Illiri. \nPer breve periodo, era una citt\u00e0 bulgara nel primo impero bulgaro e il secondo impero bulgaro; pi\u00f9 tardi entra a far parte dell'Impero serbo all'inizio del XIV secolo.\nIl governatore della citt\u00e0 fu Jovan Oliver al tempo dell'Imperatore Dusan; era parte del Regno di Costantino Draga\u0161 nel 1355-1395.\nPrima delle Guerre balcaniche, era un sobborgo (kaza) con il nome K\u00f6pr\u00fcl\u00fc nel Sangiaccato di \u00dcsk\u00fcp nell'Impero ottomano.\nSociet\u00e0.\nEvoluzione demografica.\nSecondo il censimento nazionale del 2002 il comune conta 55.108 abitanti. I principali gruppi etnici includono:\nGeografia antropica.\nLocalit\u00e0.\nIl comune \u00e8 formato dall'insieme delle seguenti localit\u00e0:\nAmministrazione.\nGemellaggi.\nVeles \u00e8 gemellata con:"}
{"id": "1149094", "revid": "124014950", "url": "https://it.wikipedia.org/wiki?curid=1149094", "title": "La prima indagine di Montalbano", "text": "La prima indagine di Montalbano \u00e8 una raccolta di racconti di Andrea Camilleri, pubblicata nel 2004. Essa raccoglie tre racconti lunghi: \"Sette luned\u00ec\", \"La prima indagine di Montalbano\" e \"Ritorno alle origini\".\nTrama.\n\"Sette luned\u00ec\".\nLa mattina del luned\u00ec 22 settembre l'ispettore Fazio si presenta dal commissario Montalbano con un cefalo morto per un colpo di rivoltella. Il \"delitto\" \u00e8 avvenuto al ristorante \"La sirenetta\", che Montalbano conosce bene per i suoi conti salati, dove accanto al \"cadavere\" \u00e8 stato rinvenuto un bossolo e un \"pizzino\" (pezzo di carta scritto) illeggibile per la pioggia caduta durante la notte. Montalbano, inizialmente sorpreso, non d\u00e0 grande importanza al fatto e consiglia Fazio di cucinarsi il pesce alla griglia.\nLa seconda vittima che l'ispettore Fazio presenta luned\u00ec 29 settembre a Montalbano \u00e8 un pollo ucciso anch'esso da un colpo di rivoltella. Il bossolo rinvenuto \u00e8 lo stesso e anche questa volta \u00e8 stato lasciato un enigmatico messaggio: \"Continuo a contrarmi\". Montalbano suggerisce a Fazio di far fare al pollo la stessa fine del pesce.\nMa altre \"vittime\" sempre pi\u00f9 grandi, cane, capra, asino uccisi allo stesso modo ogni luned\u00ec e che portano l'indecifrabile messaggio che annuncia volta per volta l'aumento della \"contrazione\", incominciano a preoccupare Montalbano che ha capito che c'\u00e8 in circolazione un maniaco religioso e teme che la prossima volta possa uccidere un uomo: del resto come dice spiritosamente il collega Mim\u00ec Augello, sarebbe difficile che il prossimo animale ucciso in ordine di grandezza possa essere un elefante. \nMa sar\u00e0 proprio l'uccisione, il sesto luned\u00ec, di un elefante di un circo di passaggio a Vigata a spingere Montalbano a cercare la soluzione di questo folle comportamento. Il commissario ha capito che il pazzo con quelle strambe uccisioni vuole mandare un messaggio e in un primo tempo pensa che questo sia costituito dalle iniziali degli animali uccisi ma la parola che ne deriva non ha senso. La soluzione appare al commissario quando accoppia agli animali il nome dei proprietari: il messaggio che ne risulta \u00e8 \"Ecco Di...\", il che vuol dire che al termine della \"contrazione\", che avverr\u00e0 con l'uccisione di un uomo che avr\u00e0 la lettera \"o\" iniziale nel cognome si manifester\u00e0 Dio in tutta la sua potenza.\nMontalbano decide di riunire con un pretesto nella sala del cinema di Vigata tutte le possibili vittime che hanno la lettera \"o\" iniziale nel cognome: questo dovr\u00e0 avvenire per il sabato, non il luned\u00ec, poich\u00e9 la creazione termina appunto sabato a mezzanotte mentre la domenica Dio si ripos\u00f2...\n\"La prima indagine di Montalbano\".\nIl giovane vicecommissario Salvo Montalbano sta facendo il suo apprendistato di futuro commissario di polizia a Mascalippa sperso paese dei monti Erei dove il poliziotto si trova come un pesce fuor d'acqua. L'acqua di Montalbano \u00e8 quella del mare con il quale egli ha una sorta di osmosi fisica e spirituale.\nQuando si diffonde la notizia della sua prossima promozione a commissario e dell'automatico trasferimento, Montalbano \u00e8 terrorizzato dall'idea di essere mandato in una zona dell'interno della Sicilia, in quelle campagne dove domina il giallo bruciato della terra riarsa che egli ama vedere ma non viverci. \nAnche con l'aiuto non richiesto di Mery, sua amica ed amante con conoscenze al Ministero dell'Interno, Montalbano ottiene il trasferimento come commissario a Vigata, cittadina di mare, che egli gi\u00e0 conosceva e dove ritrover\u00e0 le prime impressioni che aveva avuto da ragazzo: il sapore dei magnifici gelati ma soprattutto il mare con la Scala dei Turchi, una roccia a piombo sul mare.\nLa sua nuova vita da commissario inizia con un richiamo a testimoniare al tribunale di Montelusa dove il poliziotto nota per la sua fissit\u00e0 una bella giovane vestita modestamente che sembra essere in attesa di qualcuno. Finita la sua deposizione Montalbano ritrova la giovane nello stesso posto e con lo stesso atteggiamento che lo incuriosisce. \nLa sua auto ha un guasto e quindi decide di prendere un pullman per Vigata dove ritrova la giovane del tribunale. Quando questa scende ad una fermata, senza sapere lui stesso perch\u00e9 lo fa, decide di seguirla sino a quando vedendo che sta per svenire va per soccorrerla scatenando nella giovane una violenta e disperata reazione che si trasforma in una colluttazione durante la quale il commissario scopre che la giovane ha con s\u00e9 una grossa rivoltella. Portata in commissariato si scopre la sua identit\u00e0 e la sua disgraziata vicenda. La giovane Rosanna \u00e8 stata ripudiata dalla famiglia perch\u00e9 incinta, costretta ad abortire vive facendo saltuariamente la serva. La giovane si rifiuta di parlare sino a quando Montalbano riesce a farle confessare che \u00e8 stata incaricata dal suo amante Cusumano, nipote del potente capomafia locale, di uccidere con una rivoltella, che si rivela essere un ferrovecchio non in grado di sparare, un certo giudice di Montelusa che per\u00f2 non ha mai avuto niente a che fare con i mafiosi.\n\"Ritorno alle origini\".\nIl giorno di Pasquetta, il commissario Montalbano ha deciso di passarlo fuori dalla \"pazza folla\" e perci\u00f2, mentre tutti in file di auto dalle lamiere arroventate, se ne vanno a fare i loro scomodi pic nic fuori citt\u00e0, egli ha deciso di starsene comodamente in ufficio a nutrirsi la mente con i suoi libri preferiti e il corpo, godendosi in santa pace il pranzo che gli verr\u00e0 portato dal suo ristorante d'elezione \"San Calogero\". Il pasto come al solito \u00e8 stato abbondante e Montalbano inevitabilmente si addormenta sino a quando \u00e8 risvegliato dai tuoni di un forte temporale e dalla telefonata dell'ispettore Fazio che, in gita anche lui fuori Vigata, lo avverte della scomparsa di una bambina. Quando Montalbano giunge sul luogo la bambina \u00e8 gi\u00e0 stata ritrovata ma nella storia del suo ritrovamento c'\u00e8 qualcosa che al commissario non \"quatra\"."}
{"id": "1149095", "revid": "713714", "url": "https://it.wikipedia.org/wiki?curid=1149095", "title": "Salviano", "text": "Salviano \u00e8 un quartiere di Livorno, situato alla periferia est della citt\u00e0.\nDal punto di vista amministrativo faceva parte del territorio della scomparsa circoscrizione 4.\nCaratteristiche.\nAntico villaggio suburbano, probabilmente sorto nel tardo impero romano (V-VI sec. d.C.) e documentato come pieve dal X secolo. Per secoli, fino all'inizio del Novecento, l'insediamento ha rappresentato una frazione esterna alla citt\u00e0. Questo fattore caratterizza ancor oggi l'abitato di Salviano, dotato ad esempio di un proprio cimitero adiacente alla chiesa di San Martino.\nStoria.\nDi origine romana (il toponimo di Salviano deriverebbe dal nome di alcuni colonizzatori d'epoca romana, ovvero la \"gens Salvia\" o meno probabilmente la \"gens Silvia\"), le prime notizie certe si hanno per\u00f2 in epoca medioevale, intorno all'anno Mille. Gi\u00e0 allora esisteva una chiesa consacrata a San Martino che dipese dal 1277 dalla pieve di San Paolo dell'Ardenza e i cui resti sono giunti sino ai giorni odierni; inoltre, la presenza di una casa con torre fornita di una campana a difesa del Porto Pisano dal lato di terra (1182), confer\u00ec all'abitato il titolo di Castello.\nSalviano era collegato a Livorno da una via (l'attuale via di Salviano) la cui presenza risulterebbe anteriore addirittura alla costruzione della citt\u00e0 fortificata del Buontalenti - XVI secolo.\nPer tutto il periodo mediceo i territori della frazione si rivelarono tra i pi\u00f9 fertili della citt\u00e0 e quindi furono caratterizzati dallo sviluppo di numerose colture agricole, con la creazione della \"Tenuta di Salviano, Tregolo e Cala Mosca\" e della fattoria della \"Leccia\", appartenente agli Sproni, che si trovava sulla destra della strada diretta verso la Valle Benedetta. Quest'ultima fu eretta nel 1690 sulle rovine dell'antico eremo di Santa Maria di Caprolecchio risalente al 1256. Le porte dell'edificio principale, scolpite a bassorilievo, sono quelle della chiesa dei Greci Uniti. Sul lato sinistro della strada vi era la fattoria dei Grifoni, antico ospizio dei certosini di Calci, detto \"La Grancia\"; da qui si spedivano le vettovaglie per la certosa della Gorgona con una barca battente propria bandiera rappresentante la Madonna e i santi Bruno e Gregorio.\nDurante il dominio lorenese l'abitato si ingrand\u00ec fino a congiungersi con la citt\u00e0 presso la Porta San Leopoldo, nella zona dell'attuale piazza Damiano Chiesa. \nUn'importante urbanizzazione \u00e8 avvenuta solo recentemente, negli anni settanta del Novecento, quando \u00e8 stata decretata la costruzione di un nuovo quartiere di edilizia popolare nelle aree comprese tra il nucleo storico della frazione e la Variante Aurelia. Dal 2010 si sta costruendo una nuova piazza centrale con fontana monumentale.\nSalviano \u00e8 sede di alcuni insediamenti industriali di medie dimensioni, tra i quali primeggia quello della Whitehead Alenia Sistemi Subacquei, ex Moto Fides.\nAll'alba del 10 settembre 2017 a seguito di un violento nubifragio l'esondazione del rio Maggiore provoca ingenti danni alla popolazione.\nEventi.\nDa oltre un secolo a Salviano si svolge in maggio la \"Sagra dei baccelli\", una delle manifestazioni pi\u00f9 antiche e caratteristiche della tradizione popolare livornese."}
{"id": "1149097", "revid": "519091", "url": "https://it.wikipedia.org/wiki?curid=1149097", "title": "Football Club Internazionale 1919-1920", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1919-1920.\nStagione.\nDopo aver vinto il girone A della Prima Categoria lombarda, la squadra trionf\u00f2 nel girone C delle semifinali nazionali e approd\u00f2 alle finali settentrionali, dove sconfisse anche la e il Genoa, guadagnandosi il titolo di campione del Nord. Il 20 giugno, infine, i nerazzurri vinsero il campionato, seppure con pi\u00f9 fatica del previsto, battendo il Livorno campione meridionale per 3-2 nella finalissima di Bologna."}
{"id": "1149099", "revid": "834", "url": "https://it.wikipedia.org/wiki?curid=1149099", "title": "Fdp", "text": ""}
{"id": "1149100", "revid": "1305772", "url": "https://it.wikipedia.org/wiki?curid=1149100", "title": "FDP", "text": ""}
{"id": "1149102", "revid": "287204", "url": "https://it.wikipedia.org/wiki?curid=1149102", "title": "Francoise Durr", "text": ""}
{"id": "1149103", "revid": "547034", "url": "https://it.wikipedia.org/wiki?curid=1149103", "title": "Xerox Corporation", "text": "Xerox Corporation \u00e8 una delle pi\u00f9 grandi aziende produttrici di stampanti e fotocopiatrici.\nStoria.\n\u00c8 stata fondata a Rochester, New York, negli Stati Uniti, il 18 aprile 1906 ed \u00e8 presente in 160 paesi nel mondo.\nIn origine il suo nome era Haloid Company e inizi\u00f2 come produttrice di carta per fotografia. In seguito svilupp\u00f2 la prima fotocopiatrice xerografica del mondo, commercializzata nel 1959, denominata Xerox 914. Nel 1956 form\u00f2 una joint venture con la britannica Rank, che dur\u00f2 fino al 1997.\nNegli anni settanta la Xerox produceva anche computer. Tutt'oggi la Xerox possiede un grande centro di ricerche a Palo Alto, California (PARC). Il Palo Alto Research Center \u00e8 famoso nella storia dell'informatica in quanto i suoi ingegneri hanno inventato elementi che hanno rivoluzionato il mondo del personal computer: il mouse e l'interfaccia desktop sono solo due di queste importanti invenzioni. Purtroppo i dirigenti della compagnia non credettero in tali creazioni e permisero a Apple di visitare il loro centro di ricerca e di visionare l\u2019interfaccia GUI da loro creata. In tal modo Apple ne prese ispirazione e cre\u00f2 con Lisa OS e MacOS la \u201cprima\u201d interfaccia grafica GUI.\nNel 1999 in una sede a Honolulu (Isole Hawaii) ci fu la strage con pi\u00f9 vittime dello stato: 7 dipendenti della azienda sono rimasti uccisi.\nLa compagnia ha comprato la Affiliated Computer Services (ACS) per 6.4 miliardi $ a inizio 2010.\nIl 31 dicembre 2016, Xerox ha separato le sue operazioni di business process service in una nuova public company, Conduent. Xerox si concentra nell'ambito della document technology e document outsourcing.\nIl 31 gennaio 2018, Xerox annuncia che vender\u00e0 una quota di controllo alla giapponese Fujifilm, la quale ha mantenuto una joint venture nella regione Asia-Pacifico conosciuta come Fuji Xerox.\nInfluenza mediatica.\nNel film Adaline-L'eterna giovinezza (2015), la protagonista ha investito nell'allora Haloid company."}
{"id": "1149105", "revid": "1573940", "url": "https://it.wikipedia.org/wiki?curid=1149105", "title": "Chiesa di San Donato (Citille)", "text": "La chiesa di San Donato si trova a Citille, una frazione di Greve in Chianti, in provincia di Firenze.\nStoria e descrizione.\n\u00c8 una delle pi\u00f9 antiche chiese del territorio di Greve. Consacrata nel 1072, era posta sulla strada che collegava le due badie vallombrosane: Passignano e Montescalari. Oggi \u00e8 usata come centro congressi.\nProveniva da questa chiesa un prezioso dipinto duecentesco con la \"Madonna col Bambino\", ora esposto alla Galleria degli Uffizi, opera del cosiddetto Maestro di Greve, e un altro importante polittico del primo decennio del Quattrocento con la \"Madonna e santi\" del Maestro della Madonna Strauss, ora custodito nella nuova parrocchiale di Greti."}
{"id": "1149106", "revid": "1535782", "url": "https://it.wikipedia.org/wiki?curid=1149106", "title": "Eudoxa", "text": "Eudoxa \u00e8 un \"think tank\" fondato nell'anno 2000 a Stoccolma atto a promuovere idee liberali in Svezia e in Europa, attraverso una discussione sugli effetti sociali della scoperte scientifiche e le innovazioni tecnologiche.\nPromuove l'uso libero della biotecnologia, della nanotecnologia e del clonaggio; \u00e8 a favore della libert\u00e0 di Internet e discute la liberalizzazione della medicina e dei farmaci. L'istituto ha anche aperto discussioni sulla sanit\u00e0 pubblica, lavorando per la legalizzazione dello snus nell'Unione europea.\nHa organizzato un seminario svolto interamente nel mondo virtuale di Second Life sull'isola Uvvy.\nChiuso nel 2016"}
{"id": "1149107", "revid": "29727", "url": "https://it.wikipedia.org/wiki?curid=1149107", "title": "Amblyrhynchus", "text": ""}
{"id": "1149108", "revid": "729019", "url": "https://it.wikipedia.org/wiki?curid=1149108", "title": "Bavarian Auto Group", "text": "La Bavarian Auto Group \u00e8 un'azienda egiziana affiliata al gruppo BMW che si occupa della produzione, distribuzione e assistenza di vetture BMW nei paesi emergenti. Inoltre commercializza in Egitto il marchio cinese Brilliance.\nAttiva come distributore dal 2003, l'anno successivo ha iniziato anche l'assemblaggio in loco delle auto ed \u00e8 attiva con uno stabilimento a Citt\u00e0 del 6 ottobre dove vengono prodotte le BMW Serie 3, Serie 5, Serie 7 e X3 oltre che la Brilliance Galena."}
{"id": "1149110", "revid": "599013", "url": "https://it.wikipedia.org/wiki?curid=1149110", "title": "Fran\u00e7oise D\u00fcrr", "text": "Fu classificata al terzo posto della classifica mondiale nel 1967 e fu per nove volte tra le migliori dieci giocatrici del mondo tra il 1965 e il 1976. Nel 1971 fin\u00ec seconda dietro Billie Jean King per quantit\u00e0 di premi in denaro vinti.\nTornei del Grande Slam.\nLa D\u00fcrr \u00e8 ricordata soprattutto per aver vinto il titolo di singolo agli Open di Francia del 1967. Sconfisse Maria Bueno nei quarti di finale prima di battere Lesley Turner Bowrey in finale. Mary Pierce nel 2000 \u00e8 stata l'unica tennista francese a vincere il titolo di singolo del Roland Garros dopo la vittoria della D\u00fcrr.\nOltre alla sua vittoria nel singolo, la D\u00fcrr vinse sette titoli di doppio femminile e quattro di doppio misto in tornei del Grande Slam. Fu finalista in undici tornei di doppio femminile del Grande Slam e in quattro finali di doppio misto.\nFran\u00e7oise D\u00fcrr, nel corso della sua carriera, vinse anche otto titoli di doppio agli Open di Francia. La prima delle sue cinque vittorie consecutive nel doppio femminile (record che condivide con Martina Navr\u00e1tilov\u00e1 e Gigi Fern\u00e1ndez) si ebbe nel 1967. La D\u00fcrr fece coppia con Ann Haydon Jones per vincere il titolo nel 1968 e nel 1969 e con Gail Sherriff Chanfreau nel 1967, 1970 e 1971. Fran\u00e7oise D\u00fcrr fu finalista nel doppio femminile nel 1965 in coppia con Jeanine Lieffrig, nel 1973 con Betty St\u00f6ve e nel 1979 con Virginia Wade. La D\u00fcrr fece coppia con Jean-Claude Barclay per vincere il titolo del doppio misto nel 1968, 1971 e 1973. Furono finalisti nel 1969, 1970 e 1972.\nFran\u00e7oise D\u00fcrr, in carriera, vinse due titoli di doppio agli U.S. Open, nel 1969 in coppia con Darlene Hard e nel 1972 assieme alla Stove. La D\u00fcrr fu finalista nel 1971 assieme alla Chanfreau e nel 1974 con la Stove. Inoltre fu finalista nel doppio misto nel 1969, in coppia con Dennis Ralston.\nA Wimbledon vinse il titolo del doppio misto nel 1976, in coppia con Tony Roche e fu finalista nel doppio femminile nel 1965 assieme alla Lieffrig, nel 1968 con la Jones, nel 1970 con la, nel 1972 con Judy Tegart Dalton, nel 1973 e nel 1975 con la Stove.\nCronologia dei tornei di singolo del Grande Slam.\nN = non partecip\u00f2 al torneo.\nSR = rapporto tra numero di tornei di singolo vinti e numero di tornei di singolo disputati.\nNota: nel 1977 l'Australian Open si disput\u00f2 2 volte, a gennaio e a dicembre.\nAltri tornei e competizioni a squadre.\nNel 1971 la D\u00fcrr sconfisse la campionessa in carica di Wimbledon e dell'Open di Francia, Evonne Goolagong Cawley, per 6-4, 6-2, nella finale del Canadian Open.\nFran\u00e7oise D\u00fcrr fece parte integrante della squadra francese di Fed Cup nel 1963-1967, 1970, 1972, e 1977-1979. Il suo bilancio vittorie/sconfitte in Fed Cup fu di 16-8 nel singolo e di 15-9 nel doppio.\nCarriera e premi dopo il ritiro dal tennis giocato.\nNel 1993 Fran\u00e7oise D\u00fcrr venne nominata capo Direttore Tecnico del tennis femminile per la Federazione Francese Tennis (FFT). Fu capitano della squadra francese di Fed Cup dal 1993 al 1996 e co-capitano della squadra assieme a Yannick Noah nel 1997, quando vinsero il torneo. Si ritir\u00f2 dalla FFT nel febbraio 2002.\nFran\u00e7oise D\u00fcrr ricevette l'Honorary Membership Award della WTA nel 1988, per il suo contributo alla fondazione, sviluppo e direzione del tennis professionistico femminile. Nel 2003 fu introdotta nell'International Tennis Hall of Fame. Ricevette il Fed Cup Award of Excellence nel 2005, presentatole congiuntamente dall'International Tennis Federation e dall'International Tennis Hall of Fame."}
{"id": "1149111", "revid": "767487", "url": "https://it.wikipedia.org/wiki?curid=1149111", "title": "Ryan Anthony", "text": "Era conosciuto in tutto il mondo per aver fatto parte del famoso quintetto di ottoni Canadian Brass.\nBiografia.\nRyan Anthony nacque nel 1969 a San Diego in California, da una famiglia di musicisti da sette generazioni. Inizialmente venne spinto allo studio del violino, ma all'et\u00e0 di sette anni inizi\u00f2 a suonare la tromba grazie alla presenza in casa di una vecchia cornetta appartenuta al nonno, con la quale la domenica partecipava alle funzioni religiose suonando \"Amazing Grace\".\nNei dieci anni successivi egli increment\u00f2 il suo livello tecnico a livelli prodigiosi, tanto che dopo avere vinto numerosi premi in qualit\u00e0 di studente, fu notato dai Canadian Brass in una esibizione locale. L'episodio viene ricordato dagli stessi Canadian Brass nel loro sito.\nDopo avere completato la sua educazione musicale al Cleveland Institute of Music, fu nominato nel 2000 professore di tromba al Conservatorio di Oberlin. \nLo stesso anno entr\u00f2 ufficialmente nei Canadian Brass; vi rimase tre anni.\nRyan Anthony divenne un acclamato solista di fama internazionale e si esib\u00ec regolarmente con le pi\u00f9 importanti orchestre degli USA quali la Cleveland Orchestra, la Philadelphia Orchestra, la New York Philharmonic, la Minnesota Orchestra, la National Repertory Orchestra, la National Symphony Orchestra, e le orchestre sinfoniche di Atlanta, Baltimore, Buffalo, Denver, Detroit, Houston, Indianapolis, Jacksonville, Kansas City, Memphis, Milwaukee, Montr\u00e9al, Phoenix, Seattle, e St. Louis.\nIncise moltissime colonne sonore per la radio, la televisione (ABC, CBS, FOX, TBS, WGN, TNT, e HBO) e il cinema (Disney, Hollywood, Paramount, Touchstone, e Columbia Motion Pictures).\nAffianc\u00f2 alla sua attivit\u00e0 di musicista anche quella di didatta e docente: insegn\u00f2 infatti in numerose universit\u00e0 statunitensi e canadesi e organizzando master class in tutto il mondo.\nDal 2006 era Principal Trumpet presso la Dallas Symphony Orchestra. Fino a poco prima della prematura scomparsa, avvenuta nel 2020 a causa di un cancro, continu\u00f2 le sue esibizioni con i Canadian Brass. Lasci\u00f2 la moglie e due figli."}
{"id": "1149120", "revid": "66387", "url": "https://it.wikipedia.org/wiki?curid=1149120", "title": "AAM inglesi", "text": ""}
{"id": "1149123", "revid": "965226", "url": "https://it.wikipedia.org/wiki?curid=1149123", "title": "Cancellieri federali della Germania", "text": "I Cancellieri federali della Germania si sono succeduti a partire dal 1949, quando alla dissoluzione del \"Deutsches Reich\" fece seguito la costituzione della Repubblica Federale di Germania e della Repubblica Democratica Tedesca.\nLa riunificazione della Germania, avvenuta per incorporazione della Repubblica Democratica Tedesca nella Repubblica Federale Tedesca, ha comportato una successione alla carica di cancelliere federale senza soluzione di continuit\u00e0. Per le altre successioni, vedi Cancellieri del Reich (1871-1945) e Presidenti del Consiglio dei ministri della Repubblica Democratica Tedesca (1949-1990).\nIn tedesco \u00e8 chiamato \"Bundeskanzler\", al femminile \"Bundeskanzlerin\"."}
{"id": "1149125", "revid": "96758", "url": "https://it.wikipedia.org/wiki?curid=1149125", "title": "Sean Kelly (disambigua)", "text": "Sean Kelly \u00e8 un nome di vari personaggi:"}
{"id": "1149133", "revid": "19793997", "url": "https://it.wikipedia.org/wiki?curid=1149133", "title": "Crystal Palace FC", "text": ""}
