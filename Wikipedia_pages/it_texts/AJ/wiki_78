{"id": "1201396", "revid": "111433", "url": "https://it.wikipedia.org/wiki?curid=1201396", "title": "Drago cinese", "text": "Il drago cinese () ricopre un ruolo egemone nella mitologia cinese in generale. Il drago cinese \u00e8 l'incarnazione del concetto di \"yang\", lo spirito fecondo e creatore, maschile, e rappresenta in quanto tale anche il lignaggio genetico familiare (similmente al \"genius\", lo spirito della famiglia dell'antica religione romana, che negli altari privati era rappresentato da un serpente). Secondo Ren\u00e9 Gu\u00e9non \u00e8 il simbolo estremo-orientale del \"Logos\" (la regola cosmica, il \"Tao\" nella tradizione cinese).\nNella sua raffigurazione standardizzata, il dragone cinese \u00e8 un animale colossale (talune incarnazioni pantagrueliche lo vorrebbero lungo fino a cento chilometri), avente corpo di serpente, quattro zampe di pollo, testa di coccodrillo, baffi simili a quelli di un pesce gatto, criniera e corna di cervo. La creatura raffigura dunque un miscuglio di tutte le specie animali.\n\u00c8 stato per lungo tempo un simbolo di buon auspicio nel folclore cinese, in contrasto con il Drago Occidentale che ha invece sempre avuto, anche prima della diffusione del Cristianesimo, dei connotati negativi. Il drago \u00e8 quindi la creatura portatrice di pioggia, nutrimento per le messi e gli armenti, e non il mostro distruttore sputa veleno/fuoco della tradizione occidentale. I cinesi pregano il drago nei momenti di siccit\u00e0 e lo consideravano il padre della loro civilt\u00e0. Il drago era inoltre simbolo dell'imperatore cinese e si riteneva che, al momento della morte, l'imperatore stesso rivelasse la sua vera natura di drago liberando il proprio spirito di drago ora svincolato dalle catene terrene e libero di ascendere al cielo e/o vigilare sulla citt\u00e0.\nI dragoni cinesi si riproducono fecondando una perla (nelle loro raffigurazioni, la tengono spesso nelle fauci), che in seguito si schiudeva dando alla luce un nuovo drago.\nQuesta perla o gemma era l'essenza dello spirito del drago. \nLa controparte femminile del drago cinese \u00e8 la \"fenghuang\", ossia la fenice cinese.\nSimbologia.\nLa figura del dragone ha legato le sue fortune a quelle dell'Impero cinese sin dal XII secolo a.C.. Gi\u00e0 al tempo della Dinastia Zhou, infatti, il dragone unghiuto venne associato alle caste dominanti siniche: cinque dragoni simboleggiavano il Figlio del Cielo, quattro i suoi nobili (gli \"zhuhou\") e tre dei suoi burocrati/ministri (i \"daifu\"). Con la Dinastia Qing i cinque dragoni vennero confermati quali simbolo dell'Imperatore mentre il dragone singolo passava a simboleggiare il popolo dell'Impero in s\u00e9 e non pi\u00f9 talune sue caste divenendo simbolo nazionale raffigurato sulle bandiere.\nAncora oggi, i cinesi indicano s\u00e9 stessi come \"Discendenti del Drago\" ( \u9f99\u7684\u4f20\u4eba cinese semplificato; \u9f8d\u7684\u50b3\u4eba cinese tradizionale), seppur la creatura mitologica sia oggi abbastanza in disuso quale simbolo ufficiale della Cina moderna. I motivi di questa controversa situazione sono molteplici. In via non ufficiale, il dragone \u00e8 a pieno titolo considerato il simbolo della Repubblica popolare cinese tanto quanto della Repubblica di Cina, per non parlare poi di Hong Kong che ha nel dragone una parte fondamentale del suo \"brand\".. Importante anche ricordare che, a partire dagli anni settanta, le popolazioni dell'Asia Orientale hanno codificato la scelta di un \"animale nazionale\" ed i cinesi, proprio in quel periodo, hanno ribadito la loro scelta del dragone (l\u00e0 dove i tibetani scelsero la scimmia ed i mongoli il lupo). Precise scelte di strategia comunicativa hanno per\u00f2 spinto la classe politica cinese ad accantonare il drago nella grafica pubblicitaria del loro Stato per evitare di veicolare messaggi erronei o allarmanti agli Occidentali, per i quali la figura del dragone ha valenze prettamente bellico/negativi e non benevolo/propiziatorie. La scelta incontr\u00f2 per\u00f2 la netta disapprovazione della popolazione.\nNella cultura popolare cinese attuale, il dragone \u00e8 uno stilema decorativo molto ricorrente. Notevoli sono state le sue fortune nel campo sub-culturale dei tatuaggi, fenomeno osservabile anche per la controparte nipponica del \"long\", il \"ry\u016b\".\nDrago Cinese e Drago Orientale: varianti \"geografiche\".\nIl Drago Cinese, complice il ruolo egemone svolto per secoli dalla cultura cinese nei confronti delle altre culture dell'Asia Orientale, funse in buona sostanza da modello per lo sviluppo di figure simili nella mitologia e nel folklore di quelle culture che coabitarono e/o si scontrarono/incontrarono con il blocco culturale sinico. Un po' pi\u00f9 problematico \u00e8 invece stabilire la correlazione tra il dragone sinico ed i \"N\u0101ga\" del Subcontinente indiano. Le creature serpentiformi semi-divine dell'Induismo, pi\u00f9 una vera e propria razza pre-umana di abitatori della Terra che delle \"creature\" senzienti, spartirebbero infatti con il \"long\" solo una leggera similitudine estetica (caratteristica tipica dei \"n\u0101ga\" \u00e8 l'assenza delle zampe e la pluri-cefalia, attributi questi carenti al dragone cinese) ed il comune \"habitat\" marino-lacustre.\nDrago giapponese.\nIl Drago del Sol Levante \u00e8, tra i vari draghi asiatici, il pi\u00f9 simile al modello cinese. Unica apprezzabile differenza tra il \"Nihon no ry\u016b\" (\u65e5\u672c\u306e\u7adc) ed il \"long\" \u00e8 la zampa d'uccello dotata di soli tre rostri nella creatura nipponica.\nMiti e leggende.\nAllo stato attuale, i reperti archeologici pi\u00f9 antichi attestanti l'esistenza della figura mitica del drago nella cultura cinese datano al Neolitico. Nello specifico, si tratta di una statua attribuita alla Cultura di Yangshao (5000-3000 a.C.) dello Henan e dei distintivi di grado a spirale in giada, decorati in foggia serpentiforme, attribuiti alla Cultura di Hongshan (4700-2900 a.C.), gli \"zh\u016bl\u00f3ng\". Proprio queste suppellettili a spirale richiamanti la forma del serpente ma con testa chiaramente non ofidea funsero, presumibilmente, da tramite per: (a) lo sviluppo dei successi amuleti di giada draghiformi della Dinastia Shang (ca. 1600-1046 a.C.), codificando cos\u00ec la forma del dragone dal lungo corpo di serpente che appare nei primi testi cinesi; e (b) lo sviluppo dell'ideogramma indicante appunto il dragone.\nIn Cina come in Occidente, il rinvenimento di fossili di dinosauro e/o di paleofauna aliment\u00f2, nel corso dei secoli, il mito del drago. Lo scrittore Chang Qu (IV secolo a.C.), per esempio, menziona il rinvenimento di \"ossa di drago\" nel Sichuan. Questi reperti non vennero per\u00f2 semplicemente conservati come reliquie dai cinesi, un aspetto questo della \"cultura archeologica\" occidentale, ma divennero oggetto di vere e proprie raccolte sistematiche per un loro riutilizzo nella formulazione di ricette della medicina tradizionale cinese. Una pratica ancora oggi diffusa, nonostante le invettive della comunit\u00e0 scientifica.Interessante inoltre osservare che, oggi, la parola utilizzata dalla Lingua cinese per indicare i dinosauri, \"k\u00f3ngl\u00f3ng\" (\u6050\u9f8d), significa, letteralmente, \"drago terribile\" e non \"lucertola terribile\" come invece vale per gli Europei. Pi\u00f9 specificatamente, specie autoctone di dinosauri rinvenuti in Cina vedono spesso il suffisso \"-long\" divenire parte integrante del loro nome. Eclatante \u00e8 il caso dei Draghi-Dormienti, i \"m\u00e8il\u00f3ng\" (\u5bd0 \u9f99 ), rettili preistorici fossilizzatisi in gruppi, probabilmente colti nel sonno da veleno aereo, tutti accovacciati e ripiegati su s\u00e9 stessi a disegnare grandi anelli/spirali.\nAnalizzare le origini del mito del drago in Cina \u00e8 cosa abbastanza complessa.\nIl rinvenimento dei \"m\u00e8il\u00f3ng\" diede adito a supposizioni circa un loro presunto rinvenimento da parte di abitanti dell'Antica Cina che ne avrebbero fatto lo spunto per lo sviluppo dei loro bracciali di giada. D'altro canto, in Cina come altrove, si tende a supporre che la figura del drago sia stata assemblata mescolando caratteristiche fisiche di vari esponenti della paleofauna locale. Il naturalista He Xin ha perorato la causa di una derivazione del \"l\u00f3ng\" dal \"Crocodylus porosus\", il rettile vivente di maggiori dimensioni, o, meglio ancora, da qualche suo progenitore di maggiori dimensioni (varie sono le specie di \"Crocodylomorpha\" di dimensioni ben maggiori rispetto alle specie attuali datate al solo Cretaceo: es. il \"Deinosuchus\" dell'America Settentrionale o il \"Sarcosuchus\" africano). L'accostamento drago-coccodrillo sarebbe principalmente dovuto allo stretto legame del \"l\u00f3ng\" con l'acqua, suo \"habitat\" privilegiato nonch\u00e9 elemento da lui controllato. Il dragone portatore di pioggia sarebbe cos\u00ec una trasposizione delle capacit\u00e0 \"meteorologiche\" di coccodrilli/alligatori, capaci di percepire l'arrivo delle perturbazioni perch\u00e9 sensibili ai cambi di pressione dell'aria. Il binomio dragone-coccodrillo sarebbe poi confermato da quelle fonti storiche riportanti memorie di scontri tra eroi-salvatori e draghi infestanti corsi d'acqua: tale, per esempio, il caso del guerriero Zhou Chu, al tempo della Dinastia J\u00ecn (265-420), riportato nel \"Shishuo Xinyu\".Un altro approccio al problema delle origini del \"l\u00f3ng\" predilige un'interpretazione pi\u00f9 antropologica, tendente a leggere nella figura del dragone un esempio tangibile del sincretismo caratterizzante l'origine dell'Impero cinese, formatosi da un amalgama di popoli e tradizioni culturali. Il \"l\u00f3ng\" sarebbe dunque un miscuglio di vari animali totemici, frutto dell'unione tra diverse trib\u00f9, cominciata con divinit\u00e0 leggendari come N\u00fcwa (\u5973\u5aa7) e Fuxi (\u4f0f\u7fb2), molto simili ai \"N\u0101ga \" dell'India. Meglio ancora, una chiave di lettura vorrebbe il dragone frutto di una \"contaminatio\" araldica sull'originario modello del serpente che funse da stemma di Huang Di (\u9ec3\u5e1d), l'Imperatore Giallo, da lui arricchito con attributi araldici sottratti agli stemmi dei nemici sconfitti: le corna del cervo, le zampe dell'aquila, ecc.\nLa creatura mitologica.\nLo storico Wang Fu, vissuto al tempo della Dinastia Han, testimoni\u00f2 ai posteri l'esistenza di nove differenti caratteristiche che, nel loro insieme, danno al dragone cinese la sua identit\u00e0:\nAltre fonti forniscono differenti rassomiglianze tra le parti anatomiche della creatura e quelle di altri animali. Il sinologo Henri Dor\u00e9 ha codificato l'autentico dragone cinese come dotato di: corna di cervo, testa di coccodrillo, criniera di un leone, occhi di demone, collo di serpente, pancia di tartaruga, artigli di falco, palme di tigre, orecchie di vacca. Peculiarit\u00e0 della creatura \u00e8 poi quella di utilizzare, quale organo sensoriale uditivo, le corna e non le orecchie che sono prive di tale capacit\u00e0.Ultima peculiarit\u00e0 anatomica del dragone era la presenza di una perla sotto al suo mento.\nIl drago cinese era dunque un amalgama di parti anatomiche provenienti da altri animali tanto quanto la chimera e la manticora della mitologia greca ma mancava della loro natura poliedrica. Il \"l\u00f3ng\" aveva infatti un aspetto omogeneo e conciso, l\u00e0 dove, invece, la chimera greca ostentava l'evidenza della sua eterogeneit\u00e0.\nUn'altra chiave di lettura dell'eterogenea natura estetica del drago cinese si rif\u00e0 allo zodiaco e presenta la creatura come una mescolanza di attributi tipici alle altre undici bestie zodiacali cinesi. Il \"l\u00f3ng\" sarebbe dunque dotato dei baffi del topo, del cranio e delle corna del bue, degli artigli e delle zanne della tigre, della pancia del coniglio, del corpo di un serpente, delle zampe di un cavallo, della barba di una capra, dell'arguzia della scimmia, della cresta del gallo, delle orecchie del cane e del muso di un maiale.\nScarse ma comunque presenti le raffigurazioni del \"l\u00f3ng\" con ali di pipistrello, attributo tipico del demone nell'arte del Celeste Impero. Importante a questo punto ricordare che la mitologia cinese (i miti d'Oriente in generale) svincola le capacit\u00e0 aeronautiche del dragone dalla presenza di ali, l\u00e0 dove, invece, la mitologia occidentale segna una netta differenza tra i draghi vermiformi (v. Serpente-Ariete celtico) ed i draghi dotati di ali (v. Viverna) e quindi volanti.\nCreatura sostanzialmente benevola, il dragone aveva 117 scaglie, delle quali 81 \"yang\" (positive) e 36 \"yin\" (negative). La perla stessa, attributo tipico del dragone, era simbolo di prosperit\u00e0, ricchezza e buona sorte. La creatura acquisiva valenza negativa l\u00e0 dove la sua furia andava a simboleggiare l'aspetto distruttivo e non pi\u00f9 unicamente benefico dell'elemento acqua: alluvioni, maremoti e tempeste. Questa accezione distruttivo-malvagia, in disaccordo rispetto all'originale natura positiva, della creatura \"drago\" si dovette all'intromissione del buddhismo nella cultura della Cina.\nOltre alla capacit\u00e0 di volare, la natura sovrannaturale del dragone si manifesta in una variegata serie di altri poteri mistici. Il \"l\u00f3ng\" \u00e8 creatura muta-forma: pu\u00f2 trasformarsi in un baco da seta tanto quanto ingigantirsi sino a divenire grande quanto l'universo stesso. La sua affinit\u00e0 con l'elemento acquatico gli permette di immergersi tra i flutti tanto quanto di acquattarsi tra le nuvole. Meglio ancora, il dragone sarebbe capace di trasformarsi in acqua, originare fenomeni meteorologici come la pioggia, mimetizzarsi con l'ambiente circostante sino a divenire invisibile.\nNel folklore cinese, si ritiene che l'effigie del dragone debba sempre essere rivolta verso l'alto. Sarebbe infatti di cattivo auspicio rivolgere la creatura verso il basso, verso la terra, quasi si volesse precluderle la possibilit\u00e0 di spiccare il volo per librarsi verso i cieli. \u00c8 poi credenza diffusa che il ricorso al \"l\u00f3ng\" quale proprio stemma sia da intendersi come arma a doppio taglio: simbolo di potenza, la creatura pu\u00f2 essere usata come simbolo solo da chi \u00e8 sufficientemente potente da domarne il sovrannaturale potere (non a caso, il dragone \u00e8 simbolo dell'Imperatore cinese). Un debole verrebbe infatti consumato dalla forza stessa del drago di cui vuole servirsi come stemma. Simili considerazioni valgono, al giorno d'oggi, per i cinesi, soprattutto membri di organizzazioni criminali (v. Triade), che decidono di marcare il proprio corpo con il dragone tramite tatuaggio.\nDragoni, acque e fenomeni atmosferici.\nCome anticipato, il \"l\u00f3ng\" aveva un fortissimo legame con l'elemento acquatico, sia nelle sue manifestazioni tangibili (laghi, fiumi, cascate) sia nelle manifestazioni atmosferiche (tornado, trombe d'aria originatesi sopra specchi d'acqua, ecc.).\nIn questa sua incarnazione dello spirito elementale, il dragone \u00e8 per\u00f2 raffigurato quale creatura antropomorfa pi\u00f9 che bestiale. Il \"l\u00f3ng\" diventa dunque un umanoide con paludamenti regali, conservante solo la testa della creatura mitologica, testa ornata da una corona. Da ci\u00f2 trae origine il mito dei \"Re Dragoni\" che presiedono i quattro mari della Cina: il Mare dell'Est (Mar Cinese Orientale), il Mare dell'Ovest (Mar Giallo), il Mare del Sud (Mar Cinese Meridionale) ed il Mare del Nord (Lago Baikal). Divinit\u00e0 potenti e largamente adorate, questi sovrani dalla testa di drago estendevano la loro influenza a tutti i fenomeni acquatico-atmosferici del loro regno di competenza. Sovente, in epoca pre-moderna, i villaggi cinesi prospicienti al mare o a grossi corsi/specchi d'acqua avevano templi dedicati al culto del locale Re-Dragone. Presso questi luoghi di culto si officiavano, in tempi di crisi idrico-correlata (siccit\u00e0 o inondazione), rituali di massa quali preghiere, sacrifici propiziatori, ecc., per cattivarsi il favore della divinit\u00e0.\nIl sovrano di Wuyue, durante il Periodo delle Cinque Dinastie e dei Dieci Regni (907-979), era noto con l'appellativo di \"Re Dragone\" per l'attenzione profusa nella promozione di opere idrico-ingegneristiche volte a controllare i danni prodotti dal capriccio delle maree.\nSimbolo del potere imperiale.\nNel mito cinese, i primi autarchi che riunirono sotto il loro scettro l'ecumene del \"Popolo dai capelli neri\" erano legati alla figura del \"l\u00f3ng\". Yandi, monarca semi-leggendario della Cina proto-storica, sarebbe stato un ibrido uomo-dragone. Huang Di, il cui stemma era appunto un dragone, secondo la leggenda ascese al cielo nella forma di un dragone. Proprio per questa vicinanza degli ancestrali sovrani con i draghi, i Cinesi indicano s\u00e9 stessi come \"Discendenti del Drago\". Parimenti, queste leggende spiegano il perch\u00e9, sin dall'inizio, il \"l\u00f3ng\" sia divenuto simbolo del potere imperiale in Cina salvo poi divenire, gi\u00e0 al tempo della Dinastia Qing, simbolo della Cina stessa e del suo popolo.\nLa forma canonica del drago imperiale ritrae la creatura di colore giallo/oro con zampe munite di cinque artigli. Come simbolo, il \"l\u00f3ng\" figurava sulle vesti del Figlio del Cielo, sui suoi stendardi e sugli edifici vicini alla sua persona: es. frequentissimo \u00e8 l'uso del drago quale stilema decorativo nella Citt\u00e0 Proibita di Pechino. Il trono imperiale cinese era chiamato, non a caso, \"Trono del Drago\".\nSimbolo intimo dell'Imperatore, il \"l\u00f3ng\" ne marchiava spesso anche le carni. Frequente \u00e8 la menzione di segni draghiformi sul corpo dei rampolli della dinastia imperiale tanto quanto su quelli di usurpatori di successo.\nContestualmente al binomio Imperatore-\"L\u00f3ng\" l'Imperatrice ebbe quale suo simbolo distintivo la \"fenghuang\".\nPersistenze moderne.\nSeppur sia diventato, al pari di altre creature mitologiche, un elemento grafico-decorativo della cultura mediatica moderna, il \"l\u00f3ng\" conserva ancora un suo ruolo ben definito all'interno del folklore cinese. \u00c8 ancora oggi molto persistente il mito dei Re Dragoni, celebrati durante il Capodanno cinese ed ancora oggetto di una velata venerazione in talune aree rurali della Cina.\nDescrizione e Tassonomia.\nTassonomia Neolitica.\nLa pi\u00f9 antica raffigurazione del dragone cinese \u00e8 lo \"zh\u016bl\u00f3ng\" della Cultura di Hongshan, sviluppatasi in un territorio grossomodo sovrapponibile a quello dell'attuale Mongolia Centrale. Questo \"Drago Maiale\" era una creatura serpentiforme con un muso prognato molto simile a quello di un cinghiale. Da questo archetipo svilupparono, al tempo della Dinastia Shang, sia l'ideogramma \"l\u00f3ng\" sia il dragone vero e proprio.\nSpecie, sotto-razze e \"L\u00f3ng\" degni di nota.\nLa letteratura e la mitologia della Cina Imperiale descrivono svariate tipologie di drago oltre al \"long\" propriamente detto. Il linguista Michael Carr analizz\u00f2 ed attest\u00f2 la presenza di oltre 100 nomi di draghi nella produzione letteraria dei \"Classici cinesi\". La quasi totalit\u00e0 di questi nomi presenta per\u00f2 sempre il suffisso \"-\"long\"\":\nMolto rari invece i casi in cui \"\"long\"-\" viene utilizzato come prefisso:\nAlcuni dragoni non presentano invece alcun riferimento alla parola \"long\":\nGli studiosi cinesi dirimano questo variegato insieme di creature in diverse classificazioni. L'imperatore Huizong di Song, per esempio, canonizz\u00f2 le figure dei cinque Re-Dragoni in base al loro colore:\nOra, tenendo presente che il Dragone Azzurro \u00e8 gi\u00e0 presente nella nomenclatura dei punti cardinali cinesi (il \"Si Ling\"), i Dragoni Vermiglio, Bianco e Nero vanno a sostituire, rispettivamente, l'Uccello Vermiglio (Sud), la Tigre Bianca (Ovest) e la Tartaruga Nera (Nord), mentre il Dragone Giallo si \"posiziona\" nel centro, producendo cos\u00ec una variante a cinque voci della toponomastica cardinale \"classica\" cinese.\nIl drago cinese nella cultura globale e nei media.\nNel manga \"One Piece\" di Eiichir\u014d Oda, uno dei pi\u00f9 potenti personaggi dell'opera, l'Imperatore Kaido, ha la capacit\u00e0 di trasformarsi in un grande e minaccioso drago cinese; un altro personaggio, il giovane Kozuki Momonosuke possiede anch'egli la medesima abilit\u00e0, avendo mangiato un frutto del diavolo artificiale. \nNel manga \"Dragon Ball\" di Akira Toriyama, Shenron, il drago delle sette sfere del drago, \u00e8 ispirato alla figura del drago cinese, capace di esprimere un qualsiasi desiderio da parte di chi \u00e8 stato capace di riunire tutte e sette le sfere e invocando cos\u00ec il drago. \nAnche Gyarados, della serie di \"Pok\u00e9mon\", \u00e8 chiaramente ispiratato al classico drago cinese. Curiosamente, pur non essendo nel gioco un tipo drago, pu\u00f2 comunque imparare mosse di questo tipo, come Ira di Drago, Dragodanza e Tornado."}
{"id": "1201398", "revid": "2044109", "url": "https://it.wikipedia.org/wiki?curid=1201398", "title": "Douglas DC-7", "text": "Il Douglas DC-7 \u00e8 un quadrimotore da trasporto di linea passeggeri e, nella sua versione DC-7F da trasporto merci (cargo), ad ala bassa sviluppato dall'azienda statunitense Douglas Aircraft Company nei primi anni cinquanta.\nIntrodotto nel maggio 1953, fu l'ultimo modello destinato al trasporto aereo civile equipaggiato con gruppi motoelica realizzato dalla Douglas ed il primo in grado di volare senza scalo da est ad ovest attraverso gli Stati Uniti continentali.\nNella sua versione a lungo raggio pi\u00f9 recente, la DC-7C, venne soprannominato \"Seven Seas\" (sette mari) in quanto potenzialmente in grado di trasportare il suo carico di 110 passeggeri in ogni parte del mondo.\nDei 338 esemplari costruiti, realizzati tra il 1953 ed il 1958, la maggior parte sono stati convertiti alla versione DC-7F cargo o rottamati, tuttavia alcuni di essi risultano ancora operativi nella lotta aerea antincendio, nella localizzazione dei satelliti artificiali e nelle competizioni aeronautiche.\nStoria del progetto.\nLa forte competizione postbellica fra Douglas e Lockheed nel mercato dei velivoli a lungo raggio produsse svariati e bellissimi modelli di successo.\nIl Douglas DC-7 fu l'ultimo prodotto della famiglia dei quadrimotori a pistoni iniziata con il DC-4 ed anche l'ultimo aereo ad elica dell'industria di Donald Wills Douglas. Con i suoi potenti motori radiali turbocompressi Wright, il DC-7 venne commercializzato nel 1953, riscuotendo subito grande successo tra le compagnie aeree.\nLa produzione cess\u00f2 nel 1958 con 338 aeromobili venduti, di cui 128 dell'ultima serie, che gli valse il soprannome di \"Seven Seas\" da parte della BOAC."}
{"id": "1201403", "revid": "2519", "url": "https://it.wikipedia.org/wiki?curid=1201403", "title": "Leirfjord", "text": "Leirfjord \u00e8 un comune norvegese della contea di Nordland.\nIl capoluogo del comune \u00e8 Leland."}
{"id": "1201405", "revid": "125387794", "url": "https://it.wikipedia.org/wiki?curid=1201405", "title": "Ricchezza", "text": "La ricchezza, in senso economico, \u00e8 la larga disponibilit\u00e0 di beni materiali e denaro. La ricchezza \u00e8 chiamata a misurare il benessere economico di un soggetto fisico (persone, famiglie ecc.) o giuridico (societ\u00e0, impresa, Stato ecc.) ed \u00e8 un parametro utilizzato in economia che stima la quantit\u00e0 di beni tangibili e intangibili, nella piena disponibilit\u00e0 del soggetto, che abbiano valore di mercato e siano in grado di produrre reddito.\nIl termine (originariamente significante il regnare, quindi il potere) \u00e8 riferibile a ogni abbondanza, ad esempio per indicare l'abbondanza di virt\u00f9 umane in una singola persona (ricchezza morale).\nDistribuzione della ricchezza nel mondo.\nNel suo rapporto sulla ricchezza del 2019 la societ\u00e0 svizzera Credit Suisse ha suddiviso la popolazione mondiale adulta in diverse fasce sulla base della ricchezza netta, analizzandone consistenza numerica e distribuzione geografica. \nSempre secondo gli studi della societ\u00e0 elvetica, rispetto al 2018 la crescita della ricchezza detenuta dagli individui \u00e8 stata modesta e la crescita della disuguaglianza si \u00e8 attenuato, dopo il picco del 2016.\nElenco (2019).\nElenco dei paesi a secondo la ricchezza media degli adulti, in USD. \u00c8 indicato, inoltre, la mediana dei patrimoni degli adulti. La mediana rifletta anche le differenze all'interno di un paese e quindi indica pi\u00f9 precisamente la situazione delle persone in questo paese. Questi dati, provenienti dagli studi della Credit Suisse, in parte sono stime.\nLa ricchezza in Italia.\nSecondo un\u2019indagine statistica effettuata dalla Banca d'Italia e pubblicata nel 2012, il valore medio della ricchezza netta delle famiglie italiane, considerando beni mobili e immobili (al valore di mercato medio su base statistica), risultava di 218.000 euro, ma il 30% pi\u00f9 povero delle famiglie italiane, con 7.000 euro di ricchezza media, deteneva meno dell'1% della ricchezza complessiva, mentre il 5% pi\u00f9 ricco poteva vantare mediamente un patrimonio netto di 1.280.000 euro e rappresentava pi\u00f9 del 30% della ricchezza. Le famiglie benestanti, che controllavano il 45% circa della ricchezza italiana, disponevano in media di un patrimonio netto pari a 405.000 euro. I dati dimostrano che in Italia la distribuzione della ricchezza \u00e8 fortemente asimmetrica, fatto che si pu\u00f2 constatare anche mediante il confronto tra il valore della media e quello della mediana (138.000 euro). \nTra il 2012 e il 2014 la ricchezza media \u00e8 diminuita dell'11% e il coefficiente di Gini della concentrazione della ricchezza netta \u00e8 sceso di tre punti, arrivando a toccare il 61%. Ci\u00f2 \u00e8 dovuto soprattutto alla diminuzione del valore degli immobili posseduti dalle famiglie pi\u00f9 ricche e la diminuzione dell'ammontare delle passivit\u00e0 finanziarie, che ha causato un aumento del patrimonio delle famiglie al di sotto della mediana. Invece, tra il 1995 e il 2014 la ricchezza media \u00e8 aumentata dell'8% e la mediana di circa il doppio.\nLa tabella che segue riporta i dati forniti dalla Banca d'Italia sulla ricchezza netta delle famiglie italiane nel 2014 e mostra, in percentuale, quante famiglie con una determinata caratteristica si collocano nelle dieci fasce di ricchezza netta (espresse in euro). Si consideri che le caratteristiche individuali, come l'et\u00e0 o il titolo di studio, sono riferite al \"capofamiglia\", inteso come il maggior percettore di reddito all'interno della famiglia.\nRicchezza e religione.\nDiverso \u00e8 l'approccio delle maggiori religioni alla ricchezza: ad esempio per il Cristianesimo la ricchezza \u00e8 una condizione che conduce alla perdizione (celebre \u00e8 il passo in Mt 19:24 o Lc 18:25), mentre per le religioni indiane, come l'induismo, nascere benestante \u00e8 una ricompensa per i meriti nelle vite precedenti. Per questa ragione in India l'ostentazione della ricchezza \u00e8 un fatto accettabile, mentre nei paesi cristiani \u00e8 riprovevole; in entrambi i casi \u00e8 comunque importante l'elemosina per accedere alla ricompensa dopo la morte."}
{"id": "1201406", "revid": "422722", "url": "https://it.wikipedia.org/wiki?curid=1201406", "title": "Banda proibita indiretta", "text": "Nella fisica dei semiconduttori, una banda proibita indiretta, detta anche \"bandgap\" indiretta, \u00e8 una banda proibita nella quale l'energia minima nella banda di conduzione \u00e8 spostata di un vettore k relativo alla banda di valenza. Il vettore-k differenza rappresenta una differenza di quantit\u00e0 di moto.\nI semiconduttori che posseggono una banda proibita indiretta sono inefficienti nell'emissione di luce.\nCi\u00f2 perch\u00e9 ogni elettrone presente nella banda di conduzione si assesta velocemente all'energia minima di quella banda. Questi ultimi richiedono una minima fonte di momento che gli permetta di superare la soglia e di cadere nella banda di valenza. I fotoni posseggono poco momento in confronto a questo livello di energia. Il \"calcio\" di momento di un fotone emesso o assorbito \u00e8 trascurabile e le transizioni dirette sono per la maggior parte 'verticali' nello spazio k. \nDato che l'elettrone non pu\u00f2 riguadagnare la banda di valenza per ricombinazione radiante, gli elettroni della banda di conduzione resistono molto tempo prima di ricombinarsi in modi meno efficienti. Il silicio \u00e8 un semiconduttore a banda proibita indiretta, perci\u00f2 non \u00e8 generalmente utile nei diodi LED o diodi laser.\nComunque, nel silicio, le ricombinazioni indirette (non radiative) possono avvenire in difetti puntuali o in irregolarit\u00e0 ai bordi (superficiali). Se agli elettroni eccitati \u00e8 impedito il raggiungimento di questi siti di ricombinazione, essi non hanno altre possibilit\u00e0 che ricadere nella \nbanda di valenza attraverso un processo radiativo. Questo pu\u00f2 essere realizzato creando un circolo di dislocazione nel silicio. Al bordo di questo circolo, i piani al di sopra e al di sotto del \"disco di dislocazione\" sono tirati all'esterno, creando una pressione negativa, che innalza l'energia della banda di conduzione in modo sostanziale, facendo in modo che gli elettroni non possano superare questo bordo. A patto che l'area direttamente sopra il disco di dislocazione sia privo di difetti (inibendo cos\u00ec le ricombinazioni non-radiative), gli elettroni ricadranno nel guscio di riposo mediante ricombinazioni radiative, ossia emettendo luce. Questo principio \u00e8 la base per la realizzazione dei DELED (\"Dislocation\"-\"Engineered\" LED).\nAllo stesso modo l'assorbimento della luce ad una \"gap\" indiretta \u00e8 molto pi\u00f9 debole che ad una diretta. Poich\u00e9 nel processo di emissione devono valere entrambe le leggi di conservazione dell'energia e del momento, l'unico modo per promuovere un elettrone dal massimo della banda di valenza al minimo della banda di conduzione \u00e8 di emettere (o assorbire) simultaneamente un fonone che compensi il momento mancante: questa transizione combinata (del secondo ordine) ha una probabilit\u00e0 molto minore. \nL'assorbimento (colore) di un materiale a \"gap\" indiretta di solito dipende dalla temperatura pi\u00f9 che per un materiale a \"gap\" diretta, perch\u00e9 a basse temperature (per esempio 4 K) i fononi non sono disponibili per un processo combinato (vibronico). Per esempio il silicio comincia a trasmettere luce rossa a queste temperature, perch\u00e9 i fotoni rossi non hanno energia sufficiente per un processo diretto. \nIn alcuni materiali con banda proibita indiretta il valore della banda proibita \u00e8 negativo, perci\u00f2 il massimo della banda di valenza \u00e8 pi\u00f9 alta del minimo della banda di conduzione. Tali materiali sono conosciuti come semimetalli."}
{"id": "1201409", "revid": "1318658", "url": "https://it.wikipedia.org/wiki?curid=1201409", "title": "Monte Pico", "text": "Il Monte Pico (2.351 - in portoghese \"Ponta do Pico\") \u00e8 il punto pi\u00f9 alto del vulcano omonimo, situato nell'isola di Pico (Portogallo), nell'arcipelago delle Azzorre. La cima della montagna \u00e8 alta 2.351\u00a0m ed \u00e8 il punto pi\u00f9 alto della Regione Autonoma delle Azzorre e di tutto il Portogallo. Misurato a partire dalla contigua zona abissale, l'edificio vulcanico \u00e8 alto quasi 5.000\u00a0m, di cui quasi la met\u00e0 \u00e8 sommersa nell'Oceano Atlantico.\nIl vulcano \u00e8 relativamente recente, in quanto ha approssimativamente 750.000 anni di et\u00e0. Erutt\u00f2 per l'ultima volta nel XVIII secolo nella sua parte sud-orientale.\nSi pu\u00f2 arrivare in vetta in circa tre-quattro ore di ascensione, durante le quali si coprono poco pi\u00f9 di 1.000 metri di dislivello, dall'ultimo posto raggiungibile in auto: la Casa da Montanha. L'ascesa faticosa a causa della forte pendenza lungo tutto il percorso e della necessit\u00e0 di portare con s\u00e9 molta acqua. L'accesso \u00e8 soggetto a strette regole di capacit\u00e0 ambientale, per cui non sono ammesse pi\u00f9 di 160 persone contemporaneamente lungo il percorso; \u00e8 possibile per\u00f2 attendere che progressivamente ritornino le persone e si liberino i posti per iniziare la salita\nNella parte pi\u00f9 bassa del pendio si trova il Paesaggio della cultura vinicola dell'isola Pico, classificato dall'UNESCO come Patrimonio dell'umanit\u00e0."}
{"id": "1201410", "revid": "123367", "url": "https://it.wikipedia.org/wiki?curid=1201410", "title": "Beos", "text": ""}
{"id": "1201412", "revid": "51032", "url": "https://it.wikipedia.org/wiki?curid=1201412", "title": "Epitelioma adamantino", "text": ""}
{"id": "1201413", "revid": "2519", "url": "https://it.wikipedia.org/wiki?curid=1201413", "title": "Lur\u00f8y", "text": "Lur\u00f8y \u00e8 un comune norvegese della contea di Nordland."}
{"id": "1201414", "revid": "287204", "url": "https://it.wikipedia.org/wiki?curid=1201414", "title": "Luroy", "text": ""}
{"id": "1201415", "revid": "647919", "url": "https://it.wikipedia.org/wiki?curid=1201415", "title": "Bimestrale", "text": ""}
{"id": "1201416", "revid": "80339", "url": "https://it.wikipedia.org/wiki?curid=1201416", "title": "Aginskoye", "text": ""}
{"id": "1201421", "revid": "80339", "url": "https://it.wikipedia.org/wiki?curid=1201421", "title": "Kirzhach", "text": ""}
{"id": "1201424", "revid": "697352", "url": "https://it.wikipedia.org/wiki?curid=1201424", "title": "Fiat 508C", "text": ""}
{"id": "1201425", "revid": "2519", "url": "https://it.wikipedia.org/wiki?curid=1201425", "title": "L\u00f8dingen", "text": "L\u00f8dingen \u00e8 un comune norvegese della contea di Nordland."}
{"id": "1201426", "revid": "78273", "url": "https://it.wikipedia.org/wiki?curid=1201426", "title": "Lodeynoye Pole (base aerea)", "text": ""}
{"id": "1201427", "revid": "287204", "url": "https://it.wikipedia.org/wiki?curid=1201427", "title": "Lodingen", "text": ""}
{"id": "1201429", "revid": "76963", "url": "https://it.wikipedia.org/wiki?curid=1201429", "title": "Gabrielle Scollay", "text": "Gabrielle \u00e8 conosciuta per aver interpretato il ruolo di Amy nella seconda stagione della serie televisiva \"Blue Water High\"."}
{"id": "1201432", "revid": "2519", "url": "https://it.wikipedia.org/wiki?curid=1201432", "title": "Mel\u00f8y", "text": "Mel\u00f8y \u00e8 un comune norvegese della contea di Nordland."}
{"id": "1201433", "revid": "287204", "url": "https://it.wikipedia.org/wiki?curid=1201433", "title": "Meloy", "text": ""}
{"id": "1201434", "revid": "1745361", "url": "https://it.wikipedia.org/wiki?curid=1201434", "title": "Perse", "text": ""}
{"id": "1201437", "revid": "767487", "url": "https://it.wikipedia.org/wiki?curid=1201437", "title": "Famous 4 Madness", "text": "Famous 4 Madness \u00e8 il quarto album in studio degli Shameless, uscito nel 2007 per l'Etichetta Spice Records."}
{"id": "1201439", "revid": "6923", "url": "https://it.wikipedia.org/wiki?curid=1201439", "title": "Ralph DePalma", "text": ""}
{"id": "1201440", "revid": "2519", "url": "https://it.wikipedia.org/wiki?curid=1201440", "title": "Moskenes", "text": "Moskenes \u00e8 un comune norvegese della contea di Nordland.\nAll'interno del comune \u00e8 presente il piccolo villaggio di S\u00f8rv\u00e5gen."}
{"id": "1201442", "revid": "1793900", "url": "https://it.wikipedia.org/wiki?curid=1201442", "title": "Treasure Island Hotel and Casino", "text": "Il Treasure Island (a volte chiamato solo \"TI\") \u00e8 un hotel e casin\u00f2 di Paradise, di 2.885 stanze.\n\u00c8 situato al \"3300 South Las Vegas Boulevard\", vale a dire sulla Las Vegas Strip.\n\u00c8 dotato di un particolare tram che lo collega al \"The Mirage\", infatti il \"Treasure Island\" venne costruito dalla \"Mirage Resorts\" di Steve Wynn, la stessa societ\u00e0 che possedeva il The Mirage e altri \"resort\" in giro per Las Vegas e per il mondo.\nNel 2000 la \"Mirage Resorts\" si \u00e8 fusa con un'altra compagnia dando vita alla \"MGM Mirage\", la nuova societ\u00e0 \u00e8 quindi diventata proprietaria di questa struttura.\nL'edificio venne aperto al pubblico il 27 ottobre 1993, in origine venne costruito e avviamento come luogo di intrattenimento per famiglia intere e non per soli adulti, infatti all'interno del \"Treasure Island\" venivano spesso rappresentate recite con pirati e perfino scene di battaglie navali, era dotato inoltre di parecchi luoghi in cui i bambini potevano svagarsi, in seguito per\u00f2 questa tendenza ad attirare clientele di famiglie complete venne sempre pi\u00f9 limitato e in seguito praticamente abbandonata per concentrarsi (nel miglior stile di Las Vegas) sul gioco d'azzardo e sulle attivit\u00e0 per maggiorenni, comunque tuttora nell'hotel l'atmosfera \"piratesca\" si pu\u00f2 respirare in molti punti . Nel 2003, a coronamento di questa politica venne rimossa l'insegna con la bandiera con teschi e ossa dei pirati per fare posto ad un pi\u00f9 sobrio \"TI\", anche gli show sono stati modificati, trattano ancora i temi dei pirati, ma sono stati resi pi\u00f9 \"adulti\" dalla presenza di ballerine e ballerini che si esibiscono in danze con costumi molto ridotti, .\nIl \"Treasure Island\" \u00e8 la sede dello spettacolo \"Myst\u00e8re\" della famosissimo gruppo di giocolieri e acrobati del Cirque du Soleil.\nAll'interno dell'edificio sono presenti anche alcuni ristoranti, tra questi il \"Social House\", il \"Francesco's\", \"Isla\" e \"Cantor's Deli\".\nIl 18 dicembre 2008 il casin\u00f2 \u00e8 stato venduto al miliardario Phil Ruffin.\nNel videogioco \"\" \u00e8 possibile vederne una riproduzione nella citt\u00e0 di Las Venturas, lungo la via principale ovviamente chiamata The Strip, nome preso dalla via principale di Las Vegas."}
{"id": "1201444", "revid": "92375418", "url": "https://it.wikipedia.org/wiki?curid=1201444", "title": "COGAG", "text": "Il sistema COGAG (Combined gas turbine and gas turbine) \u00e8 un tipo di propulsione navale nel quale due turbine a gas sono connesse ad un'unica elica ed il sistema di trasmissione si occupa che una delle due turbine o le due turbine accoppiate agiscano sull'asse dell'elica.\nIl sistema delle due turbine presenta il vantaggio di poter disporre di due differenti configurazioni di potenza. L'efficienza della combustione delle turbine a gas \u00e8 migliore quando \u00e8 vicina al massimo livello della sua potenza, quindi una turbina di bassa potenza, operando al limite massimo della sua potenza \u00e8 pi\u00f9 efficiente di una di potenza doppia che eroga met\u00e0 della sua potenza. Questo sistema permette un risparmio di energia quando la nave viaggia alla velocit\u00e0 di crociera.\nParagonato al sistema CODAG (combinato diesel e gas) o CODOG (combinato diesel o gas), i sistemi COGAG occupano uno spazio minore, ma sono meno efficienti alla velocit\u00e0 di crociera e meno efficienti dei sistemi CODAG negli spunti ad alta velocit\u00e0.\nIl sistema COGAG \u00e8 presente sulla portaerei Illustrious, nave ammiraglia della Royal Navy dopo la messa in disarmo della gemella Invincible avvenuto il 3 agosto 2005, e sulle portaerei Cavour e Garibaldi della Marina Militare Italiana."}
{"id": "1201448", "revid": "1745361", "url": "https://it.wikipedia.org/wiki?curid=1201448", "title": "Prefettura di Lesbo", "text": "La prefettura di Lesbo () \u00e8 una delle tre prefetture in cui era suddivisa la regione greca dell'Egeo Settentrionale, abolita a partire dal 1\u00ba gennaio 2011 a seguito dell'entrata in vigore della riforma amministrativa detta Programma Callicrate\nIl capoluogo era la citt\u00e0 di Mitilene.\nLa prefettura aveva un territorio esclusivamente insulare e comprendeva le isole di Lesbo, Lemno e Agios Efstratios.\nSuddivisione amministrativa.\nDal 1997, con l'attuazione della \"riforma Kapodistrias\", la prefettura di Lesbo era suddivisa in diciassette comuni e una comunit\u00e0."}
{"id": "1201449", "revid": "36426", "url": "https://it.wikipedia.org/wiki?curid=1201449", "title": "Duomo di Perugia", "text": ""}
{"id": "1201450", "revid": "36426", "url": "https://it.wikipedia.org/wiki?curid=1201450", "title": "Cattedrale di Perugia", "text": ""}
{"id": "1201452", "revid": "767487", "url": "https://it.wikipedia.org/wiki?curid=1201452", "title": "Super Hardcore Show", "text": "Super Hardcore Show \u00e8 un live album degli Shameless, uscito nel 2003 per l'Etichetta Rsr Music."}
{"id": "1201454", "revid": "339392", "url": "https://it.wikipedia.org/wiki?curid=1201454", "title": "Festa della Madonna della Visitazione (Enna)", "text": ""}
{"id": "1201458", "revid": "2519", "url": "https://it.wikipedia.org/wiki?curid=1201458", "title": "Nesna", "text": "Nesna \u00e8 un comune norvegese della contea di Nordland."}
{"id": "1201459", "revid": "767487", "url": "https://it.wikipedia.org/wiki?curid=1201459", "title": "Kathak", "text": "Il Kathak \u00e8 una danza e un genere musicale indiano originario dello Stato dell'Uttar Pradesh.\nIl nome Kathak deriva dal sanscrito \"katha\", che significa storia, e \"kathaka\" ossia colui che narra una storia.\nIl Kathak \u00e8 una danza laica del nord mongolico e musulmano; interpreti di tale danza sono danzatrici cortigiane riccamente vestite. Si trattava di un intrattenimento sensuale che aveva come temi la celebrazione dinastica e le imprese e gli amori degli eroi mitici.\nLa colonizzazione e l'impoverimento causarono, come gi\u00e0 successo per le Devadasi, un cambio di immagine. Si andarono affermando danzatrici-prostitute che avevano appreso in modo approssimativo l'arte della danza contribuendo a renderla uno svago popolare."}
{"id": "1201469", "revid": "287204", "url": "https://it.wikipedia.org/wiki?curid=1201469", "title": "Urashima Taro", "text": ""}
{"id": "1201470", "revid": "1598370", "url": "https://it.wikipedia.org/wiki?curid=1201470", "title": "Decade", "text": "Una d\u00e8cade, termine derivante dal greco \"dek\u00e1s\", attraverso il latino \"dec\u0101s\" (\"gruppo di dieci\", \"decina\"), \u00e8 un periodo di dieci giorni. Per estensione, l'espressione antica valeva anche come designazione della paga dei soldati, che veniva distribuita appunto ogni dieci giorni.\nBench\u00e9 non presente in alcuni dizionari, il termine \u00e8 anche usato in luogo di decennio.\nGi\u00e0 in uso nel calendario ateniese, dove indicava un terzo del mese, la decade venne in seguito ripresa nel calendario rivoluzionario francese, che diede anche un nome ai 10 giorni che la componevano: primid\u00ec, duod\u00ec, trid\u00ec, quartid\u00ec, quintid\u00ec, sestid\u00ec, settid\u00ec, ottid\u00ec, nonid\u00ec, decad\u00ec.\nIl termine \"decade\" \u00e8 inoltre di uso comune nella terminologia scientifica in italiano, in cui indica un'unit\u00e0 di misura logaritmica, esattamente un fattore dieci. Due decadi corrispondono dunque a un fattore cento, tre ad un fattore mille, e cos\u00ec via. \u00c8 d'uso comune nei grafici logaritmici, sui cui assi si usano unit\u00e0 che indicano rapporti. In Elettronica e Teoria dei sistemi \u00e8 d'uso rappresentare spettri e funzioni di trasferimento su grafici bilogaritmici, sul cui asse delle ascisse si trovano le decadi, e in quello delle ordinate i decibel (altra unit\u00e0 logaritmica, per esprimere ampiezze).\nQuando ci si riferisce al dominio del suono, le decadi risultano per\u00f2 essere un'unit\u00e0 troppo grande. Convenzionalmente infatti, si considera la banda udibile dagli esseri umani compresa tra 20\u00a0Hz e 20\u00a0kHz, un intervallo di solo tre decadi. In questi casi si preferisce quindi un'unit\u00e0 pi\u00f9 piccola, l'ottava, di derivazione musicale, che indica un fattore due, nonostante il suo nome. Il motivo del numero otto deriva dalla circostanza che, nel nostro sistema temperato occidentale, l'ottava nota di una scala ha frequenza doppia della nota di partenza."}
{"id": "1201473", "revid": "884077", "url": "https://it.wikipedia.org/wiki?curid=1201473", "title": "Veneziamestre Rugby 1986", "text": "Il Veneziamestre Rugby 1986 fu un club italiano di rugby a 15 di Venezia.\nNacque il 6 ottobre 1986 come Venezia Mestre Rugby Football Club per fusione delle realt\u00e0 rugbistiche veneziane rappresentanti i due principali centri cittadini: il Venezia Rugby Football Club, fondato nel 1948 e rappresentante la laguna, e il Rugby Mestre, fondato nel 1965 e rappresentante la terraferma.\nDopo quasi un ventennio nelle serie minori del campionato italiano, nel 2005 la prima squadra fu promossa in Super 10, la prima divisione nazionale, e, salvo una parentesi in A1, mantenne la categoria fino al 2011 quando la squadra venne esclusa dal campionato e la Societ\u00e0 dichiarata fallita causa insolvenze finanziarie dal Tribunale di Venezia nel mese di dicembre.\nDurante le cinque stagioni di militanza in Super 10, il Casin\u00f2 di Venezia fu sponsor principale e \"title\" sponsor della formazione; per questa ragione la squadra fu spesso nota semplicemente come \"Casin\u00f2 di Venezia\".\nStoria.\nLe origini.\nLa partica del rugby a Venezia ebbe origine negli anni 1930, prime notizie datate 1936, con la formazione di una squadra nel GUF Venezia, emanazione dei gruppi universitari fascisti, che partecip\u00f2 alla Divisione Nazionale 1940-41.\nSolo nel dopoguerra, nel 1948, si form\u00f2 la prima societ\u00e0 sportiva con il nome di Veneziana Rugby, che vestiva maglie di colore giallo-rosso a strisce orizzontali.\nDal Venezia Rugby al Venezia RFC.\nNegli anni cinquanta, con l'arrivo della sponsorizzazione \"Faema\", la ristrutturazione societaria in Venezia Rugby port\u00f2 al cambiamento dei colori sociali, divenuti bianco e granata. In quegli anni, la prima squadra milit\u00f2 in serie B, all'epoca il campionato nazionale di seconda divisione. Dopo l'era Faema, arriv\u00f2 la \"Pelv\", e al termine della stagione 1955-56, si classific\u00f2 prima nel proprio girone, venendo assegnata al campionato di serie A per la stagione successiva. Milit\u00f2 in massima serie nel 1956-57 e 1957-58, classificandosi rispettivamente 5\u00aa e 3\u00aa nel girone, prima di rinunciarvi nel 1958-59, costretta ad interrompere l'attivit\u00e0 per mancanza di un impianto sportivo dopo che il Comune di Venezia non rinnov\u00f2 l'affitto dello stadio Penzo. Nell'estate 1959, grazie alla contributo del CUS Venezia, la Societ\u00e0 si iscrisse al campionato di serie A 1959-60, piazzandosi al 6\u00ba posto nel girone B. La partecipazione all'Eccellenza 1960-61 fu l'ultima stagione in prima divisione, terminata con la retrocessione in serie B.\nDopo la partecipazione del 1959, nel 1967 venne creata la sezione rugby in seno al CUS Venezia, e la successiva ridenominazione della squadra in CUS Venezia Rugby. Per pi\u00f9 di quindici anni la formazione veneziana occup\u00f2 saldamente i vertici della serie B nazionale, pur non riuscendo mai ad accedere alla prima divisione; la sconfitta nello spareggio promozione 1966-67 fu il tentativo pi\u00f9 prossimo alla promozione. Nel 1997 il club venne relegato in serie C, ma quattro stagioni pi\u00f9 tardi riconquist\u00f2 la categoria. Nel 1982, con l'uscita del CUS, la Societ\u00e0 cambi\u00f2 denominazione in Venezia Rugby Football Club, che, dopo tre anni di serie B, retrocedette anch'esso in C nel 1985.\nIl Venezia Mestre RFC.\nIl 6 ottobre 1986, al termine della stagione di serie C 1985-86, si decise la fusione tra le societ\u00e0 del Venezia Rugby Football Club e del Mestre Rugby, il primo presidente della neonata \"Veneziamestre Rugby Football Club\" fu Cristiano Zennaro, gi\u00e0 presidente del Venezia RFC.\nIl cambiamento radicale, con lo spostamento del centro dell'attivit\u00e0 sportiva in terraferma, non venne accettato da tutti: alcuni giocatori e dirigenti veneziani, che avrebbero dovuto confluire nel Veneziamestre RFC, decisero di dar vita ad una nuova societ\u00e0, la \"S.S. Rugby Lido Venezia\", rimanendo a giocare al Lido.\nIl club milita in serie C fino alla promozione in serie B, al termine della stagione 1999-2000. Al termine della stagione 2004-05 \u00e8 Campione d'Italia di serie A e promossa in Super 10, dopo aver battuto nettamente in finale la con il punteggio di 44-8. Ma l'esperienza in massima serie dura solo il tempo di una stagione: la neopromossa, nota come \u201cCasin\u00f2 di Venezia\u201d, per ragioni di sponsorizzazione legate al \"main sponsor\", si classifica ultima al termine della stagione regolare venendo retrocessa. Al termine della stagione successiva per\u00f2, \u00e8 di nuovo Campione d'Italia di serie A e viene nuovamente promossa in Super 10. Participa saldamente al campionato per le successive stagioni 2007-08, 2008-09 e 2009-10, al termine della quale viene retrocessa. Viene tuttavia ripescata per la stagione 2010-11, per motivi di ristrutturazione del campionato che riprende la denominazione storica di \u201cEccellenza\u201d. Al termine della stagione regolare si classifica ultima, senza punti e senza vincere nemmeno una partita.\nIn Coppa Italia partecipa fermandosi sempre alla fase a gironi, tranne che per l'edizione 2008-09 dove, dopo aver chiuso al primo posto nel girone B con tre vittorie e una sconfitta, approda in semifinale, dove batte 31-28 il a Favaro Veneto, prima di arrendersi di misura contro l'Overmach Parma in finale, al Battaglini di Rovigo, per 18 a 20.\nNel settembre 2011 la squadra viene esclusa dal campionato di serie A1 per insolvenze finanziarie. La Societ\u00e0 sua proprietaria viene dichiarata fallita dal Tribunale di Venezia a dicembre.\nGiocatori di rilievo.\nDi seguito elencati i giocatori di maggiore rilievo internazionale che hanno vestito la maglia del club veneziano:"}
{"id": "1201474", "revid": "1748167", "url": "https://it.wikipedia.org/wiki?curid=1201474", "title": "Circuito di Pescara", "text": "Il circuito di Pescara era un circuito cittadino di oltre 25\u00a0km (25,579\u00a0km) che si snodava sulle strade di Pescara e dei comuni limitrofi.\nCaratteristiche.\n\u00c8 il tracciato pi\u00f9 lungo dove si sia mai disputata una gara di Formula 1 ed \u00e8 perci\u00f2 segnato nel libro dei Guinness dei primati. Il circuito \u00e8 stato utilizzato nel 1957 come gara valida del Campionato mondiale di Formula 1. L'evento si \u00e8 svolto eccezionalmente a causa della improvvisa cancellazione del Gran Premio del Belgio e dei Paesi Bassi. Il tracciato di Pescara era rinomato al tempo come uno dei percorsi per gare automobilistiche pi\u00f9 ostici e pericolosi, ma era famoso perch\u00e9 dal 1924 vi si svolgeva la Coppa Acerbo, pertanto gli organizzatori del campionato poterono confidare sulla scelta di un circuito ampiamente gi\u00e0 collaudato e prestigioso. \nDopo la seconda guerra mondiale, il nome della manifestazione Coppa Acerbo fu sostituito con il nome di \"Circuito di Pescara\" a causa delle reminiscenze legate al precedente nome, poich\u00e9 Giacomo Acerbo, ideatore della competizione, fu ministro del governo fascista.\nIl tracciato.\nLa gara iniziava nel centro della parte nord della citt\u00e0 all'altezza dell'attuale piazza Duca degli Abruzzi, in via Nazionale Adriatica in direzione sud, e dopo aver attraversato il centro della citt\u00e0 proseguiva, parallelamente al corso del fiume Pescara, in direzione ovest, percorrendo il rettilineo di via del Circuito fino alle campagne circostanti e ai paesi di Villa Raspa e Spoltore. Da qui, il tracciato raggiunge con una serie di curve Cappelle sul Tavo, per poi prendere la direzione del mare attraversando il cosiddetto \"chilometro lanciato\" (l'attuale via Vestina) - dove, nel 1950, Juan Manuel Fangio raggiunse la velocit\u00e0 di circa 310 km/h - fino ad arrivare a Montesilvano dove poi il circuito svoltava verso sud, sulla via Nazionale Adriatica, dove veniva completato il giro.\nL'intero tracciato, dunque risulta coincidere con il tratto di SS 16 compreso tra Montesilvano e Pescara (cio\u00e8 il rettilineo principale) e le SS 16 bis e SR 16 bis, che attraversano i rilievi collinari.\nIl tracciato presentava grandi difficolt\u00e0 soprattutto per le condizioni di sicurezza nelle quali veniva svolta la manifestazione, sia perch\u00e9, come per molti altri circuiti cittadini, le traiettorie delle curve non si addicevano alle velocit\u00e0 delle automobili, e sia perch\u00e9 sul percorso si radunavano numerosi spettatori (fino a 200.000 nella edizione del 1957 del Campionato mondiale di Formula 1). Nel 1934, la giovane promessa Guy Moll vi perse la vita in un incidente."}
{"id": "1201477", "revid": "791279", "url": "https://it.wikipedia.org/wiki?curid=1201477", "title": "Paraninfo", "text": "Paraninfo \u00e8 un termine che deriva dalle parole greche \"paranymphos\" () e \"paranymphios\" (), composto di \"para-\" (, \u00abaccanto\u00bb, \u00abpresso\u00bb) e \"-nymphe\"/\"-nymphios\" (/, \u00absposa\u00bb/\u00absposo\u00bb). Il vocabolo \u00e8 passato all'italiano attraverso il latino tardo \"paranymphus\" (al femminile, \"paranympha\").\nAnticamente \"paranymphios\" era usato per indicare chi, nella cerimonia del matrimonio, accompagnava uno o entrambi gli sposi: generalmente era un amico fidato dello sposo che accompagnava la sposa alla nuova casa e che era presente sia nelle cerimonie nuziali greche che in quelle latine. La parola \"paranymphos\"(), invece, indicava la donna che assisteva la sposa e la accompagnava al letto nuziale (quest'ultima figura, in latino, era chiamata \"pron\u016dba\". Per la figura maschile in latino esisteva anche, ma era poco comune, la parola \"pron\u016dbo\").\nCol tempo la parola ha assunto anche significati diversi, con connotazioni negative: un secondo significato \u00e8 quello di mezzano di matrimoni, in pratica la persona che li combina. Un esempio di questa accezione negativa \u00e8 visibile nel film \"Paraninfo\", diretto da Amleto Palermi del 1934, in cui Angelo Musco interpreta la parte di un personaggio impegnato a far sposare coppie improbabili che poi inevitabilmente si separano attirandosi le ire di tutti."}
{"id": "1201479", "revid": "125766234", "url": "https://it.wikipedia.org/wiki?curid=1201479", "title": "Chinatown in Europa", "text": "Esistono molti quartieri cinesi o Chinatown nelle maggiori citt\u00e0 europee. Nel Regno Unito esiste una Chinatown a Londra, cos\u00ec come a Manchester, mentre in Francia a Parigi ve ne sono due: una nel quartiere XIII \"arrondissement\", abitata prevalentemente da immigrati provenienti dal Vietnam ma di origine etnica cinese; l'altra \u00e8 a Belleville, a nord-est di Parigi. Nel 2002 e 2003 anche a Berlino, in Germania si \u00e8 pensato di istituire una Chinatown.\nIl colonialismo e le prime Chinatown in Europa.\nAlcune Chinatown europee hanno una storia interessante, mentre altre sono relativamente recenti. Molti mercanti cinesi si installarono in numerose citt\u00e0 portuali europee e vi fondarono delle comunit\u00e0. La pi\u00f9 antica Chinatown in Europa \u00e8 quella di Liverpool, fondata all'inizio dell'Ottocento quando la citt\u00e0 cominci\u00f2 a importare cotone e seta da Shanghai. Intorno al 1910, molti lavoratori cinesi provenienti dalla provincia di Zhejiang rimasero in Francia e fondarono la prima Chinatown a Parigi.\nNell'et\u00e0 del colonialismo in Asia, molti asiatici, divenuti dipendenti dagli imperi coloniali europei, migrarono nei paesi d'origine dei nuovi arrivati, cio\u00e8 in Europa. E cos\u00ec negli anni cinquanta a Londra si stabilirono immigrati cinesi da Hong Kong e nel distretto di Soho formarono la seconda comunit\u00e0 cinese di Londra, cos\u00ec come immigranti cinesi dalla colonia portoghese di Macao si stabilirono in Portogallo.\nNei tardi anni settanta e negli anni ottanta, alla fine della guerra del Vietnam, molti abitanti del Vietnam ma appartenenti a diverse etnie, tra cui quella cinese, partirono per l'Europa per insediarsi in Francia e Germania e andando ad ampliare la Chinatown gi\u00e0 esistente di Parigi. L'altra Chinatown di Parigi, quella di Belleville, fu fondata invece da persone appartenenti alle successive ondate migratorie.\nNell'Unione europea le nazioni che costantemente attirano popolazioni di etnia cinese sono Francia, Italia, Paesi Bassi e Regno Unito. Sin dagli anni cinquanta, ci fu un'ondata migratoria in Francia da parte di popolazioni provenienti dall'Indocina e che raggiunse il massimo al tempo della guerra del Vietnam. Dagli anni 80, molti abitanti provenienti dalla Repubblica Popolare Cinese sono emigrati altrove, tra cui in Europa, anche se il maggiore flusso era diretto verso il Nord America e l'Australia.\nLe Chinatown europee.\nItalia.\nIn Italia la popolazione immigrata cinese \u00e8 in costante aumento. Durante la seconda guerra mondiale esisteva una piccola comunit\u00e0 cinese, che \u00e8 cresciuta rapidamente nel primo decennio del XXI secolo. Secondo i dati ISTAT al 31 dicembre 2010 i cinesi residenti in Italia erano , pari allo 0,34% del totale della popolazione residente in Italia; quindi la comunit\u00e0 cinese \u00e8 la quarta per numero di residenti, dietro a quella romena, albanese e marocchina. Questi dati non tengono conto degli immigrati illegali e degli stranieri che hanno acquisito la cittadinanza italiana.\nIl termine italiano per Chinatown \u00e8 \"quartiere cinese\", ma \u00e8 anche usato il termine inglese \"Chinatown\".\nMilano.\nIl pi\u00f9 antico insediamento cinese risale agli inizi del 1920 a Milano, nel quartiere Canonica-Sarpi. Era composto principalmente da cinesi provenienti dalla regione dello Zhejiang, attratti dal particolare tessuto urbanistico che favoriva la concentrazione di laboratori in cortili con abitazioni adiacenti. La presenza cinese rest\u00f2 fortemente minoritaria (meno del 5% degli abitanti e degli esercizi artigianali e commerciali) fino alla met\u00e0 degli anni novanta.\nLe prime attivit\u00e0 furono legate alla lavorazione della seta (produzione di cravatte) grazie alla vicinanza con gli impianti industriali del comasco. Durante la seconda guerra mondiale, la lavorazione della seta lasci\u00f2 il posto a quella della pelle per fornire cinture militari ai contingenti italiani e tedeschi. Gi\u00e0 durante il fascismo il quartiere era chiamato \"quartier generale dei cinesi\".\nAgli inizi del XXI secolo si \u00e8 assistito ad una trasformazione radicale del quartiere, col massiccio ingresso di nuove attivit\u00e0 gestite da cinesi, prevalentemente focalizzate sul commercio all'ingrosso, che si sono insediate progressivamente al posto dei dettaglianti italiani pagando buonuscite molto elevate per subentrare nei loro locali. Il commercio all'ingrosso \u00e8 sostanzialmente monotematico, prevalentemente concentrato sull'abbigliamento e la pelletteria.\nCon la scomparsa dei negozi al dettaglio che servivano la comunit\u00e0 italiana, svariati negozi cinesi vendono merci e servizi destinati prevalentemente alla comunit\u00e0 cinese. Tra i primi vi furono negozi di pelletteria, supermercati, pescherie, enoteche, macellerie, erboristerie, centri medici, librerie, videoteche, edicole, bar e sale giochi. Dalla fine degli anni novanta c'\u00e8 stato il boom delle agenzie immobiliari, dei telefonini e dell'hi-tech in genere. Nei primi anni del 2000 sono comparse le prime agenzie viaggi. Il quartiere ospita inoltre le redazioni di numerosi giornali in lingua cinese che vengono stampati nella periferia cittadina e distribuiti in tutt'Italia (uno dei pi\u00f9 importanti \u00e8 l'Europe China News).\nA tutto il 2010, i residenti cinesi a Milano erano , abitanti prevalentemente nelle periferie della citt\u00e0, mentre i residenti nel quartiere erano ancora in stragrande maggioranza italiani. La presenza di oltre 500 attivit\u00e0 commerciali all'ingrosso che servono gli ambulanti provenienti da tutta Italia, hanno creato una situazione di grave difficolt\u00e0 ambientale. La struttura urbanistica del quartiere \u00e8 infatti incompatibile con le necessit\u00e0 logistiche dei grossisti, e la zona \u00e8 assediata da carrelli e furgoni che la rendono sempre meno vivibile.\nLa maggior parte dei cinesi che lavorano in Canonica-Sarpi non vi abitano e il quartiere non \u00e8 quindi strutturato come una Chinatown classica, anche se non mancano iniziative per introdurre tradizioni e proposte culturali cinesi. Particolarmente suggestivo \u00e8 il capodanno cinese, quando una coppia di dragoni sfila per la via principale del quartiere (via Paolo Sarpi) addobbata per l'occasione. Il corteo che si snoda da Piazza Gramsci all'estremit\u00e0 occidentale del quartiere, viene preceduto da danze e rulli di tamburi e attira una folla di curiosi da ogni parte della citt\u00e0. In Piazza Gramsci si tiene il China Film Festival, mini rassegna all'aperto di film in lingua cinese sottotitolati in italiano.\nNel quartiere si trovano i migliori ristoranti cinesi della citt\u00e0 che offrono soprattutto l'autentica cucina cinese dello Zhejiang. Le recensioni delle guide turistiche hanno determinato un crescente interesse turistico, legato soprattutto allo shopping originale, curioso ed economico.\nLe contraddittorie caratteristiche della presenza cinese nel quartiere Canonica-Sarpi di Milano e il malessere dei residenti, hanno spinto la giunta comunale a cercare di delocalizzare i grossisti, entrando in frizione con la comunit\u00e0 cinese. Nel 2007, parecchie decine di cinesi hanno sfilato per le strade di Milano per protestare contro un'asserita discriminazione. La situazione creatasi \u00e8 sconosciuta nelle varie Chinatown disseminate nel mondo, caratterizzate da massiccia residenza di cinesi e prevalenza del commercio al dettaglio.\nPrato.\nLa seconda comunit\u00e0 cinese in Italia per importanza \u00e8 quella di Prato, circa 12\u00a0km a nord-ovest di Firenze, che alla fine del 2010 contava su residenti. Si calcola tuttavia che i cinesi a Prato siano ben oltre . Tale comunit\u00e0 fu fondata agli inizi degli anni settanta da cinesi provenienti da Milano che allargarono gli orizzonti commerciali della comunit\u00e0. Pi\u00f9 che un insediamento commerciale in una zona del centro storico cittadino, quello di Prato ha pi\u00f9 l'aspetto di un distretto industriale, se si esclude la strada commerciale vicino al centro.\nAltre citt\u00e0.\nAltre comunit\u00e0 pi\u00f9 piccole sono a Roma nel rione Esquilino ( abitanti circa), Torino ( circa), Firenze ( circa), Bologna ( circa), Napoli ( circa), Catania ( circa) , Palermo ( circa) , Bari.\nBelgio.\nEsiste una Chinatown (\"Quartier chinois\" in francese) a Bruxelles che consiste di due vie, Saint G\u00e9ry e rue Antoine Dansaert. \nNelle Fiandre esiste una Chinatown nella citt\u00e0 di Anversa a Van Wesenbekestraat.\nFrancia.\nParigi.\nParigi ha molte Chinatown (\"Quartier chinois\"): la pi\u00f9 grande si trova nel XIII \"arrondissement\", la cui popolazione \u00e8 di origine non solo della Cina, ma anche del Vietnam, del Laos, della Polinesia francese, dell'Indonesia e della Guyana francese, e vive nei numerosi grattacieli del complesso Les Olympiades. Punto di attrazione turistica di questa zona \u00e8 il Tang Fr\u00e8res, un supermercato dove si vendono prodotti orientali. In occasione del Capodanno cinese, le vie del quartiere vengono fatte attraversare da sfilate, danze di leoni e di draghi.\nLione.\nAnche Lione ha una Chinatown, situata nel quartiere \"Condorcet\" nel VII \"arrondissement\", molto pi\u00f9 piccola di quella di Parigi poich\u00e9 \u00e8 estesa soltanto sui due isolati di \"rue Passet\" e \"rue Pasteur\".\nGermania.\nUna Chinatown tedesca si trova a D\u00fcsseldorf. In Germania per indicare i quartieri cinesi si usa il termine tedesco \"Chinesische Viertel\" oppure il termine inglese di \"Chinatown\".\nNegli anni venti fu fondata una Chinatown ad Amburgo, ma fu poi devastata durante il nazismo e mai pi\u00f9 ricostruita; oggi rimangono di essa solo pochi resti. Durante la seconda guerra mondiale la maggior parte della popolazione cinese residente in Germania si trasfer\u00ec nel Regno Unito.\nDopo alcune leggi sulla liberalizzazione delle immigrazioni, la Germania dell'Ovest vide un incremento della popolazione asiatica tra il 1970 e il 1980. Nella Germania dell'Est invece molti immigrati, che divennero lavoratori o studenti, provenivano dal Vietnam. Ci sono piani per creare una Chinatown o un'area pan-asiatica a Berlino.\nUngheria.\nUn'area dove \u00e8 concentrata una comunit\u00e0 cinese si \u00e8 sviluppata nel quartiere \"J\u00f3zsefv\u00e1ros\" di Budapest; molti cinesi vennero dalle province di Fujian e Zhejiang tra gli anni '80 e '90.\nIrlanda.\nA Dublino si festeggia annualmente il Capodanno cinese. I progetti per istituire una Chinatown a Capel Street, nella parte settentrionale della citt\u00e0, sono per\u00f2 stati molto criticati. La Chinatown di Dublino si trova a Parnell Street.\nOlanda.\nLa maggiore Chinatown dei Paesi Bassi si trova nel quartiere a luci rosse di De Wallen ad Amsterdam, lungo la via Zeedijk, nella Oude Zijde; fu fondata negli anni '80 e da allora si \u00e8 espansa oltre il distretto. In questo quartiere le insegne sono in lingua cinese e tedesca.\nEsiste una Chinatown anche a Rotterdam, a West Kruiskade.\nUna terza Chinatown si trova nella citt\u00e0 de L'Aia circa 25\u00a0km a nord-ovest di Rotterdam.\nPortogallo.\nLa maggiore Chinatown del Portogallo si trova a Lisbona, ma \u00e8 perlopi\u00f9 un centro di shopping.\nAnche Porto Alto ha comunque una Chinatown.\nMolti immigrati cinesi in Portogallo provengono dalla ex colonia portoghese di Macao, che nel 1999 torn\u00f2 alla sovranit\u00e0 cinese; altri cinesi provengono da Cambogia, Laos, Vietnam e anche Brasile.\nNel nord del Portogallo \u00e8 in crescita una comunit\u00e0 cinese nell'area industriale di Oporto.\nRussia.\nEsiste un progetto per creare una Chinatown nel distretto di Krasnoselsky a San Pietroburgo, finanziato dagli stessi investitori cinesi immigrati. Il progetto consiste di creare ristoranti, mercati e templi buddhisti su un territorio di circa 2\u00a0km\u00b2; i lavori sono iniziati nel 2010.\nAnche a Mosca vive una comunit\u00e0 etnica cinese, ma non \u00e8 prevista l'istituzione di una vera e propria Chinatown.\nSerbia.\nLa pi\u00f9 grande Chinatown della Serbia si trova a Belgrado, ma esistono comunit\u00e0 cinesi sparse su tutto il territorio. Essi vendono molti prodotti a basso prezzo, soprattutto a Novi Pazar. In Serbia per indicare i quartieri cinesi si usa il termine \"kinezi\" che pu\u00f2 essere riferito anche alla popolazione cinese in generale.\nSpagna.\nL'immigrazione cinese in Spagna \u00e8 meno consistente che in Francia, Germania e Regno Unito. I cinesi in Spagna sono circa 100.000, molti di loro di seconda generazione; la maggior parte \u00e8 originaria di Cina, Hong Kong, Macao, Giappone, Corea, Vietnam, Indonesia, Filippine, ma anche di Cuba e Porto Rico, altri ancora da Taiwan. In Spagna, gli immigrati cinesi non si preoccupano di organizzarsi in quartieri separati dal resto delle citt\u00e0, tendono invece a vivere nelle stesse zone degli altri immigrati. Ma in alcune citt\u00e0 l'immigrazione cinese \u00e8 stata sufficiente a dare colore alle vie cittadine.\nL'esempio pi\u00f9 importante di Chinatown in Spagna \u00e8 il quartiere Lavapi\u00e9s a Madrid, in cui risiede anche popolazione originaria della Boemia. Il quartiere El Raval a Barcellona, nella citt\u00e0 vecchia tra Ramblas e Parallel, \u00e8 stato ribattezzato \"Barrio Chino\" negli anni '20 dal giornalista Francisco Madrid. Questo \u00e8 stato per lungo tempo un quartiere povero e ancora oggi non \u00e8 inusuale la prostituzione, il nome non \u00e8 dovuto alla presenza di cinesi, ma alle condizioni di miseria che ricordavano la \"Chinatown \"di San Francisco. Quest'area \u00e8 stata riqualificata solo con i Giochi olimpici del 1992; oggi al quartiere si preferisce dare il nome El Raval e \"Barrio Chino\" \u00e8 considerato termine dispregiativo. Gli immigrati cinesi giunti in Spagna pi\u00f9 recentemente hanno aperto nuovi centri d'abbigliamento nelle vie Ronda San Pedro o Calle Trafalgar.\nDopo il miracolo spagnolo, la Spagna cominci\u00f2 a ricevere ondate migratorie cinesi."}
{"id": "1201480", "revid": "1124164", "url": "https://it.wikipedia.org/wiki?curid=1201480", "title": "Chimta", "text": "La chimta (urdu/punjabi: \"\u0686\u0645\u0679\u0627\") \u00e8 uno strumento a percussione idiofono tradizionale dell'Asia del Sud. La chimta consiste in lunghe coperture metalliche (fino a 7 paia di foderazioni).\nLe chimte con largo disco sono usate nei festival rurali insieme ad un disco pi\u00f9 piccolo ed usate negli accompagnamenti delle danze e canti del bhangra (musica della tradizione indiana). Uno dei pi\u00f9 famosi suonatori di chimta \u00e8 Alam Lohar, per\u00f2 a tutt'oggi c'\u00e8 Arif Lohardra tra i suonatori di questo strumento."}
{"id": "1201482", "revid": "6923", "url": "https://it.wikipedia.org/wiki?curid=1201482", "title": "Clothesline", "text": "La Clothesline \u00e8 una delle mosse pi\u00f9 comuni e pi\u00f9 usate nel mondo del wrestling. La mossa consiste nel correre verso l'avversario estendendo il braccio di lato e parallelamente al terreno, colpendolo all'altezza del collo mentre l'esecutore gli corre incontro.\nViene spesso erroneamente confuso con un lariat.\nCactus clothesline.\nL'esecutore corre verso l'avversario posto di schiena contro le corde; la forza esercitata spinge entrambi a scavalcare la terza corda ed a finire per terra.\nRunning Clothesline.\nL'esecutore si lancia di solito dalle corde ad alt\u00e0 velocit\u00e0 e correndo verso l'avversario lo colpisce al collo con un impatto maggiore del normale scaricandogli tutto il peso addosso.\nDiscus clothesline.\nUna clothesline girando, facendo un giro attorno a se stessi, solitamente correndo. Chiamata, anche \"Spinning Clothesline\".\nLeaping clothesline.\nUna Clothesline saltando, usata in corsa; resa famosa da The Undertaker e The Rock.\nShort-arm clothesline.\nL'esecutore prende per il braccio l'avversario e lo spinge a s\u00e9, colpendolo con il braccio teso.\nCorner clothesline.\nClothesline eseguita in corsa con l'avversario stordito all'angolo.\nDiscus Punch.\nVariante dove al momento dell'impatto con l'avversario si salta per far s\u00ec che le gambe passino attraverso la seconda e la terza corda.\nThree-point stance clothesline.\nAnche conosciuto come \"Charging Clothesline\". In questa variante, Il wrestler usa la tipica \"posizione da tre punti\" del Football americano per poi colpire con una Clothesline il proprio avversario.\nTurnbuckle clothesline.\nL'esecutore colpisce l'avversario, solitamente barcollante, all'angolo.\nSpringboard clothesline.\nMettendosi in piedi sull'apron ring, l'esecutore si posiziona con un salto sulla terza corda e, da qui, spicca un balzo colpendo l'avversario con una clothesline. Una variante consiste di prendere uno slancio dalla seconda corda, voltando le spalle all'avversario e al centro del ring, e di girarsi al momento del volo, riuscendo cos\u00ec a colpire l'avversario con una clothesline.\nNothern lariat.\nVariante che consiste nel colpire con una violenta clothesline la parte posteriore del collo dell'avversario, colpendolo quindi da dietro.\nPendulum lariat.\nManovra conosciuta anche come \"Rebound Lariat\" che consiste nel penzolare all'indietro sulle corde mantenendosi, e, una volta rialzato, si colpisce con una violenta clothesline l'avversario.\nSlingshot somersault lariat.\nManovra che si esegue effettuando una capovolta attraverso le corde passando dall'apron al centro del ring e colpendo l'avversario con un Lariat.\nSpinning headlock sitout lariat.\nNota anche come \"Sling Blade\", si esegue in corsa, girando attorno all'avversario e quindi prenderlo avvolgendogli intorno il braccio, per poi cadere seduti."}
{"id": "1201485", "revid": "36426", "url": "https://it.wikipedia.org/wiki?curid=1201485", "title": "Brutti ma buoni", "text": ""}
{"id": "1201486", "revid": "287204", "url": "https://it.wikipedia.org/wiki?curid=1201486", "title": "Cagliari Calcio 2000-2001", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 2000-2001.\nMaglie e sponsor.\nLo sponsor tecnico della stagione fu per la prima volta UHL Sport, mentre il main sponsor fu per l'ultimo anno Pecorino Sardo. La prima divisa, \u00e8 una rivisitazione del classico completo rossobl\u00f9 con un'ampia banda blu che copre la parte alta della maglia, nella seconda divisa viene reintrodotta la banda trasversale degli anni \u201860 ma rispetto ad allora si presenta notevolmente pi\u00f9 larga e di colore rosso. Il terzo completo era invece di colore giallo con inserti blu."}
{"id": "1201489", "revid": "80339", "url": "https://it.wikipedia.org/wiki?curid=1201489", "title": "Jartsevo", "text": ""}
{"id": "1201490", "revid": "287204", "url": "https://it.wikipedia.org/wiki?curid=1201490", "title": "Sedum album", "text": "La Borracina bianca (nome scientifico Sedum album L.) \u00e8 una piccola pianta grassa di aspetto erbaceo, strisciante e perenne, sempreverde, appartenente alla famiglia delle Crassulaceae.\nSistematica.\nLa sistemazione del genere \" Sedum \" non \u00e8 concorde in tutti gli autori. Infatti il Sistema Cronquist assegna la famiglia delle Crassulaceae all'ordine Rosales mentre la moderna classificazione APG la colloca nell'ordine Saxifragales. E rimane controversa anche la sistemazione dello stesso genere nella classe delle Crassulaceae.\nIl numero di specie del genere \" Sedum \" \u00e8 abbastanza ampio: circa 140 elementi, sparsi per tutto l'emisfero boreale. In Italia se ne contano 34 le specie spontanee di questo genere.\nVariet\u00e0.\nLa nostra pianta \u00e8 soggetta ad una certa variabilit\u00e0 (come altre specie dello stesso genere), questo porta ad alcune note di incertezza nella definizione delle varianti e sottospecie. Infatti alcune di queste sottospecie da altri autori sono considerati sinonimi della nostra pianta (vedi box a destra) o addirittura specie diverse (\" S. clusianum\" e \" S. micranthum\").\nDi seguito si elencano alcune sottospecie e/o varianti:\nEtimologia.\nIl nome del genere (\u201cSedum\u201d) definito come molti altri da Linneo potrebbe derivare dal verbo di radice latina \u201csedeo\u201d = \u201cio mi siedo\u201d per il tipo di fusto prostrato oppure anche (secondo altre dizioni) da \u201csedare\u201d, \u201ccalmare\u201d in riferimento ad alcune propriet\u00e0 della pianta.\nIl nome della specie deriva chiaramente dal colore del suo fiore.\nMorfologia.\nLa forma biologica \u00e8 camefita succulenta (Ch succ): sono piante che frequentano ambienti piuttosto aridi, con gemme perennanti radenti il suolo (disposte ad una altezza non maggiore di 20\u00a0cm) e con organi (fusti, foglie e fiori) adatti a conservare l'acqua.\nRadici.\nLe radici sono superficiali e sottili prodotte da stoloni.\nFusto.\nI fusti sono grassi ma fragili e contorti, di colore rossastro. \nSi dividono in due tipi: \nDimensioni medie dei fusti: 8 \u2013 20\u00a0cm.\nFoglie.\nLe foglie sono oblunghe, alterne, glabre, ottuse, sessili, senza sperone come in altre specie, eretto \u2013 patenti, cilindriche \u2013 carnose (nella faccia superiore sono un po' appiattite). Il colore \u00e8 verde chiaro; sfumano verso il rosso a fine stagione. Dimensioni: diametro 1 \u2013 1,5\u00a0mm; lunghezza 5 \u2013 9\u00a0mm.\nInfiorescenza.\nI fiori sono peduncolati, disposti in cime multiflore corimbose. I petali sono 5, di colore bianco, a volte con screziature rosa. Gli stami sono 10 e gli stili 5.\nLa fioritura avviene tra la tarda primavera e l'estate.\nFiori.\nI fiori sono brevemente peduncolati (il colore del peduncolo \u00e8 rossastro; lunghezza del peduncolo: 2\u00a0mm), ermafroditi, attinomorfi, dialipetali, pentameri e di colore bianco o rosato con screziature rossastre. Dimensioni: diametro 1 \u2013 1,5\u00a0cm.\nFrutti.\nIl frutto \u00e8 un follicolo allungato e stretto in posizione eretta. Ogni fiore ne produce 5 a disposizione stellata.\nDistribuzione e habitat.\nIl geoelemento \u00e8 \u201cEuri-mediterraneo\u201d (Euri-Medit.). Si trova nelle zone montane dei paesi temperati \u2013 caldi dell'Europa, Asia, Africa del Nord e Nord America.\nIn Italia \u00e8 comune su tutto il territorio e si trova sui terreni aridi e poveri in genere, rupi e muri soleggiati.\nAltitudine: 0\u00a0\u2013 2000 .\nUsi.\nFarmacia.\nAnticamente si usava per curare le ferite e scottature. In genere le foglie hanno propriet\u00e0 antinfiammatoria.\nCucina.\nAlcuni composti della pianta sono leggermente tossici per cui non deve essere usata come alimento."}
{"id": "1201493", "revid": "29244", "url": "https://it.wikipedia.org/wiki?curid=1201493", "title": "Borracina bianca", "text": ""}
{"id": "1201494", "revid": "36426", "url": "https://it.wikipedia.org/wiki?curid=1201494", "title": "Castello di Montorgiali", "text": "Il castello di Montorgiali \u00e8 un castello dell'omonima localit\u00e0 del comune di Scansano.\nStoria.\nLa fortificazione sorse nel corso del XII secolo come possedimento di una famiglia locale, i conti di Montorgiali, vassalla del ramo di Santa Fiora della famiglia degli Aldobrandeschi. Il primo riferimento al castello e alla corte di cui si ha traccia \u00e8 una bolla del papa Clemente III risalente al 1188, diretta al vescovo di Grosseto Gualfredo, \"quicquid juris habes in castello et curte et districtu Montis Orzalis\".\nIl complesso fu di propriet\u00e0 privata fino alla seconda met\u00e0 del Trecento, quando entr\u00f2 a far parte della Repubblica di Siena, seguendo le sorti dei vicini castelli. I conti di Montorgiali nel 1224 decisero di prendere le parti della repubblica di Siena, nel conflitto che opponeva quest'ultima agli Aldobrandeschi del ramo di Santa Fiora; questa decisione li impegn\u00f2 in diverse guerre, le cui spese li costrinsero a vendere alcuni domini circostanti. Il 31 dicembre 1378, anche il castello fu definitivamente venduto alla repubblica di Siena. Il dominio senese termin\u00f2 a met\u00e0 Cinquecento quando, a seguito della definitiva caduta della Repubblica, fu annesso al Granducato di Toscana.\nNei secoli successivi, il castello fu venduto a privati e, pi\u00f9 recentemente, diviso in pi\u00f9 unit\u00e0 abitative.\nDescrizione.\nIl castello di Montorgiali si trova in posizione dominante rispetto all'intero abitato, sulla destra rispetto alla chiesa di San Biagio.\nTra l'edificio attiguo alla chiesa e l'angolo sinistro del castello si trova una cortina muraria in pietra, dove si apre una porta ad arco tondo, al di sopra del quale \u00e8 collocato lo stemma con il leone del popolo di Siena ; un'altra porta ad arco ribassato si trova sul lato settentrionale.\nIl castello si presenta come una struttura rustica imponente costituita da una serie di corpi di fabbrica addossati tra loro; le pareti esterne completamente rivestite in filaretto di pietra. Le finestre, disposte su 3 livelli, sono ad arco tondo, mentre in alcuni punti delle pareti esterne sono visibili feritoie e mensole che servivano per attaccare eventuali nemici che vi si avvicinassero.\nLe parti sommitali presentano coperture a singolo spiovente per ogni corpo di fabbrica, ciascuna delle quali rivestita dai classici mattoni toscani in terracotta."}
{"id": "1201495", "revid": "29727", "url": "https://it.wikipedia.org/wiki?curid=1201495", "title": "Tamarindus", "text": ""}
{"id": "1201496", "revid": "174925", "url": "https://it.wikipedia.org/wiki?curid=1201496", "title": "Arteria celiaca", "text": ""}
{"id": "1201497", "revid": "80339", "url": "https://it.wikipedia.org/wiki?curid=1201497", "title": "Jurev-Polskij", "text": ""}
{"id": "1201501", "revid": "916580", "url": "https://it.wikipedia.org/wiki?curid=1201501", "title": "Viola calcarata", "text": "La viola con sperone o viola di monte (Viola calcarata ) \u00e8 una pianta perenne appartenente alla famiglia delle Violaceae, che cresce sulle montagne dell'Europa sud-orientale. L'epiteto specifico deriva dal suo sperone (\"calcar\").\nDescrizione.\nPortamento.\nQuesta pianta, alta in genere fino a 15\u00a0cm, ha fusti brevi e glabri, fogliosi in basso, prostrati, ascendenti o suberetti.\nFoglie.\nQuesta pianta pu\u00f2 essere eterofilla o omofilla, cio\u00e8 le foglie superiori possono essere di forma diversa rispetto alle inferiori, oppure possono avere tutte una forma simile. La lamina pu\u00f2 essere pi\u00f9 o meno allungata, da una forma arrotondata ad una forma lanceolata, con un margine crenato e vertice ottuso. Alla base del picciolo si trovano due stipole, lunghe tra 5 e 15\u00a0mm, di forma molto variabile: si va da stipole lineari e intere a stipole divise in diversi segmenti lineari, pennati o palmati.\nFiori.\nI fiori hanno una corolla grande, larga tra i 2 e i 4\u00a0cm, di colore variabile: la fauce \u00e8 pressoch\u00e9 sempre gialla, spesso con strie viola scuro, mentre il lembo dei petali pu\u00f2 essere giallo, violetto, blu o bianco, o in alcuni casi anche una combinazione di questi colori. Il petalo inferiore \u00e8 allungato in uno sperone lungo 8\u201315\u00a0mm. Fiorisce da maggio ad agosto.\nDistribuzione e habitat.\n\u00c8 una specie alpina, che cresce generalmente tra i 1500 e i 2800 m, su prati, pascoli e vallette nivali. \u00c8 una specie orofita sudest-europea, cresce cio\u00e8 sulle montagne dell'Europa sudorientale, come le Alpi e i Balcani. In Italia \u00e8 presente su tutto l'arco alpino, ad eccezione della parte pi\u00f9 orientale (Veneto e Friuli).\nTassonomia.\nIn Italia sono presenti tre sottospecie di \"Viola calcarata\":\nDi recente \u00e8 stata descritta una nuova specie, \"Viola ferrarinii\" Moraldo &amp; Ricceri, alla quale sono state attribuite popolazioni presenti nell'Appennino settentrionale, in precedenza classificati come \"Viola calcarata\" subsp. \"cavillieri\"."}
{"id": "1201503", "revid": "29244", "url": "https://it.wikipedia.org/wiki?curid=1201503", "title": "Viola con sperone", "text": ""}
{"id": "1201505", "revid": "180559", "url": "https://it.wikipedia.org/wiki?curid=1201505", "title": "Serie A 1974-1975 (pallacanestro femminile)", "text": "Il campionato di Serie A di pallacanestro femminile 1974-1975 \u00e8 stato il quarantaquattresimo organizzato in Italia.\nLe dodici societ\u00e0 della massima serie si affrontano in partite di andata e ritorno; la prima classificata vince lo scudetto e le ultime due retrocedono in Serie B.\nLa Geas Sesto San Giovanni vince il suo quinto titolo (secondo consecutivo), davanti a Pagnossin Treviso e Tazza D'Oro Roma. A fine stagione il CUS Cagliari \u00e8 ripescato al posto dell'Ignis Varese."}
{"id": "1201506", "revid": "29244", "url": "https://it.wikipedia.org/wiki?curid=1201506", "title": "Viola di monte", "text": ""}
{"id": "1201507", "revid": "44638", "url": "https://it.wikipedia.org/wiki?curid=1201507", "title": "Despar Parma", "text": ""}
{"id": "1201515", "revid": "375960", "url": "https://it.wikipedia.org/wiki?curid=1201515", "title": "Parazonio", "text": " Il parazonio (in latino \"parazonium\", dal greco \"\u03c0\u03b1\u03c1\u03b1\u03b6\u03ce\u03bd\u03b9\u03bf\u03bd\", der. di \"\u03c0\u03b1\u03c1\u03b1\u03b6\u03ce\u03bd\u03b7\", \"cintura\") \u00e8 un'arma bianca manesca del tipo spada corta (daga con punta non acuminata portata dai latini come distinzione sociale, generalmente portata a sinistra). \u00c8 frequente vederla su statue o monete dell'epoca che riproducono tribuni, ufficiali romani, dei (per esempio Marte) o eroi. Il nome deriva dalla cintura, distintivo dei tribuni romani, usata per attaccarvi l'arma. Per estensione il termine poi indic\u00f2 l'arma stessa, cadendo in disuso verso la fine del Medioevo.\nIl \"parazonium\" era lo stiletto in dotazione agli alti ufficiali (legati e anche lo stesso imperatore) delle legioni romane. Era spesso un vero oggetto di lusso e poteva essere riccamente decorato. La forma pi\u00f9 comune di parazonium aveva la lama lunga tra i 15 ed i 19 cm ed il manico riccamente decorato, generalmente con una testa d'aquila come pomello. Il parazonium era poco utilizzato in battaglia e gli alti ufficiali, qualora fossero stati minacciati direttamente dal nemico, preferivano utilizzare il gladio.\nSi ritiene che il parazonio possa aver dato origine alla cinquedea, daga di largo uso in Italia nel corso del Rinascimento."}
{"id": "1201519", "revid": "1543377", "url": "https://it.wikipedia.org/wiki?curid=1201519", "title": "Stadio Via del mare", "text": "Lo stadio Ettore Giardiniero-Via del mare, noto come Via del mare, \u00e8 un impianto sportivo della citt\u00e0 di Lecce. Ospita le partite casalinghe dell'Unione Sportiva Lecce e prende il nome dalla via dove \u00e8 situato, la strada provinciale 364 per la localit\u00e0 adriatica di San Cataldo.\n\u00c8 il settimo stadio pi\u00f9 capiente d'Italia, avendo posti a sedere, di cui attualmente omologati.\nNel 2009-2010 \u00e8 stato sede, in via eccezionale, anche delle partite del \u2014 che quell'anno militava in Serie B come il Lecce \u2014 per l'inagibilit\u00e0 dello stadio Antonio Bianco della citt\u00e0 ionica.\nStoria.\nPrimi impianti.\nIl Via del mare sostitu\u00ec lo stadio Carlo Pranzo, antico impianto da posti intitolato alla memoria di un giovane leccese caduto nel 1942 in Africa all'et\u00e0 di 31 anni durante la seconda guerra mondiale. Nei primi anni della societ\u00e0 salentina, dal 1924 al 1943, l'impianto sportivo presso cui la squadra era di scena era il \"XXVIII ottobre\", situato nel campo polisportivo \"Achille Starace\", intitolato al gerarca fascista e ubicato nei pressi di Porta Napoli. Quest'ultimo impianto era stato inaugurato il 30 aprile 1924 e dopo il suo abbattimento, avvenuto nel 1985, \u00e8 divenuto prima un parcheggio per auto e successivamente un parco.\nCostruzione e inaugurazione.\nLo stadio Via del mare, della capienza iniziale di 16 000 posti, fu inaugurato l'11 settembre 1966 in occasione di un'amichevole tra Lecce e , terminata con il punteggio di 1-1 e seguita da spettatori. Il 2 ottobre dello stesso anno lo stadio ospit\u00f2 la prima partita ufficiale, il derby pugliese tra Lecce e (1-0), valido per la seconda giornata del campionato di Serie C 1966-1967, di fronte a spettatori. La prima rete nel nuovo stadio in partite ufficiali fu segnata dal giallorosso Giancarlo Brutti.\nIl 24 giugno 1967 il Via del mare ospit\u00f2 un'altra prestigiosa amichevole tra il Lecce e il celebre di Pel\u00e9. La partita termin\u00f2 5-1 per i brasiliani con tripletta di Pel\u00e9, autorete di Melideo e gol di Edu. I salentini erano riusciti a portarsi sul pari con un gol di Mamm\u00ec.\nInizialmente la capienza collaudata dello stadio Via del mare era di soli spettatori e la conformazione degli spalti era diversa, con la tribuna principale affiancata da due strutture laterali. L'attuale assetto dell'impianto \u00e8, infatti, stato raggiunto dopo oltre un trentennio di lavori e ristrutturazioni apportati all'iniziale progetto. Gi\u00e0 nel 1976 lo stadio leccese benefici\u00f2 di un primo necessario intervento di ampliamento che port\u00f2 la capienza dell'impianto a posti, attraverso la ricostruzione di una gradinata al di sopra della tribuna est.\nPrima ristrutturazione.\nCon la prima promozione del Lecce in Serie A, giunta al termine della stagione 1984-1985, lo stadio fu quasi completamente ricostruito e ammodernato dall'impresa edile di propriet\u00e0 del costruttore e presidente dell' Costantino Rozzi. In meno di tre mesi la capienza arriv\u00f2 a ben posti grazie alla realizzazione di un anello superiore per i tre quarti delle tribune. Furono ricostruite le due curve, sedi del tifo organizzato: la nord (oggi sede degli \"Ultr\u00e0 Lecce\") e la sud (oggi sede della \"Giovent\u00f9\"). Furono inoltre riedificate la tribuna centrale e la tribuna laterale furono creati i settori denominati distinti e tribuna est (con il cosiddetto \"crescent\"), la quale rimase invariata.\nL'impianto leccese divenne a questo punto il sesto stadio italiano per capienza, dopo quelli di Napoli, Milano, Roma, Torino e Firenze, e sarebbe rimasto il sesto stadio pi\u00f9 capiente d'Italia fino al campionato mondiale di calcio 1990.\nNegli anni a venire, per far s\u00ec che tutti i posti a sedere fossero numerati, la capienza fu ridotta a posti, in ottemperanza al decreto del Ministero dell'Interno che stabilisce di numerare tutti i posti a sedere per gli impianti sportivi in grado di ospitare oltre trentamila spettatori. In ogni caso, in considerazione dei moderati successi della squadra e delle contenute dimensioni della citt\u00e0, lo stadio Via del mare si segnala per il suo aspetto imponente abbinato ad una discreta prospettiva del campo, soltanto in parte penalizzata dalla presenza della pista di atletica. Lo stadio \u00e8 disposto su due piani, con la sola tribuna principale provvista di copertura ed il resto degli spalti contornati da effetti cromatici giallorossi che richiamano, oltre ai colori sociali della squadra di casa, anche le tinte, il calore e le sfumature del folklore del Salento.\nLe poltroncine sono di colore rosso e giallo (i colori sociali della squadra) e compongono sulla Tribuna Est la scritta \"U.S. Lecce\". \nDopo la sua quasi totale ristrutturazione, lo stadio di Lecce, insieme allo stadio Friuli di Udine, era l'unico stadio pronto per il campionato mondiale di Italia '90. Ciononostante, l'assegnazione delle partite del mondiale nella regione Puglia and\u00f2 allo stadio San Nicola di Bari, fatto che caus\u00f2 alcune polemiche.\nIl 25 settembre 1985 il Via del mare ospit\u00f2 per la prima volta una partita della nazionale maggiore italiana, l'amichevole Italia- (1-2). \nNel 1987 il Via del mare ospit\u00f2, con il tutto esaurito, due partite ufficiali del Milan allenato da Arrigo Sacchi: il 30 settembre contro lo per il ritorno dei trentaduesimi di finale di Coppa UEFA (3-0 per i rossoneri) e il 21 ottobre contro l' per l'andata dei sedicesimi di finale dello stesso torneo (2-0 per gli spagnoli). Si gioc\u00f2 a Lecce a causa dell'indisponibilit\u00e0 di San Siro, squalificato dalla UEFA dopo i disordini di Milan-Waregem 1-2, ritorno degli ottavi di finale della Coppa UEFA 1985-1986.\nNel febbraio 1993 lo stadio ospit\u00f2 due partite del trofeo Squibb, competizione amichevole che vide la partecipazione di Lecce, e .\nNel 1994 lo stadio ospit\u00f2 la messa celebrata da papa Giovanni Paolo II.\nNella stagione 1997-1998 lo stadio leccese ospit\u00f2 la finale dei play-off per la promozione in Serie C1, vinta dal sul Benevento.\nCon delibera del Consiglio comunale, nel gennaio 2002 lo stadio fu intitolato all'ex sindaco della citt\u00e0 salentina Ettore Giardiniero, che diede il via libera alla sua ricostruzione.\nDurante la prima giornata del campionato di Serie B 2007-2008 la sala stampa dello stadio fu intitolata al giornalista leccese Sergio Vantaggiato, scomparso tragicamente a Parigi nell'agosto 2007.\nIl 1\u00ba novembre successivo, dopo un allenamento della squadra giallorossa, il magazziniere del club Antonio De Giorgi fu colpito da un fulmine al collo, che lo uccise all'istante. Al momento dell'incidente erano presenti anche l'allenatore Papadopulo e il direttore sportivo Angelozzi, che ne uscirono illesi. In segno di lutto, la partita con il fu rinviata.\nNel 2008 lo stadio fu dotato di illuminazione aggiuntiva, con lampioni posti in cima agli spalti non coperti. Il primo utilizzo di questa illuminazione risale alla partita Italia- (2-1) del 15 ottobre 2008.\nAnni duemiladieci.\nLo stadio leccese ospit\u00f2 per una stagione in Serie B (2009-2010) le partite interne dell'allora esordiente . In quella stagione il Via del mare fu dunque teatro di due derby, il 24 ottobre 2009 (Gallipoli-Lecce 0-3) di fronte spettatori e il 27 marzo 2010 (Lecce-Gallipoli 1-0) di fronte a spettatori. Terminato il campionato, dopo la retrocessione, il fallimento e la conseguente iscrizione in Promozione Pugliese, la squadra gallipolina torn\u00f2 a disputare le partite casalinghe allo stadio Antonio Bianco della citt\u00e0 ionica.\nDal 14 al 17 luglio 2011 lo stadio fu sede dell'edizione 2011 del festival musicale Italia Wave, che vide salire sul palco, tra gli altri, artisti di fama internazionale come Lou Reed, Paolo Nutini e i Kaiser Chiefs.\nA causa dell'aumento del numero di casi di violenze negli stadi, per motivi di sicurezza una parte della Curva Sud (quella che confina con il settore ospiti) fu chiusa e il numero dei posti omologati ridotto a . Con la caduta del Lecce in Lega Pro, il 31 gennaio 2013 a Curva Sud fu chiusa per motivi economici e la capienza scese a posti.\nIl 26 luglio 2014 l'impianto ospit\u00f2 un concerto del gruppo salentino dei Negramaro. Durante l'esibizione della band il terreno di gioco fu danneggiato: furono lasciati dei solchi sulla linea di gioco e l'area di rigore di fronte alla Curva Sud sub\u00ec seri danni. Visto l'incombente impegno in Coppa Italia contro il Foligno, l'amministrazione comunale del capoluogo salentino si assunse l'onere di provvedere alla riparazione del campo, ma il Lecce si present\u00f2 alla prima partita ufficiale davanti ai propri tifosi su un terreno ai limiti del praticabile. Prima della compilazione dei calendari il club chiese di poter iniziare la stagione in trasferta, per via della problematica situazione del terreno di gioco dello stadio, ancora irrisolta. Perci\u00f2 i salentini, come richiesto, cominciarono il proprio campionato ad Aprilia in casa della Lupa Roma il 31 agosto 2014. La societ\u00e0, con una nota ufficiale del 23 agosto, rese noto che per effettuare i lavori di ripristino del terreno di gioco del Via del mare non era stata versata alcuna somma di denaro da parte del comune. Il 25 agosto il presidente Savino Tesoro conferm\u00f2 che la prima gara casalinga di campionato contro il Barletta si sarebbe giocata regolarmente al Via del mare.\nCon l'arrivo della nuova propriet\u00e0 guidata dall'avvocato Saverio Sticchi Damiani e dall'imprenditore Enrico Tundo, lo stadio fu ribattezzato, per la campagna abbonamenti 2015-2016, \"La Tana dei Lupi\".\nPer la sola sfida casalinga di Lega Pro del 17 febbraio 2016 contro il Foggia la capienza fu portata da a posti a sedere. Il 1\u00ba aprile 2016 la capienza fu ulteriormente aumentata e raggiunse i posti in maniera permanente, prima della gara interna contro il Matera.\nIl 29 aprile 2016 il Comune di Lecce mise in vendita l'impianto sportivo assieme all'edificio sede del tribunale, valutando il primo 18.900.000 euro.\nNuove polemiche sulla gestione dello stadio sorsero nel luglio del 2018, quando, dopo un altro concerto dei Negramaro nello stadio (13 luglio), il manto erboso fu seriamente danneggiato. Dopo le rassicurazioni dell'amministrazione comunale, i lavori di rizollatura, iniziati negli ultimi giorni di agosto e proseguiti anche in orario notturno, furono ultimati in tempo per l'esordio casalingo del Lecce nel campionato di Serie B 2018-2019 contro la , che ebbe luogo il 4 settembre 2018 su un campo in condizioni giudicate accettabili dal direttore di gara.\nIl 1\u00ba dicembre 2018 \u00e8 stata inaugurata una targa posta in corrispondenza della porta 11 (appartenente al settore Curva Nord, sede degli ultr\u00e0 giallorossi) per commemorare i giocatori Michele Lorusso e Ciro Pezzella, che 35 anni prima erano scomparsi tragicamente in un incidente stradale mentre si recavano alla stazione ferroviaria di Bari, dove avrebbero dovuto prendere un treno per raggiungere i compagni a Varese, dove avrebbero dovuto giocare l'incontro di campionato contro il la successiva domenica, il 2 dicembre 1983. Entrambi i giocatori avevano timore dei voli aerei.\nNell'aprile 2019 \u00e8 stato approvato un aumento della capienza di ulteriori posti per il campionato di Serie B in corso: dei posti a sedere disponibili ne sono stati omologati , disponibili da Lecce- del 28 aprile.\nA seguito della ristrutturazione avvenuta nell'estate 2019, in conseguenza della promozione del Lecce in Serie A, la capienza massima autorizzata \u00e8 stata portata a spettatori. Il progetto di restyling ha previsto: il ripristino dei seggiolini, di colore giallo e rosso, nelle due curve e nella Tribuna Est, la riqualificazione della pista di atletica, che \u00e8 stata ricoperta da un tappeto sintetico azzurro, l'installazione, in luogo dei cancelli di separazione delle tribune dal terreno di gioco, di nuovi pannelli trasparenti, una particolare attenzione al settore riservato ai disabili, un nuovo impianto di illuminazione, la totale ristrutturazione delle panchine, nonch\u00e9 interventi su strutture essenziali come gli impianti sanitari. Il costo degli interventi, che ammonta a circa 4 milioni di euro, \u00e8 totalmente a carico dell'U.S. Lecce.\nL'impianto sar\u00e0 ulteriormente migliorato con una copertura integrale di tutti i settori, intervento che il club giallorosso effettuer\u00e0 grazie ai finanziamenti del CONI per effetto dell'assegnazione dei Giochi del Mediterraneo 2026 alla citt\u00e0 di Taranto. Lecce, infatti, sar\u00e0 sede calcistica della manifestazione. \nAnni duemilaventi.\nIl 7 giugno 2021 \u00e8 stata siglata la concessione d'uso decennale dello stadio all'U.S. Lecce.\nStruttura dello stadio.\nLo stadio \u00e8 suddiviso nei seguenti settori:\nIncontri internazionali tra squadre di club.\nIl Via del mare ha ospitato pi\u00f9 volte amichevoli internazionali.\nIncontri internazionali tra squadre nazionali.\nIl Via del mare ha ospitato quattro partite della nazionale italiana, con un bilancio di due vittorie e due sconfitte.\nSei Nazioni rugby femminile.\nIl 9 febbraio 2019 il Via del mare ha ospitato per la prima volta una partita del torneo di rugby del Sei Nazioni femminile 2019: la nazionale italiana di rugby femminile ha affrontato la nazionale gallese di rugby femminile. La partita \u00e8 terminata con un pareggio per 3-3, derivante da due calci piazzati."}
{"id": "1201520", "revid": "1048993", "url": "https://it.wikipedia.org/wiki?curid=1201520", "title": "Jack Scalia", "text": "Biografia.\nNato \"Giacomo Tomaso Tedesco\" nel quartiere di Brooklyn a New York, da genitori di origine italiana e irlandese, cambia il suo cognome in Scalia dopo il divorzio dei suoi e il nuovo matrimonio della madre. Il padre era l'ex-fuoriclasse dei Brooklyn Dodgers Rocky Tedesco. Prima di fare l'attore ha giocato a pallacanestro e ha fatto il modello per abbigliamento intimo e i jeans Jordache. Ha due figlie, Olivia (1987) e Jacqueline (1990) nate dal secondo matrimonio con l'ex Miss Universo 1982 Karen Dianne Baldwin. La sua prima moglie era la modella Joan Rankin."}
{"id": "1201521", "revid": "901803", "url": "https://it.wikipedia.org/wiki?curid=1201521", "title": "Iscrizione delle catacombe di Commodilla", "text": ""}
{"id": "1201522", "revid": "599013", "url": "https://it.wikipedia.org/wiki?curid=1201522", "title": "Ivan Klasni\u0107", "text": "Caratteristiche.\nPunta di peso, era molto abile nel gioco aereo.\nCarriera.\nClub.\nNato ad Amburgo da genitori croati di origine bosniaca, ha iniziato la carriera in una squadra locale, il St. Pauli, dove in tre stagioni e mezzo si \u00e8 messo in luce come uno dei migliori attaccanti della Zweite Bundesliga, prima di divenire un professionista nel gennaio 1998: prima del suo debutto con il St. Pauli infatti ha giocato per squadre dilettantistiche meno conosciute come lo Union 03 Amburgo e il TSV Stellingen.\nDopo aver aiutato il St. Pauli a guadagnare la promozione in prima divisione con 10 gol segnati per il club in seconda divisione durante la stagione 2000-2001, \u00e8 passato al nell'estate del 2001 ed \u00e8 approdato in prima squadra nel 2003 con alcune performance notevoli in Bundesliga. Le sue due prime stagioni nel club sono state segnate da uno stato di forma mutevole (ha segnato solamente tre reti in 36 presenze nella Bundesliga) e da due seri infortuni al ginocchio, ma ha lasciato tutto ci\u00f2 alle spalle quando \u00e8 divenuto un giocatore chiave nella marcia del Werder Brema al titolo di campione di Bundesliga nella stagione 2003-2004, quando ha vinto anche la Coppa di Germania con il club. Ha segnato 13 reti e ha fatto assist 11 volte per il suo partner d'attacco brasiliano Ailton. Il suo contratto in scadenza ha causato una gara per la sua firma con altre squadre all'inizio dell'anno precedente del suo eventuale rinnovo con il Brema.\nPartecipando alla UEFA Champions League del 2004-2005, Klasni\u0107 ha segnato 5 reti nei due match contro la squadra belga dell', compresa una tripletta nella vittoria casalinga del Werder Brema per 5-1, aiutando la squadra alla prima fase ad eliminazione diretta della competizione, prima di perdere con il pi\u00f9 forte Lione, che li ha surclassati con un 10-2 complessivo di andata e ritorno.\nLa stagione 2006-2007 non \u00e8 iniziata bene. Klasni\u0107 ha realizzato il suo primo gol alla settima giornata, quando ha realizzato la rete del pareggio contro l'Energie Cottbus. Ha anche perso il suo posto da titolare nella nazionale croata a causa delle opache prestazioni. Non \u00e8 stato impiegato nelle partite di qualificazione a Euro 2008 contro Inghilterra e Israele. Nel novembre 2006 gli \u00e8 stata diagnosticata una disfunzione renale, che nel gennaio 2007 lo ha costretto ad un trapianto. Fino a quel momento il giocatore aveva totalizzato 12 presenze e un gol. A causa di un rigetto avvenuto una settimana dopo l'operazione, nel marzo 2007 \u00e8 stato operato nuovamente, questa volta ricevendo il rene dal padre.\n\u00c8 tornato in campo in gare ufficiali nel novembre 2007, quando ha fatto il proprio esordio nella stagione 2007-2008 giocando la sua prima partita da titolare contro il , contro cui ha segnato una doppietta a nove mesi dal secondo trapianto al rene. Il 1\u00ba dicembre 2007 \u00e8 stato accolto calorosamente dal Weserstadion nella partita contro l'Amburgo. Il giocatore ha poi denunciato due medici della squadra per aver sottovalutato la gravit\u00e0 dei suoi disturbi renali, rendendo noto che a fine stagione, scaduto il suo contratto con il Werder Brema, avrebbe lasciato il club.\nL'8 luglio 2008 \u00e8 stato ingaggiato dal Nantes, con cui ha sottoscritto un contratto quadriennale. Alla diciassettesima giornata di Ligue 1 Klasni\u0107 ha realizzato una doppietta contro il Lione nella partita vinta dal Nantes per 2-1. In totale ha segnato 6 gol in 28 partite, ma le sue marcature non sono bastate ad evitare la retrocessione del Nantes in Ligue 2.\nDopo aver segnato 4 gol nelle prime 5 partite della Ligue 2, il 1\u00ba settembre 2009, nell'ultimo giorno di calciomercato, si \u00e8 trasferito in prestito al Bolton, in Premier League, con cui ha collezionato in campionato 27 presenze condite da 8 reti.\nIl 30 luglio 2010 ha rescisso il proprio contratto con la societ\u00e0 francese che scadeva nel giugno 2011. Il 4 agosto 2010 il Bolton ufficializza il ritorno di Klasnic, stavolta a titolo definitivo, con contratto biennale.\nNell'estate del 2012 firma un contratto annuale con i tedeschi del Mainz. A fine stagione rimane svincolato.\nNazionale.\nKlasni\u0107 ha rifiutato un invito da parte di Rudi V\u00f6ller a giocare per la Germania. Ha inoltre rifiutato l'invito di Bla\u017e Sli\u0161kovi\u0107 a giocare per la Bosnia ed Erzegovina e ha scelto invece di giocare per la Croazia da cui era gi\u00e0 stato convocato 3 volte e dove aveva segnato 1 gol nella squadra Under 21 nella primavera del 2001. Inoltre nel 1998 e nel 1999 ha giocato 5 volte e segnato 1 gol per la squadra croata under 19. Uno scherzo del destino ha voluto che il suo debutto internazionale avvenisse contro la Germania nel febbraio del 2004 in un'amichevole vinta poi dalla Germania per 2-1.\nConvocato dalla Croazia per giocare il Campionato europeo 2004, non \u00e8 stato mai titolare per tutta la durata del torneo. La Croazia non ha passato la fase del girone eliminatorio e i media hanno spesso imputato ci\u00f2, tra altri fattori, alla mancata inclusione di Klasni\u0107 nella formazione iniziale.\nNella nazionale croata, ad ogni modo, le sue prestazioni sono state piuttosto modeste durante il corso degli stessi due anni: difatti ha realizzato una sola rete in otto match di qualificazione per i Mondiali di calcio Germania 2006, andando a segno solo nella partita valida per le qualificazioni contro l'Ungheria nel settembre 2004, partita vinta in scioltezza per 3 a 0. Nel febbraio del 2005, ha dato una buona prestazione per la sua nazionale nella partita amichevole contro Israele, segnando 2 goal nel pareggio 3-3 finale. Il 1\u00ba marzo 2006 segn\u00f2 un altro goal per la nazionale croata nella partita amichevole contro l'Argentina vinta 3-2.\nNel maggio 2006 \u00e8 stato chiamato a far parte del gruppo dei 23 giocatori croati che dovranno disputare la fase finale della Coppa del Mondo FIFA 2006 in Germania anche grazie alle sue ottime prestazioni in Bundesliga dove in 3 partite realizza 4 gol, terminando la stagione in Bundesliga con 15 gol, e segn\u00f2 anche nella partita amichevole contro l'Austria vinta facilmente 4-1. Il suo rendimento nel campionato mondiale scese drasticamente e la sua nazionale usc\u00ec subito dal torneo, totalizzando 2 pareggi ed una sconfitta.\n\u00c8 stato convocato per Euro 2008, dove ha giocato 2 partite segnato altrettante reti: il primo gol \u00e8 quello dell'1-0 alla Polonia, mentre il secondo lo ha segnato nei quarti di finale l'1-0 alla Turchia ad un minuto dalla fine dei tempi supplementari; i turchi poi hanno pareggiato nei minuti di recupero e hanno vinto ai rigori."}
{"id": "1201528", "revid": "2075360", "url": "https://it.wikipedia.org/wiki?curid=1201528", "title": "29 gennaio", "text": "Il 29 gennaio \u00e8 il 29\u00ba giorno del calendario gregoriano. Mancano 336 giorni alla fine dell'anno (337 negli anni bisestili).\nFeste e ricorrenze.\nReligiose.\nCristianesimo:\nIl 29 gennaio \u00e8 il primo giorno in cui pu\u00f2 cadere il gioved\u00ec grasso, mentre il 4 marzo \u00e8 l'ultimo."}
{"id": "1201530", "revid": "125912006", "url": "https://it.wikipedia.org/wiki?curid=1201530", "title": "Dipolo elettrico", "text": "Un dipolo elettrico, in elettrostatica, \u00e8 un sistema composto da due cariche elettriche uguali e di segno opposto e separate da una distanza costante nel tempo. \u00c8 uno dei pi\u00f9 semplici sistemi di cariche che si possano studiare e rappresenta il primo termine dello sviluppo in multipoli del campo elettrico generato da un insieme di cariche globalmente neutro.\nMomento elettrico di dipolo.\nDato un sistema di cariche, si definisce \"momento elettrico\", o \"momento di dipolo\", una grandezza vettoriale in modulo eguale al prodotto della carica positiva per la distanza tra le cariche e la cui direzione \u00e8 quella che va dalla carica negativa a quella positiva. Le dimensioni sono quella di una carica per una lunghezza e quindi nel S.I. si misura in Coulomb per metro. Quindi se ho due cariche uguali ma di segno opposto formula_1 e formula_2 a distanza \nformula_3, il momento di dipolo vale:\ndove formula_5 \u00e8 il vettore posizione dalla carica negativa alla carica positiva e, in elettrostatica, si ipotizza che formula_6\ncio\u00e8 la derivata del vettore formula_5 rispetto al tempo deve essere nulla, ovvero il vettore formula_5 si mantiene costante (in modulo, direzione e verso) nel tempo. \nPotenziale elettrico.\nIn un punto situato a grande distanza dal centro del dipolo (\"grande\", va inteso, rispetto all'estensione fisica \"d\" del dipolo stesso), il potenziale elettrostatico generato dal dipolo \u00e8 molto ben approssimato dalla seguente formula:\nformula_9dove:\nDa tale formula risulta evidente che il valore del potenziale elettrostatico nel punto P dipende dai vettori formula_16 (\"momento di dipolo\") e formula_17 (posizione del punto P rispetto al punto medio tra le due cariche) e quindi anche dal loro rispettivo orientamento.\nIn particolare il potenziale:\nLe considerazioni riguardanti il dipolo valgono formalmente sia nel vuoto che in presenza di materia quando formula_23.\nDerivazione della formula del potenziale del dipolo.\nIl potenziale elettrostatico generato da una distribuzione discreta di \"N\" cariche puntiformi \u00e8 dato da:formula_24dove:\nDa tale formula generale \u00e8 possibile ricavare il caso particolare del potenziale generato da un dipolo ovvero da un sistema di due (\"N=2\") cariche uguali in valore assoluto ma di segno opposto (formula_29 e formula_30, con formula_31) le cui posizioni nello spazio siano identificate rispettivamente da formula_32 e formula_33. Il vettore distanza tra le due cariche sar\u00e0 quindi dato da formula_34e, di conseguenza, il vettore momento di dipolo formula_35. Con tali posizioni, si ottiene quindi che in un generico punto P identificato da formula_17, il potenziale \u00e8 dato dalla sovrapposizione dei potenziali (e quindi dalla loro somma) delle singole cariche:\nDefinendo il vettore formula_38 che identifica la posizione del centro del dipolo (ovvero il punto medio tra le 2 cariche) e servendosi della definizione di formula_39, \u00e8 possibile riscrivere i vettori formula_32 e formula_33 rispettivamente come:\nformula_42 e formula_43\nDa qui\nformula_44\nSenza perdere di generalit\u00e0, per comodit\u00e0 si fissa l'origine degli assi nel centro del dipolo formula_45, ponendolo quindi convenzionalmente a formula_46. In virt\u00f9 di tale scelta, la posizione delle cariche risulteranno quindi rispettivamente formula_47 e formula_48 (mantenendosi comunque sempre consistenti con la definizione per cui formula_49) e ora formula_50, che continua a rappresentare la posizione del punto P rispetto all'origine, identifica anche la sua posizione rispetto al centro del dipolo.\nformula_51\nOra, ponendosi a grande distanza dal dipolo (ovvero scegliendo formula_14), per il denominatore, si avr\u00e0 che :\nMentre per il numeratore, denominando formula_54 l'angolo tra il vettore formula_12 e il vettore formula_56 (e di conseguenza anche tra formula_12 e formula_10), si ottiene che\nformula_59\nConsiderando che secondo lo sviluppo di Taylor troncato al prim'ordine, ovvero trascurando i termini di ordine formula_60, vale l'approssimazione formula_61, al numeratore si avr\u00e0 formula_62\nSi ottiene quindi finalmente l'attesa espressione per il potenziale di dipolo:\ndove si \u00e8 contratta la notazione avvalendosi del prodotto scalare:\nCampo elettrico.\nEssendo campo elettrostatico conservativo si ha che:\npossiamo ricavare il campo elettrico in coordinate polari sferiche oppure in coordinate cartesiane (il dipolo \u00e8 orientato secondo l'asse z):\ncon intensit\u00e0 pari a:\nSi pu\u00f2 ancora scrivere il campo come gradiente del prodotto tra il momento elettrico e il versore della distanza ridotto del quadrato della stessa. Il calcolo di tale quantit\u00e0 porta alla seguente espressione, pi\u00f9 compatta:\nEnergia potenziale elettrostatica.\nSe un dipolo \u00e8 sottoposto a forze in un campo elettrico esterno qualunque, l'energia potenziale elettrostatica del dipolo \u00e8 data dalla differenza di potenziale tra le due cariche, supposte come al solito molto vicine:\ndove formula_70 e formula_71 \u00e8 il momento elettrico del dipolo. Esplicitando il prodotto scalare:\ncon formula_73 che rappresenta l'angolo compreso tra i due vettori.\nAzione meccanica.\nIl lavoro infinitesimo compiuto da un sistema rigido che compie una traslazione\nformula_74 e una rotazione formula_75 vale:\nDove formula_77 \u00e8 la risultante della forza ed formula_78 il momento meccanico risultante.\nD'altro canto, differenziando l'energia del dipolo:\ndove si \u00e8 fatto uso della derivata direzionale poich\u00e9 per definizione l'energia potenziale appartiene alla prima classe di continuit\u00e0. A questo punto si possono confrontare le due espressioni precedenti in particolare per il campo elettrico e, tenendo presente che il gradiente agisce solo sulle coordinate \"x\",\"y\",\"z\" e la dipendenza da formula_73 \u00e8 contenuta solo nel prodotto scalare:\nSe il campo elettrico \u00e8 uniforme e quindi formula_82 vi \u00e8 solo un momento meccanico che tende a fare ruotare il dipolo nella direzione del campo elettrico. Mentre se il campo elettrico \u00e8 variabile spazialmente, una volta che il dipolo si \u00e8 allineato con le linee del campo locale, su di esso agisce una forza che lo trascina nella regione dove il campo \u00e8 pi\u00f9 intenso. \nDistribuzione di carica.\nNel caso di una distribuzione continua di carica che occupa un volume formula_83, si pu\u00f2 generalizzare la definizione di dipolo definendo il momento di dipolo come:\ndove formula_85 \u00e8 il vettore che individua l'elemento infinitesimo di volume formula_86 in formula_87 e formula_88 \u00e8 la densit\u00e0 volumetrica della distribuzione continua di carica.\nPer una distribuzione discreta di carica, la densit\u00e0 di carica viene descritta attraverso le delta di Dirac:\ndove formula_90 \u00e8 la posizione della carica formula_91, ed integrando sul volume si ha:\nSi dimostra che a grande distanza dal volume formula_93 le distribuzioni di carica si comportano a tutti gli effetti come un dipolo formula_94 sia per quanto riguarda il potenziale elettrico sia le azioni meccaniche. Mentre a piccola distanza bisogna utilizzare la formule integrali (o la sommatoria nel caso discreto) che tengono conto delle distribuzione locale della carica.\nRadiazione di dipolo oscillante.\nUn dipolo elettrico oscillante \u00e8 un dipolo che ha polarizzazione elettrica dipendente periodicamente dal tempo, che pu\u00f2 essere descritto da serie di Fourier formate da fattori della forma:\ndove formula_96 \u00e8 la frequenza angolare. Nel vuoto i campi prodotti sono:\nIn una posizione distante dal dipolo, per formula_99, i campi tendono a formare un'onda sferica nella configurazione limite:\nche produce una potenza totale, mediata nel tempo, data da:\nL'energia associata alla radiazione emessa non viene distribuita in modo isotropo, essendo concentrata intorno alla direzione perpendicolare al momento di dipolo, e tale equazione viene spesso descritta tramite l'utilizzo delle armoniche sferiche.\nIl campo elettromagnetico associato al dipolo oscillante \u00e8 alla base di numerose applicazioni tecnologiche, a partire dall'antenna a dipolo.\nMolecole.\nIn chimica il momento elettrico di una molecola si riferisce alla somma vettoriale di tutti i momenti di legame presenti nella molecola stessa. Una molecola non polare possiede momento elettrico uguale a zero: questo \u00e8 il caso, ad esempio, del metano o del biossido di carbonio le cui strutture geometriche (rispettivamente tetraedrica e lineare) annullano l'effetto dei singoli momenti dipolari di legame (il risultante \u00e8 nullo). Legami omogenei, come quelli tra due atomi di cloro per formare una molecola Cl2, non sono polari, essendo la differenza di elettronegativit\u00e0 nulla, e quindi non originano un momento elettrico. Comunemente si orienta il vettore momento elettrico delle entit\u00e0 chimiche con il verso rivolto verso la carica negativa, che corrisponde all'elemento pi\u00f9 elettronegativo."}
{"id": "1201533", "revid": "51032", "url": "https://it.wikipedia.org/wiki?curid=1201533", "title": "Parazonium", "text": ""}
{"id": "1201534", "revid": "228587", "url": "https://it.wikipedia.org/wiki?curid=1201534", "title": "Ardore", "text": "Ardore (\"Ard\u00f9ri\" in calabrese, \"Ardor\", \u0386\u03c1\u03b4\u03c9\u03c1 in greco bizantino) \u00e8 un comune italiano di abitanti della citt\u00e0 metropolitana di Reggio Calabria in Calabria, sulla costa jonica.\nGeografia fisica.\nIl paese dista circa 88 chilometri dalla citt\u00e0 di Reggio Calabria e fa parte del comprensorio della Locride.\nIl territorio del comune risulta compreso tra 0 e 586 metri sul livello del mare ed \u00e8 delimitato dalle fiumare Condoianni a nord-est e Pintammati a sud-ovest; dalle prime alture dell'Aspromonte (San Biase, Canolo, Varraro, Elambo) a nord-ovest e dal mar Ionio a sud-est.\nA partire da una sottile striscia pianeggiante costiera, il territorio diventa collinare e montuoso se si procede verso l'interno in direzione della dorsale appenninica. Alcuni piccoli torrenti (Sci\u00f2-Trecarlini, Schiavo, Sal\u00ecce) a carattere stagionale attraversano il territorio comunale fino al mare.\nIl santo protettore di Ardore \u00e8 San Leonardo.\nIl tratto di costa jonica di Ardore \u00e8 situato tra i promontori di Punta Stilo a nord-est e di Capo Bruzzano a sud-ovest.\nOrigini del nome.\nDalla citta' greca \u1f0c\u03c1\u03b4\u03c9\u03c1.\nStoria.\nIl territorio di Ardore si trova a meno di tre chilometri a Sud-Ovest dagli scavi archeologici di Locri Epizefiri, ed ha con questa citt\u00e0 magnogreca radici e storia comuni. \u00c8 certo che fu abitato da popolazioni preelleniche (trib\u00f9 di Itali o Siculi). Ci\u00f2 \u00e8 dimostrato da alcune grotte esistenti sulle colline e vicino alle sponde dei torrenti pi\u00f9 grandi, come il Pintammati, il Salice e il Condojanni, dai numerosi massi megalitici presenti nelle localit\u00e0 Salice, Torretta, Giudeo, dai frequenti ritrovamenti di cocci fittili di varie epoche, che si rinvengono un po' dappertutto, specie in prossimit\u00e0 del Dromo, l'antica strada greca. \nLa presenza di queste antichissime popolazioni nel territorio viene confermata dal ritrovamento sull'argine del torrente Pintammati di asce o scuri di pietra, che per la loro modellatura rimandano al neolitico. La colonizzazione greca (VII sec. a.C.) ha lasciato le sue inconfondibili tracce nell'onomastica, nella toponomastica e nel dialetto, i cui vocaboli sono in buona parte di derivazione greca (anche se, forse pi\u00f9 propriamente, di epoca bizantina). Non mancano ritrovamenti occasionali di tombe con corredo funebre fittile, trovate dai contadini durante l'aratura dei campi. I resti di un tempietto greco-romano in contrada Salice, costituiti da uno spezzone di colonna scanalata e due grossi massi squadrati, che rischiavano di essere trascinati via dal torrente, sono stati portati in Ardore Centro a cura dell\u2019amministrazione comunale.\nI Romani, dopo la conquista del Bruzio (247 A.C.), crearono numerose tenute agricole nelle immediate vicinanze delle repubbliche Magnogreche, per diminuire il prestigio e l'importanza di quelle nobili Citt\u00e0-Stato e premiare, nello stesso tempo, vecchi e valorosi legionari, ai quali venivano offerti vasti appezzamenti di terra. \nNacque certamente cos\u00ec Ardore, o meglio cominci\u00f2 a denominarsi Ardore, questo territorio, divenuto un \"praedium rusticum\" e poi un \"pagus\" o \"vicus\" romano.\nLa parte pi\u00f9 antica dell'attuale comune sorge invece su di un colle, che si eleva, in tre piani, a metri 244, metri 267 e metri 290 sul livello del mare, a tre chilometri circa dalla linea del Dromo, lungo il quale risultano collocati, sul lato mare pi\u00f9 che sul lato monte, i primi insediamenti romani di Ardore. Ma poich\u00e9 la costruzione del paese fu decisa, per la sua simmetria, sulla base di un preciso progetto in un tracciato ben delineato, con molta probabilit\u00e0 venne deciso l'esodo verso il colle, quando cominciarono le prime devastazioni di questi centri abitati dovute, prima, alla Seconda Guerra Punica che vide scontrarsi Cartaginesi e Romani e poi alla Guerra Civile e Sociale. Si volle probabilmente creare, in luogo elevato, un \"praesidium\" al centro di un vasto latifondo, comprendente all'incirca tutto l'attuale territorio comunale. Infatti l'abitato di Ardore possiede tutte le caratteristiche del \"pagus munitus\" (villaggio fortificato) romano; costruito su due ripiani, in direzioni Nord-Est Sud-Ovest, i due quartieri, quelli del Margio (dal latino \"marges\", itis, covone di grano, o \"margae\", arum, forcone per il grano o dall\u2019arabo \"merg\" perch\u00e9 il terreno del detto quartiere non \u00e8 coltivabile), e quello di Tractaria (dal latino tractatoria, luogo dove si amministra la giustizia, si contratta, foro, ecc.). I due quartieri attraversati da quattro strade parallele risultano divisi da un valloncello, chiamato \"Vagli\" ( o da vallis o forse da vallum, terrapieno, giacch\u00e9 di un terrapieno si tratta, che risulta dal riempimento sul lato mare della valle di un declivio torrentizio, sbarrata da una muraglia che ha creato a monte un vasto pianoro, detto \"Piano di Mazzucci\", (forse dal latino Matius Lucius, nome di una \"gens\" romana), oggi Piazza Margherita. Lungo questo muro di sostegno al terrapieno si apriva l'antica porta di Sud-Est del paese, il cosiddetto \"dongione\", per via di un torrione che la sovrastava e che fu demolito durante l'occupazione militare per i fatti del 4-5 settembre 1867). Il terzo ripiano, oggi chiamato \"Quartiere\", che era la parte pi\u00f9 elevata del colle serviva come luogo di vedetta fortificato. Nel quartiere \"Tractatoria\", durante la dominazione feudale, vi era il tribunale della \"Bagliva\", sito nel largo dell'attuale Chiesa di S. Rocco, detto anticamente \"dell'arco vecchio\". I due quartieri sono attraversali da quattro strade parallele, intersecate da vicoli e viuzze.\nL'epoca bizantina segn\u00f2 per il paese di Ardore, l'inizio di una profonda decadenza: Infatti essendo esso passato sotto il dominio feudale di Gerace e scaduto a casale, senza storia, sottomesso allo sfruttamento dei vari esattori del \"signore\", vide passare a San Nicola dei Canali, terra ricca di acque, il predominio, se non altro perch\u00e9 in questo centro, pi\u00f9 interno, con una agricoltura e pastorizia pi\u00f9 fiorenti, vi era il palazzo dell\u2019amministratore (che poi diverr\u00e0 palazzo baronale). Questa condizione di impoverimento e di decadenza dur\u00f2 fino al 1546 allorquando per Ardore inizia una nuova vita autonoma, come piccolo stato feudale che, con alterne vicende, dura fino all'occupazione Francese del Regno di Napoli (1806). \nDurante questo periodo Ardore ebbe rinomanza per l'alta nobilt\u00e0 dei feudatari che si sono susseguiti nel suo dominio (i Ramirez, i Capacelatro, i Beccadelli o di Bologna, i Gambacorta - gli unici che ebbero stabile dimora in Ardore, fortificarono la citt\u00e0 e costruirono il castello, i Milano Franco D'Aragona) ed anche per l'opera di massari e artigiani.\nLo Stato Feudale di Ardore progred\u00ec economicamente, incrementando la produzione della seta, 2500 libbre annue, del vino, dell'olio, e dell'allevamento del bestiame, mentre gli artigiani commerciavano i loro manufatti in molte altre terre, da Pizzo a Messina, le pi\u00f9 lontane.\nDello stato feudale di Ardore facevano parte all\u2019inizio del XVII secolo tre casali: San Luca o Potam\u00eca, San Nicola dei Canali, prima sede della Corte Baronale, e Bombile, e poi solo San Nicola dei Canali e Bombile i quali ebbero insieme amministrazione separata da quella della Terra di Ardore. Difatti eleggevano insieme un Consiglio Cittadino con il Sindaco e gli Ufficiali cittadini in numero uguale a quello di Ardore.\nNacque dopo Giuseppe Bonaparte, nel 1809, il comune di Ardore, che assume uno stemma, tratto da quello dei suoi ultimi feudatari, i Principi Milano Franco D'Aragona, nel quale emerge un'aquila, divorata dal fuoco, ma con un ramoscello d'ulivo nel rostro; e tra gli artigli - sullo stemma - si legge \"ARDOR ET ODOR\".\nDurante il Risorgimento anche ad Ardore ci furono fermenti irredentistici per rovesciare il Regno delle due Sicilie: due ardoresi, Michele Bello e Gaetano Ruffo furono tra i promotori dei moti del 1847; per questo furono processati e fucilati insieme agli altri tre capi della rivolta: Pietro Mazzoni, Domenico Salvadori e Rocco Verduci (i 5 Martiri di Gerace).\nIn seguito alla Spedizione dei Mille il Comune di Ardore entr\u00f2 nel Regno d'Italia ed il primo sindaco fu Pasquale Rian\u00f2.\nArdore Marina, frazione del Comune di Ardore con San Nicola e Bombile, sorse nella seconda met\u00e0 dell'800 ed ebbe un notevole incremento della popolazione a partire dal 1866, quando iniziarono i lavori della costruzione della ferrovia, che si conclusero nel 1871.\nNel 1881 contava appena 471 abitanti, divenuti 1233 nel 1905. Da allora la popolazione della Marina and\u00f2 sempre aumentando sino a superare in breve quella del paese antico che, come altri paesi collinari, inizi\u00f2 a perdere molti dei suoi abitanti attratti dalle condizioni di vita pi\u00f9 facili della fascia costiera.\nFin dai primi anni del XX secolo cominci\u00f2 il fenomeno dell'emigrazione, che port\u00f2 moltissimi ardoresi a trasferirsi nelle citt\u00e0 pi\u00f9 industrializzate del Nord-Italia o in paesi stranieri. In molti di questi esistono associazioni di emigrati tra le quali spicca l'Associazione Ardoresi di Montr\u00e9al in Canada.\nMonumenti e luoghi d'interesse.\nIl centro di Ardore Superiore, la cui fondazione si fa risalire al periodo preistorico, fu colonizzato dai greci e dai romani per diventare terra di feudo.\nGeografia antropica.\nIl paese si compone di due nuclei ben distinti: \nDel comune fanno parte anche le frazioni interne di Bombile, di Potito, di San Nicola dei Canali e di Schiavo.\nEconomia.\nIl clima favorevole ha permesso lo sviluppo di un'economia agricola basata prevalentemente sulla produzione di grano, uva, pomodori e ortaggi in genere, oltre alle olive e agli agrumi (il comune rientra nell'area territoriale del bergamotto DOP); in passato vi era un'importante produzione olearia, ma negli ultimi decenni il settore \u00e8 in grave crisi.\nParticolare importanza aveva anche la coltivazione dei fichi sia primaverili (\"gotte\"), sia estivi.\nNell'allevamento prevalgono ovini e soprattutto caprini.\nInfrastrutture e trasporti.\nStrade.\nArdore \u00e8 attraversata dalla Strada statale 106 Jonica. \nFerrovie.\nIl paese \u00e8 collegato alla Ferrovia Jonica dalla Stazione di Ardore.\nAmministrazione.\nIl comune di Ardore \u00e8 amministrato da Giuseppe Campisi, al suo terzo mandato, dal 26 maggio 2019. L'attuale sindaco ha vinto la tornata elettorale contro il Vicesindaco e amministratore comunale provvisorio precedente Giovanni Teotino raccogliendo il 65,8% dei voti.\nSindaci.\nElenco dei sindaci di Ardore dall'Unit\u00e0 d'Italia ad oggi:"}
{"id": "1201536", "revid": "124667861", "url": "https://it.wikipedia.org/wiki?curid=1201536", "title": "Cagliari Calcio 2001-2002", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 2001-2002.\nMaglie e sponsor.\nLo sponsor tecnico della stagione fu per il secondo e ultimo anno UHL Sport, mentre il main sponsor fu Terra Sarda. La prima divisa, \u00e8 una rivisitazione del classico completo rossobl\u00f9, nella seconda divisa viene mantenuto la banda larga diagonale dell'anno precedente con cambio del motivo al suo interno. Il terzo completo era invece di colore arancio con striscia blu."}
{"id": "1201537", "revid": "1305772", "url": "https://it.wikipedia.org/wiki?curid=1201537", "title": "Chimki", "text": "Chimki (, pron.: ) \u00e8 una citt\u00e0 (208\u00a0563 abitanti) della Russia europea situata nell'Oblast' di Mosca, a nord-ovest della capitale, sulle rive del Canale di Mosca.\nStoria.\nLa citt\u00e0 fu fondata nel 1850 attorno ad una stazione ferroviaria con lo stesso nome, sulla tratta San Pietroburgo-Mosca. Lo status di citt\u00e0 le viene conferito nel 1939. Attualmente Chimki \u00e8 direttamente adiacente al territorio della capitale russa.\nIl fronte della seconda guerra mondiale si spinse fino a Chimki. Il punto di massima avanzata \u00e8 oggi indicato da un monumento consistente in tre giganteschi cavalli di Frisia, visibili dall'autostrada che la collega alla capitale.\nDopo la Seconda guerra mondiale Chimki divenne sede di numerosi centri di sviluppo aerospaziale sovietici, principale occupazione per la maggior parte della popolazione. Per tale ragione Chimki era irraggiungibile per tutti gli stranieri che visitassero l'URSS, malgrado la sua collocazione sulla ferrovia per Mosca e il suo aeroporto internazionale. Alcuni centri aerospaziali situati a Chimki fanno tuttora parte di programmi della Stazione Spaziale Internazionale.\nNegli ultimi decenni la popolazione di Chimki ha continuato a crescere rapidamente per via della costruzione di molti palazzi residenziali, essendo la citt\u00e0 situata nell'area di Mosca, densamente popolata e in cerca di nuovi suoli edificatori in cui espandersi.\nLa citt\u00e0 \u00e8 molto attiva nel commercio in virt\u00f9 della collocazione nei pressi della capitale e grazie alla presenza di uno dei maggiori aeroporti della zona, lo \u0160eremet'evo. \u00c8 anche sede di una delle due catene di grandi magazzini pi\u00f9 grandi della Russia, comprendente l'Auchan e l'Ikea.\nSociet\u00e0.\nEvoluzione demografica.\n\"Fonte: mojgorod.ru\"\nSport.\nIn citt\u00e0 hanno sede la squadra di basket Basketbol'nyj klub Chimki e la squadra di calcio Futbol'nyj Klub Chimki."}
{"id": "1201538", "revid": "121979473", "url": "https://it.wikipedia.org/wiki?curid=1201538", "title": "Sport in Ticino", "text": "In Ticino si praticano diversi sport ad alti livelli, di seguito un elenco delle societ\u00e0 attive per ramo sportivo."}
{"id": "1201541", "revid": "767487", "url": "https://it.wikipedia.org/wiki?curid=1201541", "title": "Jorge Casanova", "text": "Carriera.\nCresciuto nel Club Atl\u00e9tico Bella Vista di Montevideo esordisce in prima squadra nel 1995. Nel 1999 si trasferisce al Lecce, con cui colleziona 2 presenze in Serie A in 2 stagioni. Nell'ottobre 2000 va al , con cui gioca 15 partite in Serie B. Nel 2001 passa al Pe\u00f1arol, nel 2003 torna al Club Atl\u00e9tico Bella Vista e l'anno seguente \u00e8 al Chacarita Juniors. Nel 2005 disputa un campionato con l'Uni\u00f3n de Santa Fe e in agosto ritorna al Club Atl\u00e9tico Bella Vista. Nel 2007 approda nel campionato colombiano, nelle file dell'Atl\u00e9tico Bucaramanga prima e nell'Once Caldas poi.\nNel luglio 2009 si trasferisce invece all'Atletico Junior sempre nel massimo campionato colombiano.\nNel marzo 2011 fa ritorno nel Club Atl\u00e9tico Bella Vista dove disputa 4 partite nel torneo di clausura 2011."}
{"id": "1201548", "revid": "74801", "url": "https://it.wikipedia.org/wiki?curid=1201548", "title": "Las Vegas Strip", "text": "La Las Vegas Boulevard South, meglio nota come Las Vegas Strip, \u00e8 una strada che si estende sui due comuni di Paradise e Winchester, sobborghi di Las Vegas, in Nevada, e che \u00e8 nota per la grande concentrazione di hotel e casin\u00f2.\nBen 19 dei 25 hotel pi\u00f9 grandi del mondo come numero di stanze si trovano nella Strip: sono le stanze totali a disposizione dei turisti."}
{"id": "1201550", "revid": "78273", "url": "https://it.wikipedia.org/wiki?curid=1201550", "title": "Rapporti internazionali della Santa Sede", "text": ""}
{"id": "1201551", "revid": "78273", "url": "https://it.wikipedia.org/wiki?curid=1201551", "title": "Rapporti diplomatici della Santa Sede", "text": ""}
{"id": "1201553", "revid": "287204", "url": "https://it.wikipedia.org/wiki?curid=1201553", "title": "Cagliari Calcio 2002-2003", "text": "Questa voce raccoglie le informazioni riguardanti il Cagliari Calcio nelle competizioni ufficiali della stagione 2002-2003.\nMaglie e sponsor.\nLo sponsor tecnico della stagione fu per la prima A-Line sponsor tecnico sardo non pi\u00f9 esistente tra cui proprietari vi era la bandiera cagliaritana Gianluca Festa e l'ex calciatore campione del mondo, d'Europa e della Confederation Cup con la Francia Christian Karembeu, mentre il main sponsor fu Terra Sarda. La prima divisa, \u00e8 una rivisitazione del classico completo rossobl\u00f9 con una banda blu nella parte alta della maglia, La seconda divisa si presenta nel classico bianco con inserti rossi. Il terzo completo era invece di colore blu chiaro con inserti rossobl\u00f9.\nAvvenimenti.\nAnalizzando l'andamento della squadra (che ottenne la salvezza solo all'ultima giornata) sotto la sua gestione, si evince che con Sonetti in panchina \ndall'inizio la squadra avrebbe probabilmente lottato per la promozione; di conseguenza il tecnico livornese viene confermato per la stagione successiva.\nPoche le novit\u00e0 di rilievo in sede di mercato: lasciarono Cagliari De Angelis, Sulcis, Dionisio, Esposito e Negri.\nArrivarono i difensori Loria e Manighetti e l'attaccante Ranalli, ritornano i centrocampisti Carrus e Capone. Inoltre c'\u00e8 il rientro di O'Neill dopo due stagioni deludenti con Juventus e Perugia; ma \u00e8 un ritorno effimero, dato che l'uruguaiano andr\u00e0 via dopo pochi mesi senza mai scendere in campo.\nA causa di vicissitudini di carattere economico-finanziario l'inizio del Campionato di Serie B \u00e8 rinviato di due settimane (si parte dalla terza giornata, con le prime due da recuperare).\nUna settimana prima dell'inizio del Campionato, l'8 Settembre, in Coppa Italia, il Cagliari perde 3-0 ad Empoli; Cellino decide di esonerare Sonetti e di richiamare a Cagliari Ventura, allenatore dell'ultima promozione in Serie A.\nIl Campionato inizia con un sofferto pareggio al Sant'Elia contro il Napoli, seguito dalla vittoriosa trasferta di Terni. I rossobl\u00f9 vincono \nle successive tre gare interne, (in mezzo la sconfitta di Siena) ed il 19 Ottobre raggiungono la vetta della classifica, che mantengono per tre settimane fino \nalla decima giornata, quando pareggiano a Cosenza e vengono sorpassati dalla Sampdoria. Il turno successivo, il Cagliari ospita il Messina e, con gli ospiti \nin vantaggio per 1-0, all'83' il loro portiere Manitta viene steso da un pugno rifilatogli da un ultra che riusc\u00ec a saltare le barriere ed entrare \nin campo. Le conseguenze furono sconfitta a tavolino e squalifica del S.Elia per due partite. Per i rossobl\u00f9 inizia una crisi di risultati, dovuta soprattutto al \ndisastroso rendimento esterno (sette trasferte consecutive senza ottenere punti); da Novembre a Febbraio la squadra precipita al dodicesimo posto rischiando di finire risucchiata nella\nlotta per non retrocedere.\nNel frattempo, nella sessione invernale di mercato, arrivano Bucchi, Guana, Longo e torna a Cagliari dopo 3 anni \nMacellari. Partono Colasante, Manighetti e Grassadonia.\nIl periodo nero termina con la vittoria di Genova alla ventiquattresima giornata, che interrompe il digiuno di punti fuori casa e porta i rossobl\u00f9 lontano dalle zone calde della \nclassifica; dopo quattro pareggi consecutivi arrivano 4 vittorie in 5 partite che rilanciano la squadra, tornata ad un passo della zona promozione. Ma la sconfitta\ncontro la capolista Sampdoria la settimana successiva spegne le rinate ambizioni del Cagliari; inutili le ultime tre gare. Alla fine \u00e8 settimo posto con 54 punti."}
{"id": "1201555", "revid": "2212022", "url": "https://it.wikipedia.org/wiki?curid=1201555", "title": "Nairobi", "text": "Nairobi \u00e8 la capitale del Kenya, nonch\u00e9 capoluogo dell'omonima contea. Il suo nome deriva dalla frase maasai \"enkare nai-robi\", letteralmente \"luogo dell'acqua fredda\". In Kenya, viene anche chiamata con due nomignoli: \"Green City in the Sun\" (\"citt\u00e0 verde al sole\", per via del clima mite e delle molte aree verdi) e \"Safari Capital of the World\" (\"capitale mondiale del safari\", con riferimento al suo ruolo di \"hub\" verso i circuiti turistici kenioti). Con una popolazione stimata fra i 4 e i 4,5 milioni, Nairobi \u00e8 la pi\u00f9 grande citt\u00e0 dell'Africa orientale e tra le dieci pi\u00f9 grandi dell'intero continente africano. \u00c8 anche una delle citt\u00e0 africane pi\u00f9 importanti dal punto di vista politico, culturale ed economico. La popolazione locale parla principalmente l'inglese.\nStoria.\nPrima dell'avvento dei coloni britannici, l'area dove ora sorge il centro di Nairobi era costituita da paludi e disabitata. Alla fine del XIX secolo, la zona fu raggiunta dai lavori per la costruzione della ferrovia che avrebbe collegato Mombasa all'Uganda, la Uganda Railway. La locazione dell'odierna Nairobi fu scelta per la realizzazione di un deposito di approvvigionamenti, che poi divenne quartier generale del progetto, e quindi cittadina. Nei primi anni del XX secolo Nairobi fu colpita dalla peste bubbonica, e dovette essere bruciata per debellare l'epidemia, per essere ricostruita pochi anni dopo.\nNonostante l'epidemia, l'insediamento continu\u00f2 a crescere, e gi\u00e0 nel 1905 era diventato abbastanza importante da essere scelto dall'amministrazione coloniale britannica come nuova capitale dell'Africa Orientale Britannica, al posto di Mombasa. La nascita delle strutture amministrative diede nuovo impulso allo sviluppo della citt\u00e0, insieme al turismo (soprattutto legato alla caccia grossa); in questo periodo sorsero molti dei grand hotel storici di Nairobi, e si svilupparono i quartieri residenziali ai margini del centro urbano. E.A.T. Dutton, che nel febbraio del 1926 visit\u00f2 Nairobi durante il suo viaggio verso il Monte Kenya, scrisse:\nLo sviluppo dell'agglomerato urbano di Nairobi nella prima met\u00e0 del XX secolo avvenne in conflitto con le popolazioni masai e kikuyu della regione, che si videro sottrarre progressivamente la terra. Alla fine della Seconda guerra mondiale, la tensione fra i coloni di Nairobi e le popolazioni locali fu uno degli elementi scatenanti della ribellione dei Mau-Mau, che a sua volta fu determinante nella conquista dell'indipendenza del Kenya, formalizzata nel 1963. Dopo l'indipendenza la citt\u00e0 ha preso a crescere ancora pi\u00f9 rapidamente, spesso in modo sproporzionato rispetto alla capacit\u00e0 delle sue infrastrutture: black out e periodi di scarsa disponibilit\u00e0 di acqua potabile sono stati fenomeni abbastanza frequenti nella seconda met\u00e0 del XX secolo.\nNel 1998, l'ambasciata statunitense di Nairobi ha subito un attacco terroristico da parte di Al-Qaida; alle oltre 200 vittime \u00e8 oggi dedicato un parco commemorativo.\nGeografia fisica.\nPosizione.\nNairobi si trova nella parte sudoccidentale del Kenya, adiacente al bordo orientale della Grande Rift Valley, a un'altitudine di 1661\u00a0m s.l.m. A ovest della citt\u00e0 si trovano le caratteristiche colline Ngong; a nord sorge il Monte Kenya e a sudest il Kilimangiaro, ed entrambe le montagne sono visibili da Nairobi nei giorni limpidi.\nLa citt\u00e0 \u00e8 attraversata dal fiume Nairobi e dai suoi affluenti. Nella parte settentrionale della citt\u00e0 sopravvive ancora un'area di foresta originaria, la foresta di Karura; per la salvaguardia di questo patrimonio ambientale si \u00e8 battuta, fra gli altri, il Premio Nobel per la Pace Wangari Maathai.\nL'inquinamento da plastica ha raggiunto proporzioni enormi in Kenya. La sola Nairobi scarica quasi 500 tonnellate di questi rifiuti ogni giorno, secondo i dati del 2021. Alcuni dei rifiuti finiscono negli intestini del bestiame, sulla superficie dei fiumi o nei canali di scolo, causando inondazioni durante le piogge.\nClima.\nA causa dell'altitudine, Nairobi gode di un clima complessivamente mite. Poich\u00e9 Nairobi si trova nei pressi dell'equatore, le differenze di temperatura fra estate e inverno sono molto ridotte. Intorno a giugno-luglio le temperature serali possono scendere fino a 10\u00a0\u00b0C, mentre nei giorni pi\u00f9 caldi (da dicembre a marzo) le temperature diurne si collocano in genere fra i 20\u00a0\u00b0C e i 30\u00a0\u00b0C.\nNell'arco dell'anno si possono distinguere due stagioni delle piogge, una da marzo a maggio e una da ottobre a dicembre, ma le precipitazioni sono in genere moderate.\nQuartieri e zone.\nCentral Business District.\nIl centro di Nairobi \u00e8 costituito dal Central Business District (CBD), dove hanno sede le principali attivit\u00e0 amministrative e commerciali. Il CBD ha una forma pressappoco rettangolare, delimitata dalle quattro grandi arterie di Uhuru Highway, Haile Selassie Avenue, Moi Avenue e University Way. Il centro del CBD \u00e8 costituito dalla piazza di City Square, attorno a cui si sviluppano i principali edifici amministrativi, tra cui la sede del Parlamento keniota, la Cattedrale della Sacra Famiglia, il municipio, il tribunale e il celebre Kenyatta Conference Centre. Tutta la zona del CBD \u00e8 caratterizzata da grattacieli ed edifici moderni, che ricordano quelli delle grandi citt\u00e0 nordamericane e asiatiche, realizzati nell'arco di due grandi periodi di esplosione edilizia: gli anni immediatamente successivi all'indipendenza e quelli a cavallo del 2000.\nUpper Hill e Westlands.\nIn seguito al veloce sviluppo del CBD, oggi completamente edificato, altre aree di Nairobi stanno emergendo come nuovi quartieri finanziari e commerciali: fra queste spiccano Upper Hill e le Westlands, entrambe situate a circa 2\u00a0km dal centro della citt\u00e0. Ad Upper Hill hanno sedi Citibank e Coca Cola. Il pi\u00f9 importante edificio della zona \u00e8 la Rahimtulla Tower, dove ha la propria sede la compagnia britannica PriceWaterhouseCoopers.\nAltri quartieri.\nNella zona ovest della citt\u00e0 si trovano la maggior parte dei quartieri residenziali pi\u00f9 prestigiosi, creati dai coloni europei, come Karen, Langata, Lavington e Highridge; a questi si aggiungono per\u00f2 anche alcuni quartieri poveri, come Kangemi e Dagoretti. La zona orientale \u00e8 principalmente costituita di quartieri di livello medio-basso, come Kariokor, Dandora, Kariobangi, Embakasi e Huruma. Il quartiere di Eastleigh \u00e8 noto per essere abitato soprattutto da immigranti somali, e per questo motivo viene chiamato \"Little Mogadishu\".\nIl quartiere pi\u00f9 ambito dalle ambasciate e persone di fama \u00e8 Muthaiga, in particolare Tchui Road la strada pi\u00f9 bella e 'chic' del Kenya e probabilmente tra le pi\u00f9 eleganti e belle dell'Africa.\nTutto il territorio urbano di Nairobi \u00e8 punteggiato di parchi, giardini e altri spazi aperti. Il parco pi\u00f9 famoso \u00e8 l'Uhuru Park, che costeggia il CBD e il quartiere centrale di Upper Hill. Adiacente all'Uhuru Park c'\u00e8 il Central Park, dove si trova il monumento a Jomo Kenyatta, primo presidente del Kenya. Altri giardini di una certa importanza sono i Jeevanjee Gardens, il City Park, e il Nairobi Arboretum.\nSlum.\nTutto intorno al territorio urbano di Nairobi sorgono le baraccopoli dette \"slum\", la cui popolazione complessiva, secondo stime delle Nazioni Unite, si aggira intorno ai 2.000.000. Gli slum sono in tutto un centinaio; la pi\u00f9 grande \u00e8 di gran lunga quella di Kibera, con una popolazione stimata intorno al milione di persone. Lo slum pi\u00f9 povero \u00e8 quello di Mitumba, dove si registra un tasso di sieropositivi del 60% (contro la media nazionale intorno al 7%), un reddito giornaliero medio intorno ai 0,60 USD e un tasso di scolarizzazione del 5% (percentuale dei bambini che raggiungono il quinto anno di scuola elementare). Altri slum importanti sono Mathare e Korogocho.\nEconomia.\nNairobi \u00e8 uno dei cuori commerciali e finanziari dell'Africa. La Borsa di Nairobi (Nairobi Securities Exchange, NSE, fino al 2011 denominata Nairobi Stock Exchange) \u00e8 la quarta borsa africana in termini di volume degli scambi e la quinta come apporto centuale al PIL. Numerose multinazionali (per esempio General Electric, Google, Coca Cola e Celtel) hanno la propria principale sede africana a Nairobi. La sede delle Nazioni Unite di Nairobi costituisce il quartier generale di progetti come il Programma sull'Ambiente (United Nations Environment Programme, UNEP) e il Programma sugli Insediamenti Umani (United Nations Human Settlements Programme, UNHSP). Il Aeroporto Internazionale Jomo Kenyatta, l'aeroporto internazionale di Nairobi, \u00e8 il principale \"hub\" di Kenya Airways, quarta pi\u00f9 importante compagnia aerea dell'Africa.\nIntorno alla citt\u00e0 sorgono numerose industrie manifatturiere. Si producono tra l'altro abbigliamento, tessuti, materiali per costruzioni, alimentari, sigarette, pneumatici e automobili. Fra le multinazionali che hanno stabilimenti vicino a Nairobi si possono citare la Goodyear, la General Motors, la Toyota e la Coca Cola.\nAltro elemento importante dell'economia di Nairobi \u00e8 il turismo; Nairobi \u00e8 sia una destinazione turistica in s\u00e9 che una tappa quasi obbligata negli itinerari turistici nel Kenya.\nCirca 2 milioni di persone, ovvero la met\u00e0 della popolazione di Nairobi, vivono negli slum. Questi ultimi occupano solo il 5% della parte residenziale della citt\u00e0. Le condizioni di vita sono difficili: poco accesso all'acqua potabile e all'assistenza sanitaria, scarse condizioni igieniche e costanti minacce di sfratto. Per esempio, nell'ottobre 2021, lo slum di Mukuru Kwa Njenga \u00e8 stato raso al suolo per far posto all'ampliamento di una strada, lasciando 40.000 persone senza casa durante la notte.\nTurismo.\nL'industria del turismo a Nairobi \u00e8 alimentata soprattutto dai viaggiatori che fanno tappa in citt\u00e0 all'inizio o alla fine dei loro itinerari turistici in Kenya. Vi si trovano numerosi alberghi di alto livello, e molte grandi catene (per esempio Serena, Holiday Inn, Intercontinental e Hilton) hanno una propria struttura in citt\u00e0.\nOltre a fungere da \"hub\" turistico, comunque, Nairobi offre un certo numero di attrazioni turistiche situate in citt\u00e0 o nelle immediate vicinanze. Il Parco nazionale di Nairobi \u00e8 un caso raro di parco faunistico confinante con un'area urbana; vi si trovano numerosi animali tipici della savana africana, fra cui leoni, giraffe, rinoceronti e oltre 400 specie di uccelli. \nLa citt\u00e0 stessa \u00e8 ricca di aree verdi e ospita pi\u00f9 specie di uccelli di qualsiasi altra citt\u00e0 del mondo.\nIl National Museum of Kenya di Nairobi \u00e8 il pi\u00f9 importante museo del Kenya. Vi si trovano, tra l'altro, i resti di un giovane \"homo erectus\". Altri musei importanti della capitale sono il Nairobi Railway Museum e il Karen Blixen Museum. Sono mete turistiche minori anche il monumento a Jomo Kenyatta, il Kenya National Theatre e le gallerie d'arte Rahimtulla Museum of Modern Art e Mzizi Arts Centre. \nA Nairobi si trova anche il pi\u00f9 grande pista per il pattinaggio sul ghiaccio di tutta l'Africa, il Solar Ice Rink.\nSociet\u00e0 e cultura.\nNairobi \u00e8 una citt\u00e0 multietnica e multiculturale. Alla tradizione britannica dell'epoca coloniale si \u00e8 sommata l'influenza di diverse ondate di immigrati: prima quelli provenienti da altre colonie dell'Impero (soprattutto India e Pakistan), poi i sudanesi e i somali. La multiculturalit\u00e0 della citt\u00e0 si riflette nella variet\u00e0 dei luoghi di culto: chiese, moschee, templi e gurdwara.\nLetteratura e cinema.\nA Nairobi hanno sede le principali case editrici del Kenya; vi sono state pubblicate le opere dei maggiori scrittori della storia letteraria del paese, come Ngugi Wa Thiong'o e Meja Mwangi. La citt\u00e0 \u00e8 anche il cuore della giovane industria cinematografica keniota, che sta producendo i primi autori di rilievo, come il produttore Njeri Karago e il regista Judy Kibinge.\nL'opera letteraria e cinematografica pi\u00f9 celebre legata a Nairobi \u00e8 \"La mia Africa\", romanzo di Karen Blixen da cui \u00e8 stato tratto un celebre film. L'opera viene ricordata nel Karen Blixen Museum di Nairobi.\nMusica.\nFin dall'inizio del XX secolo, la maggior parte dei musicisti kenioti hanno operato a Nairobi. Fra gli anni quaranta e anni sessanta vi si svilupp\u00f2 il benga, un genere musicale tipico del Kenya. Negli anni settanta la citt\u00e0 ebbe un ruolo centrale nella diffusione in Africa orientale del \"soukous\", uno dei generi musicali pi\u00f9 influenti della storia della musica moderna africana. Bench\u00e9 il \"soukous\" sia originario della zona del bacino del Congo, alcuni degli artisti pi\u00f9 celebri del genere (come la Super Mazembe Orchestra) incidevano i loro dischi a Nairobi. In tempi pi\u00f9 recenti, Nairobi \u00e8 diventata la capitale della scena dello hip hop keniota, genere a cui appartengono artisti di grande successo in Africa, come Nonini e David Mathenge. La musica genge (un sottogenere dello hip hop) \u00e8 anch'essa originaria di Nairobi.\nMedia.\nA Nairobi hanno sede i due pi\u00f9 importanti quotidiani dell'Africa orientale, il \"Daily Nation\" e \"The Standard\", entrambi in lingua inglese. La prima rete televisiva keniota, la Kenya Television Network, trasmette da Nairobi, cos\u00ec come l'emittente statale Kenya Broadcasting Corporation. A Nairobi hanno sede anche \"The Nation Media Group\" (che oltre al Daily Nation gestisce altri quotidiani - in Kenya e in altri paesi dell'Africa - e la rete televisiva NTV) e la rete televisiva satellitare GTV, che distribuisce i propri programmi a 48 nazioni africane. Fra le multinazionali legate al business della comunicazione che hanno una sede a Nairobi si possono citare BBC, CNN, Agence France-Presse, Reuters, Associated Press e CNBC Africa. La CISA \u00e8 una agenzia di notizie ecclesiali e sociali di ispirazione cattolica.\nI media di ispirazione cristiana hanno le maggiori case di produzione in Kenya. La rete televisiva Family TV ha la sua sede nel palazzo della Social Security e trasmette a Nairobi e vicinanze i programmi della Trinity Network, una catena di televisioni evangeliche statunitensi. La Chiesa cattolica \u00e8 presente con riviste (\"The Seed\" e \"New People\", la pi\u00f9 diffusa rivista cattolica in Africa), e la produzione di libri (Paulines Publications); la produzione video \u00e8 affidata a Ukweli Video e al New People Media Centre.\nSport.\nLa principale struttura sportiva di Nairobi \u00e8 il Moi International Sports Centre, nella zona di Kasarani. Completato nel 1987 in occasione degli All Africa Games, il complesso comprende uno stadio da 60.000 posti (il secondo pi\u00f9 grande dell'Africa orientale), un palazzetto dello sport da 5.000 posti, e una piscina da 2.000 posti. Il secondo stadio pi\u00f9 grande (30.000 posti) \u00e8 il Nyayo National Stadium, situato nei pressi del CBD.\nA Nairobi si sono tenute numerose competizioni sportive internazionali. Nel 2003 vi si \u00e8 svolto il campionato mondiale di Cricket; il Safari Rally, che vi si tiene ogni anno, \u00e8 stato fino al 2003 parte del Campionato del mondo rally. Nella citt\u00e0 hanno sede numerose societ\u00e0 calcistiche, tra cui Mathare United, AFC Leopards, Gor Mahia e Tusker FC.\nInfrastrutture e trasporti.\nAeroporti.\nNairobi \u00e8 servita dall'Aeroporto Internazionale Jomo Kenyatta, il pi\u00f9 grande aeroporto dell'Africa orientale e centrale. Il Jomo Kenyatta svolge funzione di hub per molte destinazioni turistiche africane, e si trova a 20\u00a0km dal centro della citt\u00e0. Lo si pu\u00f2 raggiungere da Nairobi in taxi, o utilizzando servizi di navetta e autobus.\nAttorno a Nairobi sorgono altri due aeroporti: dal Wilson Airport decollano soprattutto piccoli velivoli che fanno tratte nazionali, ma anche alcuni voli internazionali. L'Eastleigh Airport era il principale aeroporto di Nairobi prima dell'avvento dei voli di linea; negli anni trenta e anni quaranta era usato come scalo per i passeggeri e la posta aerea sulla rotta che andava da Southampton (nel Regno Unito) a Citt\u00e0 del Capo.\nAutobus.\nGli autobus sono il mezzo di trasporto pubblico pi\u00f9 comune a Nairobi. Una delle varianti pi\u00f9 tipiche \u00e8 quella dei \"matatu\", piccoli minibus privati, che un tempo si riconoscevano per i dipinti fantasiosi sulla carrozzeria, scelti liberamente dal proprietario. I matatu erano anche noti per la guida spericolata dei conducenti. Nel 2004 \u00e8 stata introdotta una regolamentazione dei matatu, che definisce i colori standard con cui deve essere dipinta la carrozzeria, introduce misure di sicurezza prima assenti (come le cinture di sicurezza e limitatori di velocit\u00e0 impostati sugli 80\u00a0km/h) e obbliga i conducenti a seguire sempre il percorso pi\u00f9 breve verso la destinazione dichiarata.\nLa principale societ\u00e0 di trasporti pubblici di Nairobi \u00e8 la Citi Hoppa, che negli ultimi anni ha superato Bustrack e Kenya Bus Services.\nTreni.\nNairobi \u00e8 nata sulla ferrovia che ancora oggi la attraversa, congiungendo Kampala e Mombasa: un tempo Uganda Railways, oggi la linea di Nairobi appartiene alle Kenya Railways (RR). Sulla linea viaggiano principalmente treni merci, ma di notte transitano anche convogli passeggeri diretti a Mombasa o Kimusu. Al mattino e alla sera ci sono anche treni a breve percorso che collegano il centro di Nairobi ai sobborghi della periferia. A Nairobi c'\u00e8 anche uno snodo ferroviario in direzione Nanyuki.\nNel 2017 \u00e8 stata inaugurata la nuova linea ferroviaria a scartamento normale finanziata con capitali cinesi che collega la citt\u00e0 con Mombasa.\nSociet\u00e0.\nAbitazioni.\nA Nairobi ci sono abitazioni di livelli molto differenti fra loro. Oltre met\u00e0 della popolazione complessiva abita negli \"slum\" come Kibera, che coprono solo il 5% dell'area urbana. Le zone residenziali di livello superiore si trovano soprattutto nella parte occidentale della citt\u00e0, dove un tempo risiedevano i coloni britannici. La crescita della citt\u00e0 ha portato alla nascita di nuovi quartieri residenziali anche piuttosto distanti dal CBD: uno dei pi\u00f9 importanti \u00e8 il Greenpark, che sorge nella localit\u00e0 di Athi River, a 25\u00a0km dal centro.\nEvoluzione demografica.\nNairobi \u00e8 fra le citt\u00e0 africane che hanno avuto una crescita demografica pi\u00f9 rapida, attualmente attestata intorno al 6,9% annuo. Si stimava che entro il 2015 la citt\u00e0 potesse raggiungere i 5.000.000 di abitanti.\nCriminalit\u00e0.\nPer tutti gli anni 1990 c'\u00e8 stato un costante incremento del tasso di criminalit\u00e0 a Nairobi, che si \u00e8 guadagnata la reputazione di \"citt\u00e0 pericolosa\" e il nomignolo di \"Nairobbery\" (da \"robbery\", \"rapina\"). Nel 2001, le Nazioni Unite l'hanno classificata fra le citt\u00e0 meno sicure del mondo (status C). Uno dei documenti prodotti dagli ispettori delle Nazioni Unite parlava di \"livelli notoriamente alti di rapine a mano armata, violazioni di domicilio e furti d'auto\". La maggior parte delle abitazioni di lusso della citt\u00e0 hanno vigilantes armati, cancelli anti-intrusione, e cani da guardia. Ai turisti viene consigliato di nascondere effetti personali di valore, soprattutto nelle ore serali. Negli anni 2000 il crimine \u00e8 stato contrastato da una maggiore presenza di agenti di polizia.\nUniversit\u00e0.\nA Nairobi hanno sede numerose universit\u00e0. La University of Nairobi, fondata nel 1956, \u00e8 la pi\u00f9 antica del Kenya: originariamente parte della University of East Africa, ne \u00e8 diventata indipendente nel 1970. Oggi conta circa 22.000 studenti. La Kenyatta University \u00e8 stata fondata nel 1985, e si trova a 23\u00a0km dal CBD. Alla Strathmore University, fondata nel 1961 come college e diventata universit\u00e0 nel 1966, si tengono corsi di Scienze e di Arte; nel 1993 si \u00e8 fusa con il Kianda College.\nLa United States International University di Nairobi \u00e8 un distaccamento dell'universit\u00e0 statunitense United States International University, che ha sedi in tutto il mondo. A Nairobi ha aperto nel 1969, e ha iniziato a produrre laureati dal 1979.\nL'ospedale Aga Khan Hospital di Nairobi \u00e8 l'unico ospedale universitario dell'Africa orientale, e rilascia lauree in Medicina, Chirurgia e Scienza Infermieristica.\nFra le universit\u00e0 di impostazione religiosa si possono citare la Daystar University (cristiana), situata ad Athi River, a sudest di Nairobi), la Catholic University of Eastern Africa (cattolica, opera del 1992), il Tangaza College e l'Institute of Social Ministry, anch'essi cattolici, la Africa Nazarene University (cristiana, situata a Ongata Rongai)."}
{"id": "1201556", "revid": "580", "url": "https://it.wikipedia.org/wiki?curid=1201556", "title": "Gaetano Fierro", "text": "Biografia.\nLaureato in lingue e letterature straniere all'Universit\u00e0 di Bari ed in sociologia all'Universit\u00e0 di Urbino, ha iniziato la sua carriera politica con la Democrazia Cristiana nel 1975 diventando assessore alla pubblica istruzione del comune di Potenza, carica che mantenne fino al 1980.\nProprio nel 1980 divenne sindaco del capoluogo lucano ed onor\u00f2 l'intero mandato quinquennale; fu confermato alle elezioni comunali del 1985 e rimase primo cittadino di Potenza fino al 1990. Al termine della sua seconda sindacatura, si candid\u00f2 come consigliere regionale alle elezioni regionali del 1990 con la DC e risult\u00f2 eletto.\nPassato successivamente all'UDEUR, nel 1999 si candid\u00f2 nuovamente come sindaco di Potenza: sostenuto solo dal suo partito, al primo turno ricevette il 24,9% dei voti ed al ballottaggio sconfisse a sorpresa con il 51,9% dei consensi il candidato del centrosinistra Prospero Bonito Oliva, che nel primo turno aveva sfiorato l'elezione diretta con il 49,4% dei voti.\nScaduto il suo terzo mandato da sindaco, fu per un breve periodo (2004-2005) assessore alle attivit\u00e0 produttive della regione Basilicata ed alle elezioni regionali del 2005 \u00e8 tornato ad essere consigliere regionale.\nAlle elezioni politiche del 2006 si \u00e8 candidato al Senato con l'UDEUR nella circoscrizione Basilicata, ma il partito si \u00e8 fermato al 4,8% dei suffragi, non riuscendo ad eleggere nessun parlamentare."}
{"id": "1201566", "revid": "1543377", "url": "https://it.wikipedia.org/wiki?curid=1201566", "title": "Empire (album Kasabian)", "text": "Empire \u00e8 il secondo album in studio del gruppo musicale britannico Kasabian, pubblicato il 28 agosto 2006.\nL'album ha debuttato direttamente alla prima posizione della classifica britannica dopo la sua pubblicazione ed \u00e8 stato preceduto da un singolo nel luglio 2006, l'omonimo \"Empire\". \u00c8 inoltre il primo album dei Kasabian realizzato senza Christopher Karloff, che figura solo come autore in tre brani.\nIl disco.\nL'album si divide sostanzialmente in tre diverse parti: la prima, caratterizzata da uno stile tipicamente rock anni 60, lascia spazio dopo \"Sun Rise Light Flies\" all'elettronica psichedelica che ricorda le prime canzoni della band; la penultima traccia, \"British Legion\", \u00e8 una ballata acustica che spezza nuovamente le sonorit\u00e0 dell'album, che si conclude con \"Doberman\", altro brano rock.\n\"Empire\" \u00e8 stato registrato in circa due settimane dopo il tour con gli Oasis. Secondo Tom Meighan, \"Empire\" \u00e8 una parola usata dalla band per descrivere qualcosa di buono."}
{"id": "1201567", "revid": "120572832", "url": "https://it.wikipedia.org/wiki?curid=1201567", "title": "Mariano Fortuny y Madrazo", "text": "Biografia.\nMariano Fortuny y Madrazo (pronuncia: ) nacque come figlio d'arte: suo padre era il pittore catalano Mari\u00e0 Fortuny i Marsal, mentre sua madre, Cecilia de Madrazo, proveniva parimenti da una famiglia di artisti (era figlia di Federico de Madrazo e nipote di Jos\u00e9 de Madrazo). Rimasto orfano del padre all'et\u00e0 di tre anni, Mariano Fortuny si trasfer\u00ec a Parigi con sua madre e nella capitale francese si accost\u00f2 per la prima volta alla pittura. Nel 1889 la famiglia si trasfer\u00ec a Venezia e Fortuny stabil\u00ec il suo laboratorio nell'allora Palazzo Pesaro Orfei.\nFortuny si dedic\u00f2 alla pittura, all'incisione, alla scenografia, alla scenotecnica e illuminotecnica, alle arti applicate. Con la moglie Henriette Negrin concep\u00ec inoltre creazioni di moda: recuperando l'abbigliamento greco, le stampe di Morris e motivi decorativi catalani, Fortuny cre\u00f2 uno stile caratterizzato da lunghe tuniche (\"Delphos\") realizzate con tessuti leggeri lavorati a sottilissime piegoline: a lui si ricollega l'ideazione della plissettatura, con il relativo brevetto nel 1909. Fortuny \u00e8 il fondatore dell'omonima azienda Tessuti Artistici Fortuny srl che tutt'oggi \u00e8 attiva e produce i tessuti con le stesse tecniche e gli stessi macchinari ideati dall'inventore.\nA questo poliedrico artista si deve inoltre l'invenzione di una lampada innovativa che si basa su un nuovo metodo di propagazione e diffusione della luce in ambito scenografico.\nFece parte del gruppo di 27 artisti che a Venezia contribuirono alla decorazione della valigia di cartone che radun\u00f2 attorno a s\u00e9 l'Ordine de La Valigia.\nFortuny mor\u00ec all'et\u00e0 di 78 anni nel suo palazzo veneziano, che fu poi (1956) donato dalla vedova, Henriette Negrin, alla citt\u00e0 di Venezia. Il palazzo ospita oggi il Museo Fortuny.\nL'artista \u00e8 sepolto al Cimitero del Verano, a Roma.\nL' I.I.S. Mariano Fortuny di Brescia porta il suo nome: tra i quattro indirizzi, uno infatti \u00e8 dedicato alla moda."}
{"id": "1201569", "revid": "123495952", "url": "https://it.wikipedia.org/wiki?curid=1201569", "title": "Cantone 10", "text": "Il Cantone dell'Herceg-Bosnia ( \"Hercegbosanska \u017eupanija\"; \"Kanton 10\"; \u041a\u0430\u043d\u0442\u043e\u043d 10) \u00e8 uno dei dieci cantoni della Federazione di Bosnia ed Erzegovina. La sede amministrativa \u00e8 a Livno, mentre l'assemblea legislativa \u00e8 a Tomislavgrad. Il Presidente del cantone \u00e8 Dra\u0161ko Dali\u0107 (HDZ BiH). Il cantone comprende la parte pi\u00f9 occidentale del Paese, sul confine con la Croazia.\nNomi e simboli.\nIl cantone non ha nomi e simboli riconosciuti. Vi si riferisce ufficialmente nella Federazione di Bosnia ed Erzegovina come Cantone 10 / Contea 10 (/\"Kanton 10\"/\u041a\u0430\u043d\u0442\u043e\u043d 10, \"\u017dupanija 10\"). In croato viene usato il termine \u017eupanija (contea), mentre in bosniaco e in serbo si usa il termine kanton/\u043a\u0430\u043d\u0442\u043e\u043d.\nIl governo locale vi si riferisce come Contea dell'Erzeg-Bosnia ( \"Hercegbosanska \u017eupanija\"), nome che appare anche nello Statuto locale. Tale nome \u00e8 stato dichiarato incostituzionale dalla Corte Costituzionale della Federazione di Bosnia ed Erzegovina, poich\u00e9 contiene elementi del nome del paese a cui qualunque altro cantone potrebbe far riferimento. Altri nomi usati a livello statale includono Cantone/Contea dell'Erzegovina Settentrionale (/ \"Sjevernohercegova\u010dki kanton\", \"Sjevernohercegova\u010dka \u017eupanija\") e Cantone di Livno (/\"Livanjski kanton\").\nLa bandiera e lo stemma del cantone erano gli stessi dell'autoproclamata Repubblica Croata dell'Erzeg-Bosnia ( \"Hrvatska Republika Herceg-Bosna\") del tempo della guerra in Bosnia - usati anche dal vicino Cantone dell'Erzegovina Occidentale. Tali simboli sono stati dichiarati incostituzionali dalla Corte Costituzionale della Federazione di Bosnia ed Erzegovina, poich\u00e9 \"rappresentano un solo gruppo\", quello dei croato-bosniaci, escludendo serbo-bosniaci e bosgnacchi. Ciononostante, il governo locale continua ad usare tali simboli. A seguito della controversia, anche la polizia locale non ha simboli ufficiali.\nGeografia antropica.\nSuddivisioni amministrative.\nIl Cantone 10 include sei municipalit\u00e0: Drvar, Bosansko Grahovo, Glamo\u010d, Kupres, Livno e Tomislavgrad.\nAmministrazione.\nIl cantone \u00e8 governato dal Governo del Cantone 10 (\"Vlada Hercegbosanske \u017eupanije\"/ \"Vlada Kantona 10\"/\u0412\u043b\u0430\u0434\u0430 \u041a\u0430\u043d\u0442\u043e\u043d\u0430 10). L'attuale governo \u00e8 una coalizione bipartitica guidata dall'Unione Democratica Croata di Bosnia ed Erzegovina (HDZ BiH).\nAssemblea cantonale.\nL'Assemblea Cantonale (\"\u017dupanijska skup\u0161tina\", / \"Kantonalna skup\u0161tina\"/\u041a\u0430\u043d\u0442\u043e\u043d\u0430\u043b\u043d\u0430 \u0441\u043a\u0443\u043f\u0448\u0442\u0438\u043d\u0430) \u00e8 il parlamento del Cantone 10. Include 25 rappresentanti eletti in maniera proporzionale per un mandato di quattro anni.\nSociet\u00e0.\nEvoluzione demografica.\nSecondo il censimento del 1991, il territorio del cantone era abitato da 115.726 persone, di cui 54,5% croato-bosniaci, 32% serbo-bosniaci e 11% bosgnacchi. Oggi la popolazione \u00e8 inferiore a 80.000 persone La guerra ha causato vasti movimenti di popolazione, e l'attuale composizione etnica del cantone non \u00e8 conosciuta in dettaglio, bench\u00e9 sia a grande maggioranza croata. Il Cantone 10 ha la maggior popolazione di serbo-bosniaci della Federazione di Bosnia ed Erzegovina, bench\u00e9 in declino (circa l'11%, per lo pi\u00f9 concentrati nelle municipalit\u00e0 di Drvar, Bosansko Grahovo e Glamo\u010d).\nEconomia.\nIl cantone ha significative risorse naturali, con ampie riserve di carbone e legname, cos\u00ec come fonti di energia idroelettrica e mulini a vento. Per insufficienza di ricavi rispetto alle spese, \u00e8 stata proposta l'unificazione al vicino Cantone dell'Erzegovina Occidentale."}
{"id": "1201570", "revid": "125361912", "url": "https://it.wikipedia.org/wiki?curid=1201570", "title": "1. Fu\u00dfball- und Sportverein Mainz 05", "text": "L'1. Fu\u00dfball- und Sportverein Mainz 05, meglio noto come 1. FSV Mainz 05, o semplicemente come Magonza o Mainz, \u00e8 una societ\u00e0 calcistica tedesca con sede a Magonza, nello stato federale della Renania-Palatinato. Milita nella Bundesliga, la massima serie del campionato tedesco.\nIl club conta 14.000 membri e ha anche una sezione di pallamano e una di ping-pong.\nPromosso per la prima volta in Bundesliga al termine della stagione 2003-2004, il Magonza vi rimase per tre anni. Milita ininterrottamente in massima serie dalla stagione 2009-2010. Vanta una semifinale di Coppa di Germania, raggiunta nel 2008-2009, e conta tre partecipazioni all'Europa League.\nDal 2011 disputa le partite interne nella Opel Arena di Magonza (34.034 posti).\nStoria.\nNel 1903 nella citt\u00e0 di Magonza ci fu un primo tentativo, andato a vuoto, di fondare una squadra di calcio. Due anni dopo l'obiettivo fu raggiunto con la fondazione dell\"'1. Mainzer Fussballclub Hassia 1905\".\nDopo alcuni anni di militanza nella S\u00fcddeutschen Fu\u00dfballverband (Campionato di calcio della Germania meridionale), il club si fuse con il \"FC Hermannia 07\" \u2013 l'ex squadra di calcio del \"Mainzer TV 1817\" \u2013 a formare il \"1. Mainzer Fussballverein Hassia 05\", che elimin\u00f2 \"Hassia\" dal suo nome nell'agosto 1912. Un'altra fusione dopo la Prima guerra mondiale, nel 1919, questa volta con lo \"Sportverein 1908 Mainz\", port\u00f2 alla nascita dell\"'1. Mainzer Fu\u00dfball- und Sportverein 05\".\n\"Die Nullf\u00fcnfer\" formavano una squadra solida, che conquist\u00f2 vari campionati nel periodo tra le due guerre e si qualific\u00f2 per la prima fase del campionato nazionale nel 1921. Con la riorganizzazione del calcio tedesco voluta dal Terzo Reich nel 1933, il club si trov\u00f2 a giocare in una delle sedici nuove massime divisioni, la Gauliga S\u00fcdwest/Mainhessen. La squadra, tuttavia, disput\u00f2 un solo campionato prima di retrocedere, e nel 1938 fu anche costretta ad una fusione con il \"Reichsbahn SV Mainz\"; gioc\u00f2 quindi con il nome di \"Reichsbahn SV Mainz 05\" fino alla fine della Seconda guerra mondiale.\nNel dopoguerra la squadra ritorn\u00f2 nuovamente a giocare in una massima divisione, l'Oberliga S\u00fcdwest. Qui rimase senza ottenere grandi risultati fino al 1963, anno della fondazione della Bundesliga e della conseguente nuova riorganizzazione del calcio nazionale. Il Magonza si ritrov\u00f2 per\u00f2 a giocare in una delle seconde divisioni del periodo, la Regionalliga S\u00fcdwest; vinse questo campionato nel 1973, tuttavia manc\u00f2 la promozione ai play-off. La seconda divisione venne riformata l'anno successivo, e il Magonza prese parte alla prima edizione della Zweite Bundesliga, venendo tuttavia retrocesso per problemi finanziari l'anno successivo.\nIl club trascorse tredici anni in terza divisione, e torn\u00f2 definitivamente tra i professionisti nel 1990, dopo una breve apparizione due anni prima. In tre circostanze, nel 1997, nel 2002 e nel 2003 la squadra fall\u00ec la promozione in Bundesliga per un soffio. La tenacia tuttavia pag\u00f2, e nel 2003-2004 il Magonza conquist\u00f2 per la prima volta l'accesso alla Bundesliga sotto la guida di J\u00fcrgen Klopp, da tre anni al timone della squadra.\nNella stagione di esordio nel massimo campionato il club si classific\u00f2 all'undicesimo posto, ottenendo per\u00f2 un posto in Coppa UEFA come vincitrice del Premio Fair Play. Tuttavia, a causa della limitata capacit\u00e0 dello Stadion am Bruchweg, la squadra disput\u00f2 le partite casalinghe nella Commerzbank-Arena di Francoforte.\nNella stagione 2005-2006 il Magonza si piazz\u00f2 nuovamente undicesimo; l'annata sar\u00e0 ricordata anche per il prestigioso pareggio casalingo (2-2) contro il , futuro campione tedesco. Autore di un gol memorabile fu l'egiziano Mohamed Zidan, stella della squadra, in prestito dal . L'anno seguente la squadra di Klopp retrocesse, per\u00f2, in Zweite Bundesliga a causa di un calo di condizione nelle ultime giornate. Dopo due stagioni, al termine della stagione 2008-2009 il Magonza risal\u00ec in Bundesliga, questa volta con J\u00f8rn Andersen in panchina.\nA guidare la squadra in Bundesliga fu poi chiamato Thomas Tuchel, allenatore promosso dalla squadra giovanile. Il Magonza inizi\u00f2 la stagione 2010-2011 con sette vittorie consecutive, eguagliando cos\u00ec il record che apparteneva al ed al Kaiserslautern, e a fine annata chiuse al quinto posto. La squadra partecip\u00f2 cos\u00ec all'Europa League, da cui fu eliminata al terzo turno preliminare dai rumeni del dopo i calci di rigore. Nella stagione successiva inizi\u00f2 a giocare nella nuova Coface Arena, dal 2016 Opel Arena. Una nuova partecipazione europea avviene poi nell'Europa League 2014-2015. Nelle annate seguenti di Bundesliga, il club ha sempre ottenuto tranquille salvezze senza mai ripetere i piazzamenti conseguiti in precedenza.\nColori e simboli.\nColori.\nI colori della maglia del Magonza sono il rosso (colore principale) e il bianco, che sono anche gli stessi dei pantaloncini e dei calzettoni.\nSimboli ufficiali.\nStemma.\nIl simbolo del Magonza \u00e8 composto da un cerchio bianco che racchiude, in rosso, i numeri \"0\" e \"5\", a ricordare l'anno di fondazione. Sotto, sempre in rosso, c'\u00e8 la scritta \"1. FSV MAINZ 05\".\nStrutture.\nStadio.\nDal 2011 il club disputa le proprie gare interne all'Opel Arena di Magonza, capace di ospitare 34 000 spettatori. Noto in precedenza come Coface Arena, dal luglio del 2016 \u00e8 conosciuto col nome odierno in base a un accordo di sponsorizzazione con l'omonima casa automobilistica.\nFino al 2011 il club ha utilizzato, invece, lo Stadion am Bruchweg, che fu inaugurato nel 1929 e rimase per lungo tempo l'impianto casalingo, fino alla costruzione dell'attuale.\nAllenatori e presidenti.\nDi seguito viene riportato l'elenco degli allenatori:\nStatistiche e record.\nCampionati nazionali.\nIl club ha ottenuto come miglior risultato in Bundesliga il quinto posto nel campionato 2010-2011.\nDalla stagione 1945-1946 alla 2021-2022 compresa il club ha ottenuto le seguenti partecipazioni ai campionati nazionali:\nTornei internazionali.\nNei tornei internazionali il club ha raggiunto come massimo traguardo la fase a gruppi nella UEFA Europa League 2016-2017.\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche nelle competizioni UEFA.\nTabella aggiornata alla fine della stagione 2018-2019.\nTifoseria.\nGemellaggi e rivalit\u00e0.\nI primi grandi rivali del Mainz furono, nel periodo prebellico, il e il , che perse a Magonza ogni anno dal 1925 al 1934, ma concesse agli avversari appena quattro punti in casa.\nLa rivalit\u00e0 con il Wormatia Worms si svilupp\u00f2 allorch\u00e9 vi fu un testa a testa per la vetta del campionato del distretto di Rheinhessen nella stagione 1926-1927. Il Mainz vinse il titolo regionale nel 1926, il Wormser si aggiudic\u00f2 poi il titolo per quattro volte di seguito. Una rivalit\u00e0 piuttosto amichevole si svilupp\u00f2 negli anni '80 con il S\u00fcdwestverein Mainz 05 e l'Hessische FVgg. Kastel 06.\nI rivali pi\u00f9 recenti del Mainz sono stati l' (derby del Reno-Meno) e il (derby della Renania-Palatinato).\nI tifosi di Magonza e hanno avuto un'intensa amicizia dal 1994 al 1999. Il sodalizio nacque dopo una partita di Coppa di Germania del 1994 che i magonzesi persero per 6-4 in trasferta.\nOrganico.\nRosa 2021-2022.\n\"Aggiornata al 23 agosto 2021.\""}
{"id": "1201573", "revid": "1573940", "url": "https://it.wikipedia.org/wiki?curid=1201573", "title": "Chiesa di San Francesco (Antigua)", "text": "La chiesa di San Francesco (in spagnolo \"iglesia de San Francisco\") \u00e8 una chiesa dedicata a san Francesco situata ad Antigua.\nIn questa chiesa si trova la tomba del missionario spagnolo Pedro de San Jos\u00e9 de Bethencourt, fondatore dell'Ordine dei Fratelli di Betlemme e santo della Chiesa cattolica."}
{"id": "1201575", "revid": "47767", "url": "https://it.wikipedia.org/wiki?curid=1201575", "title": "Abantiade", "text": ""}
{"id": "1201578", "revid": "86188", "url": "https://it.wikipedia.org/wiki?curid=1201578", "title": "Rebuild of Evangelion", "text": " \u00e8 una tetralogia cinematografica d'animazione tratta dall'anime \"Neon Genesis Evangelion\".\nNel settembre del 2006, sul numero di ottobre del mensile giapponese Newtype, \u00e8 stato annunciato per la prima volta che la nuova serie cinematografica \"Rebuild of Evangelion\" sarebbe giunta nei cinema nell'estate del 2007. Il 9 settembre, il sito ufficiale della Gainax ha confermato che \"Rebuild of Evangelion\" consister\u00e0 in quattro film. I primi tre saranno una narrazione alternativa della serie TV (includeranno per\u00f2 molte nuove scene, ambienti, sfondi, personaggi) mentre il quarto dar\u00e0 alla storia una nuova conclusione, completamente diversa sia da quella della serie TV sia da quella del film \"The End of Evangelion\"; la serie intende essere accessibile anche a coloro che non conoscono le precedenti opere legate alla saga.\nIl 28 settembre, Hideaki Anno ha rilasciato una dichiarazione sotto forma di poster cinematografico affisso in 50 cinema giapponesi, fornendo una spiegazione per il suo ritorno alla serie e fissando una data (1\u00ba settembre 2007) per la diffusione del primo film nelle sale nipponiche. In questo comunicato, veniva inoltre affermato che il progetto \"Rebuild\" non sarebbe pi\u00f9 stato prodotto dallo studio Gainax, ma da una nuova compagnia fondata da Anno stesso, lo Studio Khara. La data d'uscita del secondo film, inizialmente programmata per l'inverno del 2008, \u00e8 stata in seguito posticipata al 27 giugno 2009.\nIn Italia i primi tre film della nuova tetralogia cinematografica sono stati pubblicati dalla Dynit che, dopo aver gi\u00e0 distribuito il primo film, in occasione del Lucca Comics &amp; Games 2009 ha presentato il secondo, \"Evangelion: 2.0 You Are (Not) Alone\" (in lingua originale con sottotitoli in inglese). Il secondo film di Evangelion \u00e8 stato poi distribuito dalla stessa Dynit in DVD e Blu-ray il 26 ottobre 2010 completamente doppiato in Italiano. Il terzo film della saga \"Evangelion: 3.0 You Can (Not) Redo\" \u00e8 stato proiettato in via esclusiva il 25 settembre 2013 in tutte le sale Nexo Digital.\nTitoli dei film.\n, ovvero introduzione, pausa, accelerazione, sono la forma musicale della \"gagaku\", la musica classica giapponese, e corrispondono all'incirca al primo, secondo e terzo movimento della musica classica occidentale: preludio, intermezzo, finale. L'idea di jo-ha-kyu \u00e8 utilizzata anche all'interno del teatro n\u014d ed \u00e8 famosa nel suo genere. Per il titolo del terzo film, la Khara ha deciso, in luogo di , di utilizzare la lettera dell'alfabeto latino q (che sta per \"quickening\"), con cui condivide la pronuncia in inglese. Al titolo dell'ultimo film \u00e8 stato aggiunto un simbolo musicale, una linea di battuta utilizzata negli spartiti per indicare la fine di un ritornello. Questo simbolo, la cui pronuncia giapponese non \u00e8 stata specificata, indica all'esecutore dello spartito che la parte del brano tra esso e il rispettivo simbolo di inizio ritornello va ripetuta.\nMentre il titolo della serie originale era scritto usando il katakana , i titoli dei primi tre film della tetralogia \"Rebuild\" sostituiscono i caratteri e rispettivamente con i pi\u00f9 desueti e . Ciononostante, la pronuncia giapponese del nuovo titolo si mantiene inalterata poich\u00e9 la pronuncia dei nuovi caratteri \u00e8 stata assimilata da quella dei due precedenti. Per il titolo dell'ultimo film si torna alla scrittura in katakana originale, ma \u00e8 stato aggiunto , e dal momento che \u00e8 scritto in katakana e non in kanji, quest'ultimo termine pu\u00f2 avere come significato sia , sia , sia , o anche qualcosa di completamente differente.\nCome gi\u00e0 accaduto con i doppi titoli agli episodi della serie tv originale, ogni film ha un titolo giapponese (usato in patria) ed uno inglese (usato internazionalmente) scelto dalla Khara stessa.\nProduzione.\nCon \"Neon Genesis Evangelion\", Anno sembra aver sperato di rinnovare il settore degli anime. Questo desiderio \u00e8 stato anche il motivo che ha spinto Anno nel creare \"Rebuild of Evangelion\":\nDistribuzione.\nIl primo capitolo della tetralogia, intitolato ', \u00e8 uscito nei cinema giapponesi il 1\u00ba settembre 2007 ed \u00e8 stato distribuito nel circuito home video italiano da Dynit nel 2008 in differenti versioni, e proposto anche in Blu-ray Disc. ', il secondo capitolo, \u00e8 uscito in Giappone il 27 giugno 2009 e distribuito in Italia da Dynit a partire da fine ottobre 2010. Il terzo e penultimo capitolo, intitolato ', \u00e8 uscito nelle sale giapponesi il 17 novembre 2012 ed \u00e8 stato proiettato in alcune sale italiane il 25 settembre 2013 all'interno del programma \"Nexo Anime\" proposto da Nexo Digital e Dynit. L'edizione home video DVD e Blu Ray \u00e8 stata pubblicata il 30 ottobre 2013. Il quarto capitolo, intitolato ' \u00e8 stato pubblicato in Italia da Amazon Prime Video a partire dal 13 Agosto 2021.\nAccoglienza.\nIl primo capitolo della saga \"Rebuild of Evangelion\", \"\", ha vinto i 13\u00b0 Animation Kobe Awards nella categoria \"Theatrical Film Award\". Trasmesso il 9 novembre 2012, ha raggiunto il 12% di share, e nonostante sia uscito in pochissimi cinema, ha incassato circa 2,4 milioni di dollari nel finesettimana di esordio e 15,3 milioni in totale durante le 17 settimane di programmazione.\n\"\" aveva venduto sino a dicembre 2012, pi\u00f9 di 450.000 copie in formato Blu-Ray (la settimana del 12/18 novembre aveva raggiunto le 370.000 copie DVD), mentre \"Evangelion: 1.0 You Are (Not) Alone\" 170.000. In generale, \"Evangelion: 2.0 You Can (Not) Advance\", ha incassato pi\u00f9 di 41 milioni di dollari (5 milioni nella settimana di uscita nel solo Giappone) a livello mondiale, mentre il costo di produzione era poco pi\u00f9 di 130.000.\n\"\", in data 9 dicembre 2012, aveva incassato pi\u00f9 di 50.000.000 di dollari, raggiungendo i 58.000.000 a gennaio 2013, sfiorando infine i 60.000.000 di dollari nel febbraio 2013. Nella settimana di uscita del film in Blu-Ray (22-28 aprile 2013) ha venduto pi\u00f9 di 300.000 copie, classificandosi nettamente al primo posto. Il film \u00e8 il secondo film anime che ha incassato di pi\u00f9 nel 2012, superato solo da \"One Piece Film Z\".\nI primi 6 minuti del film sono stati trasmessi alla vigilia dell'uscita nelle sale cinematografiche, il 16 novembre 2012, raggiungendo il 13% di share. Dato il successo di \"Rebuild of Evangelion\", lo Studio Khara ha prodotto l'ufficiale Evangelion smartphone."}
{"id": "1201579", "revid": "198277", "url": "https://it.wikipedia.org/wiki?curid=1201579", "title": "Florin R\u0103ducioiu", "text": "\u00c8 uno dei soli tre calciatori, insieme al danese Christian Poulsen e al montenegrino Stevan Joveti\u0107, ad aver militato nei cinque principali campionati europei (Primera Divisi\u00f3n, Premier League, Bundesliga, Serie A e Ligue 1).\nCaratteristiche tecniche.\nEra un attaccante dotato di ottimo fiuto del goal come testimonia l'alta media goal segnata in carriera (oltre 100 di cui 21 in nazionale).\nCarriera.\nGiocatore.\nClub.\nProdotto del vivaio della Dinamo Bucarest, esord\u00ec nella Divizia A rumena a 16 anni, il 10 maggio 1986, in Dinamo Bucurest-Politehnica Timi\u015foara 2-1. In un paio d'anni divenne titolare. Nel 1990 si trasfer\u00ec al e, un anno pi\u00f9 tardi, al Verona.\nNel 1992, dopo la retrocessione degli scaligeri, fu acquistato dal Brescia, con cui realizz\u00f2 13 gol in 29 presenze nel campionato di Serie A 1992-1993. Nella sua esperienza bresciana fu anche una delle vittime di Pasquale Bruno, che in un Torino-Brescia del 7 febbraio 1993 entr\u00f2 con irruenza sulla sua gamba sinistra costringendolo a uscire dal campo al 45\u00ba minuto; questo intervento gli procur\u00f2 9 punti di sutura. Ma l'episodio non si ferm\u00f2 qui: a fine partita R\u0103ducioiu accus\u00f2 Bruno di averlo minacciato, e il difensore del Toro rispose intervistato da dei giornalisti sull'intervento affermando che il suo \"era un intervento volontario e di avere in tasca una pistola, una magnum e una lupara\", a suo dire per scherzare.\nNel 1993 pass\u00f2 al Milan per 4,8 miliardi di lire. Poco impiegato dall'allenatore Fabio Capello, vista anche la fitta presenza di giocatori di gran classe all'epoca nel suo ruolo, R\u0103ducioiu collezion\u00f2 7 presenze e 2 gol (contro Atalanta e Torino), fregiandosi dello scudetto, della Supercoppa Italiana e della Champions League, nel corso della quale segn\u00f2 un gol contro il il 1\u00ba dicembre 1993 (3-0 per i rossoneri). Dopo un solo anno lasci\u00f2 il club milanese per vestire la maglia dell'Espanyol per 5 miliardi e mezzo di lire.\nDopo Euro '96 lasci\u00f2 l'Espanyol per accasarsi al West Ham United, ancora Espanyol, Stoccarda, ancora Brescia, nuovamente Dinamo Bucarest, e Cr\u00e9teil, club della seconda divisione francese con cui concluse la carriera. Durante il prestito al West Ham di Harry Redknapp, il rumeno visse una delle sue stagioni pi\u00f9 altalenanti: segn\u00f2 subito un gol contro il Manchester United in campionato ma poi si perse un incontro per andare a fare shopping con la moglie. Termin\u00f2 l'avventura inglese con 12 presenze e 3 reti. In una classifica dei 50 peggiori attaccanti che abbiano mai calcato i campi della Premier League, venne inserito al diciottesimo posto. Nel 2004, dopo essersi aggregato per un breve periodo al Carpenedolo in Serie C2, si ritir\u00f2 dal calcio giocato.\nNazionale.\nDopo avere giocato con la Nazionale rumena under-21 tra il 1989 e il 1990, il 25 aprile 1990 esord\u00ec con la Nazionale maggiore in -Romania 1-4 in cui gioc\u00f2 58 minuti per poi venire sostituito da Gavril Balint. Il 5 dicembre 1990 segn\u00f2, alla decima presenza, la sua prima rete in Nazionale in un 6-0 contro San Marino segnando il quarto goal.\nPer quanto riguarda le competizioni lui fu decisivo in occasione dei Mondiali '94 sia nelle qualificazioni (i rumeni si qualificarono anche grazie a lui che segn\u00f2 ben 9 reti nel girone di qualificazione, di cui 4 nel 4-0 esterno contro le Isole F\u00e6r \u00d8er) che nella competizione in cui lui segn\u00f2 4 reti con due doppiette: la prima la segn\u00f2 nei gironi nel successo per 3-1 contro la Colombia, l'altra invece (dopo avere saltato gli ottavi di finale per squalifica) alla Svezia nel 2-2 dei quarti di finale, che tuttavia venne vanificata (come a Italia '90) ai calci di rigore dove, s\u00ec lui segn\u00f2 il suo, ma gli errori di Dan Petrescu e Miodrag Belodedici condannarono i rumeni all'eliminazione dal torneo.\nNelle qualificazioni agli Europei del 1996 fu nuovamente decisivo nelle qualificazioni con 5 reti in 6 gare (di cui 3 nella vittoria esterna per 4-1 contro l'Azerbaigian). Durante la competizione gioc\u00f2 tutte 3 le partite della squadra eliminata al primo turno con 0 punti segnando all'ultima partita contro la Spagna, persa 2-1, segnando il provvisorio 1-1. Quella fu anche la sua ultima partita in Nazionale in quanto da li in poi non gioc\u00f2 pi\u00f9 nessuna partita con la selezione rumena, non venendo quindi convocato per i Mondiali del 1998. \nHa giocato in totale 40 partite segnando 21 reti con la Nazionale dei carpazi.\nDopo il ritiro.\n\u00c8 stato direttore sportivo della Dinamo Bucarest. Nel 2008 ha allenato gli attaccanti dell'Aldini, una squadra affiliata al Milan, e nel 2010 ha conseguito il patentino di allenatore.\nTra il 2012 e il 2014 ha allenato la Nazionale rumena Under-16.\nDal 24 dicembre 2018 fa parte della rete osservatori del Milan per la squadra primavera."}
{"id": "1201580", "revid": "1418004", "url": "https://it.wikipedia.org/wiki?curid=1201580", "title": "M. J. Hyland", "text": "Vita.\nLa scrittrice nasce a Londra da genitori irlandesi. Quando ha due anni la famiglia decide di trasferirsi in Australia, ma dopo un paio d'anni gli Hyland tornano in Europa per stabilirsi a Dublino, citt\u00e0 dove la giovane Maria trascorre l'infanzia. Quando ha undici anni i genitori decidono di trasferirsi nuovamente in Australia, a Melbourne. Terminato il liceo, Maria lavora brevemente per cinema e televisione \u2014 collaborando ad un episodio della serie televisiva \"Carson's Law\" e lavorando come assistente alla regia del programma televisivo del presentatore \"Derryn Hinch\" \u2014 prima di laurearsi in legge presso l'Universit\u00e0 di Melbourne nel 1996. Dopo aver lavorato come avvocato per circa sei anni, nel 2004 completa un master in letteratura inglese presso la stessa Universit\u00e0.\nLa Hyland si trasferisce a Londra nel 2005, mentre nel 2006 trascorre un periodo a Roma\nOpere.\nM.J. Hyland pubblica il suo primo lavoro all'et\u00e0 di 17 anni sulla rivista \"Australian Short Stories.\"\nNel corso degli anni '90 la scrittrice cura la rivista letteraria \"Nocturnal Submissions\" esistente in quegli anni. Uno dei suoi primi racconti, pubblicato dalla rivista \"New York Stories,\" viene nominato per il \"Pushcart Prize\". La Hyland affermer\u00e0 poi che a volte le ci voleva una settimana per scrivere un singolo paragrafo. Nel 2002 riceve una sovvenzione per completare la stesura finale del suo primo romanzo, nonch\u00e9 per poter lavorare alle prime due stesure del suo secondo romanzo, incentrato su \"famiglia, primo amore e bugie\".\nIl suo primo romanzo \"How The Light Gets In\" (2004) \u00e8 stato pubblicato in Australia dalla prestigiosa casa editoriale \"Penguin\", mentre nel Regno Unito da \"Canongate\". Anche se non \u00e8 ancora stato pubblicato in Italia, il romanzo \u00e8 stato tradotto in molte lingue, \u00e8 stato finalista al \"Commonwealth Writers Prize\", e nel 2005 si \u00e8 piazzato terzo al \"Barnes and Noble Discover Award\". Nel 2004 la scrittrice inoltre si \u00e8 vista assegnare il premio di miglior giovane romanziere dal \"Sydney Morning Herald's\" sempre grazie a \"How the Light Gets In\".\nIl suo secondo romanzo, \"Carry me down\", \u00e8 stato pubblicato nel 2006 da \"Canongate\" e nel 2007 \u00e8 stato pubblicato in Italia da Bompiani con il titolo \"Il bambino che non sapeva mentire\"; il romanzo nel 2006 \u00e8 stato finalista al \"Man Booker Prize\" e nel 2007 al \"Commonwealth Writers Prize\" nelle sezioni riguardanti Europa e Sud Asia. "}
{"id": "1201582", "revid": "114073983", "url": "https://it.wikipedia.org/wiki?curid=1201582", "title": "Montemassi", "text": "Montemassi \u00e8 una frazione del comune italiano di Roccastrada, nella provincia di Grosseto, in Toscana.\nGeografia fisica.\nSi tratta di un suggestivo borgo medievale situato sulle pendici di una collina nella parte sud-occidentale del comune di Roccastrada, ed \u00e8 il confine tra le Colline Metallifere e la Maremma grossetana.\nStoria.\nIl borgo sorse come feudo della famiglia Aldobrandeschi e, successivamente, pass\u00f2 alla famiglia dei Pannocchieschi.\nI Senesi riuscirono ad espugnare e conquistare Montemassi nella seconda met\u00e0 del XIII secolo ma, agli inizi del XIV secolo, il paese riusc\u00ec a diventare un centro autonomo sotto il controllo e la protezione dei Pannocchieschi e della famiglia Cappucciani di Sticciano. \nSuccessivamente, venne nuovamente assediato e conquistato da Guidoriccio da Fogliano per conto dei Senesi (1328) che mantennero, per\u00f2 a fatica, il controllo per le numerose rivolte locali avvenute in vari periodi e per varie interferenze di alcune famiglie del contado.\nA met\u00e0 del XVI secolo, a seguito della definitiva caduta della Repubblica di Siena, Montemassi entr\u00f2 a far parte del Granducato di Toscana e, da allora, ne segu\u00ec le sorti. Fu infeudato come marchesato ai Malaspina di Mulazzo fino al 1770 quando fu venduto ai Cambiaso che lo tennero fino all'abolizione dei feudi nel 1774.\nSociet\u00e0.\nEvoluzione demografica.\nQuella che segue \u00e8 l'evoluzione demografica di Montemassi. Sono indicati gli abitanti dell'intera frazione e dove \u00e8 possibile \u00e8 messa tra parentesi la cifra riferita al solo capoluogo di frazione.\nDal 1991 sono contati da Istat solamente gli abitanti del centro abitato, non della frazione.\nCultura.\nEventi.\nOgni anno, durante il mese di Giugno, si svolgono i \u201cQuadri Viventi\u201d, nei quali i figuranti si mettono in posa per rappresentare famosi quadri del passato. \nArte.\nMontemassi \u00e8 raffigurato nel celeberrimo affresco di Simone Martini all'interno del Palazzo Comunale di Siena durante uno dei tanti violenti assedi condotti dai Senesi e capeggiato dal condottiero Guidoriccio da Fogliano. Il luogo \u00e8 da sempre stato nelle mire espansionistiche della Repubblica di Siena ma gli abitanti, anche dopo le varie sottomissioni, si sono sempre resi protagonisti di rivolte contro il dominio senese per rivendicare l'autonomia e per aspirare al riconoscimento del libero comune che, per\u00f2, non fu mai ottenuto.\nLetteratura.\nMontemassi \u00e8 citato nel romanzo \"La vita agra\" di Luciano Bianciardi, che situa il villaggio dei minatori nel punto dove, nell'affresco di Simone Martini, si trova Guidoriccio da Fogliano."}
{"id": "1201583", "revid": "228587", "url": "https://it.wikipedia.org/wiki?curid=1201583", "title": "Chiesa di San Giacomo", "text": ""}
{"id": "1201586", "revid": "13833", "url": "https://it.wikipedia.org/wiki?curid=1201586", "title": "Mariano Fortuny y Carb\u00f3", "text": ""}
{"id": "1201587", "revid": "819238", "url": "https://it.wikipedia.org/wiki?curid=1201587", "title": "Piattaforma girevole ferroviaria", "text": "Nella tecnica delle ferrovie si definisce piattaforma girevole un apparecchio dell'infrastruttura fissa, in grado di compiere una rotazione, che \u00e8 destinato a girare i veicoli ferroviari per instradarli su un altro binario o immetterli sul binario stesso ma in senso inverso. Trova utilizzo frequente nei depositi locomotive per permettere lo stazionamento delle locomotive nelle rimesse ma anche per lo spostamento delle carrozze e dei carri da un binario ad un altro in caso di spazi ridotti.\nStoria.\nIdeate agli albori della ferrovia, e in Italia gi\u00e0 presenti nel 1839 sulla Napoli-Portici, le piattaforme girevoli vennero presto distinte secondo la loro funzione, nel tipo per girare locomotive e in quello per instradare carri e carrozze su altro binario.\nLe piattaforme per locomotive trassero la loro origine dal fatto che, generalmente, le locomotive a vapore per il servizio di linea non hanno un rodiggio simmetrico e sono concepite per un senso di marcia avanti, con camino disposto anteriormente. Pertanto era necessario, al termine della corsa, ruotarle di 180\u00b0 per il viaggio di ritorno. Le piattaforme girevoli vennero inoltre utilizzate, disposte al centro di un gruppo di rimesse a settore circolare (\"rotonde\"), disposte concentricamente ad esse, per il ricovero delle macchine in sosta in attesa dell'utilizzo successivo o delle operazioni di officina o di manutenzione.\nLe piattaforme per carri e carrozze invece nacquero per spostare i veicoli su altri binari, paralleli o divergenti, e furono utilizzate nei raccordi portuali e industriali e nei fasci viaggiatori delle stazioni che erano sovente affetti da una mancanza di spazio che impediva l'installazione di deviatoi.\nNel corso della seconda met\u00e0 del XX secolo, nelle ferrovie europee, il passaggio dalla trazione a vapore alla trazione elettrica e Diesel, l'introduzione di locomotive con cabine di comando in ambedue le testate e l'uso sempre pi\u00f9 frequente di materiale a composizione bloccata telecomandabile da carrozza semipilota ha progressivamente diminuito di molto la necessit\u00e0 delle piattaforme di giratura con differenze temporali tra rete e rete. Rimangono spesso solo per l'accesso alle rimesse o per girare locomotive o veicoli in casi particolari o nel caso di locomotive con cabina di guida su una sola testata.\nDifferente \u00e8 la situazione negli Stati Uniti d'America ove buona parte delle locomotive Diesel sono costruite in maniera asimmetrica con cabina di guida da un solo lato.\nTecnica.\nUna piattaforma girevole \u00e8 composta da:\nUna caratteristica in base al quale vengono distinte le piattaforme \u00e8 il loro diametro. Quelle pi\u00f9 piccole di massima sono quelle destinate alla giratura dei carri merci e delle piccole locomotive. Un tempo molto diffuse, le piattaforme girevoli pi\u00f9 piccole potevano essere ruotate a mano. Quelle pi\u00f9 grandi, utilizzate per la giratura delle locomotive da treno e per i veicoli di maggior lunghezza, sono mosse da motori di vario tipo, a vapore, ad aria compressa o elettrici.\nLe piattaforme di grande diametro (anche pi\u00f9 di 20\u00a0m) sono spesso munite a ciascuna delle due estremit\u00e0 di una coppia di apparecchi di calzatura che vengono manovrati prima che la locomotiva impegni il binario di ingresso o di uscita per evitare che il peso della stessa inclini pericolosamente la piattaforma. Molto spesso, la posizione corretta dei calzatori e dei fermi viene segnalata da un apposito disco girevole o segnale luminoso. \nLa costruzione delle piattaforme pi\u00f9 grandi \u00e8 differente rispetto a quelle pi\u00f9 piccole:\nUno svantaggio del sistema \u00e8 il maggiore attrito, rispetto al solo perno centrale, che i carrelli incontrano per muoversi e che richiede una notevole forza di trazione dei motori.\nAzionamento.\nLe piattaforme vennero, dall'inizio, concepite perch\u00e9 fosse possibile il loro azionamento con la sola forza manuale di uno o pi\u00f9 agenti. Ci\u00f2 era possibile in quanto il piatto o il ponteggio che supportava il binario e il veicolo erano interamente sospesi, al centro, su un grosso perno in ghisa mediante un supporto lubrificato. Si faceva sempre attenzione perch\u00e9 la massa del veicolo fosse disposta il pi\u00f9 possibile in maniera da far coincidere il centro di gravit\u00e0 con il centro della piattaforma; ci\u00f2 era piuttosto problematico per le locomotive con tender per le quali si ricorreva al taglio del tender e alla giratura singola dei due elementi (a meno che la lunghezza della piattaforma non ne permettesse l'opportuna disposizione equilibrata). L'aumento delle dimensioni delle piattaforme rese necessaria l'adozione di carrelli di guida alla due estremit\u00e0 dei ponti e di apparecchi di calzatura, manovrabili mediante leve o volantini, costituiti da zeppe o puntelli in grado di sostenere il peso del veicolo in entrata e in uscita, evitando che la travata si inclinasse. La manovra dei dispositivi, obbligatoria, collegava insieme i calzatoi e i fermi di bloccaggio in posizione e, a manovra correttamente eseguita, disponeva a via libera un apposito segnale a disco o luminoso.\nLe grandi piattaforme sono costruite con azionamento a motore (anche se in caso di guasto \u00e8 sempre previsto un loro azionamento manuale mediante grosse leve amovibili); le motorizzazioni pi\u00f9 antiche usavano motori a vapore ma si pass\u00f2 presto all'uso dei motori ad aria compressa o a quelli elettrici. In molti casi vengono usati entrambi. Un caso a parte erano le piattaforme delle ferrovie inglesi e di altri paesi che adottavano la frenatura a vuoto ove al posto dei motori ad aria compressa venivano usati quelli a vuoto. \nIl sistema di trasmissione adottato per far muovere la piattaforma \u00e8 generalmente di due tipi:\nL'aria compressa necessaria al motore viene fornita da uno o pi\u00f9 serbatoi montati sui fianchi della piattaforma; questi vengono caricati da un impianto a terra collegato quando occorra o dalla stessa locomotiva mediante gli accoppiatori flessibili della condotta. L'elettricit\u00e0 ai motori viene fornita mediante linea apposita disposta all'interno della fossa circolare e captata con dispositivi striscianti.\nDiffusione delle piattaforme girevoli.\nLe piattaforme girevoli come abbiamo visto hanno rappresentato nel tempo un accessorio indispensabile per qualunque tipo di impianto ferroviario; conseguentemente il loro uso si \u00e8 diffuso rapidamente in ogni parte del mondo con realizzazioni dalle pi\u00f9 piccole a quelle di dimensioni mastodontiche. Tra le pi\u00f9 grandi piattaforme ricordiamo, quella della Union Pacific Railroad, costruita nel 1941 per le sue locomotive classe 4000, le \"Big Boy\", del diametro di 40,47\u00a0m; o quelle da 41\u00a0m costruite a Ogden nello Utah, a Green River e Laramie nel Wyoming. Prima che fosse distrutta da un incendio nel 1962 esisteva anche in nord California una piattaforma da 45,72\u00a0m.\nPiattaforme girevoli in Italia.\nIn Italia le FS ereditarono dalle preesistenti aziende ferroviarie piattaforme di diversi tipi e di varie dimensioni, che furono mantenute in esercizio operando per quanto possibile l'unificazione dei componenti e delle funzioni.\nIn particolare nel decennio 1905-1914, al termine di un'impegnativa campagna di catalogazione e adeguamento dei tipi costruttivi eseguita dalle Officine Materiale Fisso di Pontassieve, risultavano in uso piattaforme per girare carrelli, nei magazzini e nelle officine, con piatto girevole e diametri compresi fra i 2\u00a0m e i 2,215\u00a0m; per girare carri e carrozze, con piatto girevole e diametri compresi fra i 4\u00a0m e i 4,5\u00a0m; per girare carri, carrozze ed eccezionalmente locomotive, con piatto girevole e diametro di 5,5\u00a0m; e per girare locomotive, con ponte e diametri compresi fra i 7\u00a0m e i 21,5 m.\nPiattaforme girevoli operative.\nUn inventario delle piattaforme ancora operative esistenti in Italia negli anni Settanta del Novecento negli impianti delle Ferrovie dello Stato dava i seguenti risultati:\nLa scomparsa dei veicoli pi\u00f9 corti e delle locomotive a vapore ha portato con s\u00e9 la progressiva dismissione o smantellamento di molte piattaforme. Sopravvivono, spesso elettrificate e ammodernate, quelle a servizio delle rimesse circolari. La piattaforma del deposito di Mestre, \u00e8 stata ricostruita per girare le locomotive E.464 e le E.414. Altre vengono mantenute in impianti usati da treni turistici a vapore: tra esse quelle di Asciano, Pistoia e Chiusi, del Museo ferroviario piemontese a Savigliano e del Museo ferroviario valsesiano nel capolinea della linea turistica Novara-Varallo."}
{"id": "1201588", "revid": "767487", "url": "https://it.wikipedia.org/wiki?curid=1201588", "title": "Massa ridotta", "text": "In fisica, precisamente nella meccanica newtoniana, la massa ridotta \u00e8 l'effettiva massa inerziale nel problema dei due corpi. Tale grandezza permette di ricondurre il problema dei due corpi ad un problema con un singolo corpo. La massa ridotta pu\u00f2 essere usata per calcolare la forza gravitazionale.\nDefinizione.\nDati due corpi, il primo di massa formula_1 ed il secondo di massa formula_2, essi orbitano attorno al baricentro del sistema che essi compongono.\nIl problema equivalente di un corpo, in cui la posizione di un corpo rispetto all'altro rappresenta l'incognita, \u00e8 quello di un corpo unico di massa ridotta pari a\ndove la forza agente su tale massa \u00e8 data dalla forza gravitazionale stabilita tra i due corpi.\nDalla seconda legge di Newton, la forza esercitata dal secondo corpo sul primo \u00e8\ne la forza del primo sul secondo \u00e8\nIn accordo con la terza legge di Newton, si ha\nPerci\u00f2:\ne\nL'accelerazione relativa tra i due corpi \u00e8 data da\nSi pu\u00f2 concludere che il primo corpo si muove in funzione della posizione del secondo corpo come un corpo di massa pari alla massa ridotta."}
{"id": "1201589", "revid": "729019", "url": "https://it.wikipedia.org/wiki?curid=1201589", "title": "Chiesa di Santa Maria della Mercede (Antigua)", "text": "La chiesa di Santa Maria della Mercede (in spagnolo \"Iglesia y convento de Nuestra Se\u00f1ora de Las Mercedes\") \u00e8 una chiesa dedicata alla Madonna della Mercede situata ad Antigua, in Guatemala.\nStoria.\nI Padri Mercedari furono i primi a stabilire un monastero maschile nell'ex Santiago del Guatemala, oggi Antigua. La croce in pietra nell'atrio e gli ambienti dietro l'altare maggiore sono le strutture pi\u00f9 antiche della chiesa e risalgono al diciassettesimo secolo. Nel 1749 Juan de Dios Estrada fu incaricato della costruzione del lussuoso santuario e del chiostro e realizz\u00f2 un edificio di altezza contenuta per resistere meglio ai terremoti, sulla base di quanto accaduto durante il terremoto del 1751. La chiesa fu aperta al culto nel 1767.\nL'effigie di Ges\u00f9 Cristo che regge la croce fu scolpita nel 1650 da Alonzo de la Paz y Toledo."}
{"id": "1201596", "revid": "87012", "url": "https://it.wikipedia.org/wiki?curid=1201596", "title": "Suicide girls", "text": ""}
{"id": "1201601", "revid": "44638", "url": "https://it.wikipedia.org/wiki?curid=1201601", "title": "Antigua (Guatemala)", "text": ""}
{"id": "1201602", "revid": "4175", "url": "https://it.wikipedia.org/wiki?curid=1201602", "title": "Campionato europeo delle nazioni 2006-2008 (rugby a 15)", "text": "Il Campionato europeo delle nazioni 2006-08 () fu la 6\u00aa edizione del campionato europeo delle nazioni, la 41\u00aa edizione del torneo internazionale organizzato dalla FIRA \u2012 Associazione Europea di Rugby e, relativamente alla sua prima divisione, il 37\u00ba campionato europeo di rugby a 15.\n che si affrontarono con la formula del girone unico con gare di andata e ritorno.\nCome nel biennio precedente, alla squadra prima classificata fu destinato il titolo di campione europeo, e all'ultima in classifica tocc\u00f2 la retrocessione in divisione 2.A.\nLe cinque divisioni inferiori alla prima (2.A, 2.B, 3.A, 3.B e 3.C) si tennero anch'esse a girone unico su base biennale con promozione del primo classificato alla categoria superiore e retrocessione dell'ultimo in quella inferiore; per la categoria 3.D, invece, fatta salva la retrocessione dell'ultimo classificato dalla divisione 3.C, non vi furono promozioni automatiche: fu previsto spareggio tra la penultima della categoria 3.C e la vincitrice della divisione pi\u00f9 bassa.\nLa prima divisione fu vinta dalla , campione d'Europa per la seconda volta.\nLa retrocessa fu rimpiazzata dalla , al ritorno in massima divisione dopo 25 anni.\nSquadre partecipanti.\nSituazione all'inizio della stagione 2006-07.\n3\u00aa divisione.\nDivisione 3.D.\nLa divisione 3.D si tenne a girone unico nella stagione 2007-08, ma un preliminare di spareggio tenutosi nella stagione 2006-07 che serv\u00ec a promuovere una tra , , e alla divisione 3.C 2008-10.\nL'incontro del primo turno di spareggio tra Monaco e Slovacchia fu vinto 6-0 dai monegaschi che, tuttavia, si videro annullare il risultato da FIRA-AER per via della posizione irregolare di un giocatore straniero equiparato.\nLo spareggio fu vinto dalla ; il successivo torneo di terza divisione D si tenne a Cipro nell'autunno 2007.\nAl termine del biennio fu previsto uno spareggio tra la vincitrice della divisione 3.D 2007-08, che risult\u00f2 essere , e la penultima della divisione 3.C, , per la permanenza nella categoria o l'eventuale promozione.\nA vincere, l', fu Israele che batt\u00e9 a Netanya i ciprioti con il punteggio di 23-14 e, oltre a evitare la retrocessione, continu\u00f2 il suo percorso di qualificazione alla insieme alle altre squadre della divisione 3.C del biennio 2008-10."}
{"id": "1201604", "revid": "767487", "url": "https://it.wikipedia.org/wiki?curid=1201604", "title": "The Standells", "text": "The Standells sono un gruppo musicale statunitense originario di Los Angeles, considerato tra i principali esponenti del garage rock insieme ai Sonics e ai The Seeds e ispiratori del genere punk rock di gruppi degli anni settanta come Sex Pistols e Ramones. Divennero famosi con il brano \"Dirty Water\" pubblicato nel 1966, entrato a far parte della raccolta \"\"."}
{"id": "1201605", "revid": "114568427", "url": "https://it.wikipedia.org/wiki?curid=1201605", "title": "Lionel Luthor", "text": "Lionel Luthor \u00e8 un personaggio della serie televisiva \"Smallville\", inventato ed introdotto nella storia di Lex Luthor dagli autori della trascrizione per il piccolo schermo, \u00e8 interpretato da John Glover e doppiato in italiano da Enrico Di Troia. \u00c8 il padre di Lex Luthor. Il personaggio era apparso anche nei fumetti ma aveva avuto un ruolo quasi del tutto irrilevante, oltre ad essere identificato con un altro nome. In seguito il personaggio di Smallville \u00e8 stato introdotto anche nella versione a fumetti.\nBiografia del personaggio.\nVersione di Smallville.\nNato e vissuto a Metropolis, \u00e8 figlio di Lachlan ed Eliza Luthor, che uccide da giovanissimo assieme al criminale Morgan Edge per incassare le loro assicurazioni sulla vita. Lionel, insabbiando questo crimine, comincia la scalata che lo porta a diventare il fondatore nonch\u00e9 direttore della LuthorCorp. Raggiunto il successo economico, sposa la bella Lilian da cui ha due figli, Alexander Joseph Luthor, detto Lex, il primogenito, e Julian.\nLionel Luthor viene presentato come un uomo molto ricco, potente e influente. Incline a un atteggiamento sociopatico, si rifiuta di partecipare alla vita emotiva delle altre persone, ritenendo qualsiasi forma di condivisione dei sentimenti una debolezza. Manipolativo ed estremamente intelligente, non si lascia sfuggire alcuna occasione che possa fruttargli un vantaggio. Sua peculiare abilit\u00e0 \u00e8 quella di comprendere l'animo delle persone che ha di fronte; con questa dote \u00e8 in grado di decifrare anche le persone pi\u00f9 remissive e misteriose, come Clark Kent, sfruttandone le debolezze.\nLa cattiveria di Lionel, secondo Jonathan Kent, \u00e8 proprio nella sua doppiezza, nel suo apparire gentile e premuroso con i bisognosi ma solo a patto di ottenere qualcosa in cambio. \u00c8 portato anche a vendicarsi di chi lo ha precedentemente ostacolato. Anche grazie a queste caratteristiche, unite alla sua intraprendenza, ha avuto successo nel mondo degli affari diventando di fatto il leader mondiale del settore biotecnologico.\nLa compagnia che ha fondato e dirige, la LuthorCorp, \u00e8 un conglomerato di varie industrie attive essenzialmente nella ricerca biotecnologica e ingegneristica. Inizialmente la societ\u00e0 si occupava di fertilizzanti e prodotti agricoli, espandendo successivamente le sue attivit\u00e0 in altri settori dell'alta tecnologia. Alcuni dei principali sussidiari della LuthorCorp sono la Metron Pharmaceuticals, che si occupa della produzione e commercializzazione di farmaci, gli storici Fertilizers Plants con cui Lionel inizi\u00f2 la sua impresa, la SynTechnics, che si occupa di bioingegneria e robotica, la MetroTech, attiva nel campo dei materiali chimici, i Cadmus Laboratories della Hardwick Enterprises, che svolgono innovative ricerche sull'ingegneria genetica, la Nanotechnology Division che si occupa di nanotecnologia, la Safetex, che sviluppa sistemi avanzati di sicurezza informatica e si occupa inoltre di addestramento del personale della sicurezza e la NuCorp, che effettua ricerche sull'energia meteoritica; la Luthorcorp ha poi avuto importanti contratti governativi, come quello stabilito con l'esercito statunitense per la realizzazione di una potentissima arma ad impulsi sonori (Progetto Levitas). Oltre a questi settori la Luthorcorp \u00e8 proprietaria della squadra di football di Metropolis, gli Sharks, nonch\u00e9 dello stesso stadio, di una catena di alberghi dislocata in Svizzera e Stati Uniti, e del quotidiano Daily Planet.\nIn un certo senso \u00e8 convinto di essere un moderno Filippo II di Macedonia, che \u00e8 riuscito a conquistare un potere immenso grazie alle proprie forze e ha spianato la strada della gloria al figlio prediletto, Alexander. Il rapporto con suo figlio \u00e8 complesso e ambiguo: lo schernisce, lo mette alla prova sul lavoro, e a volte lo umilia perfino in pubblico, ma allo stesso tempo fa di tutto perch\u00e9 Lex possa trovare la sua strada, che secondo Lionel dovrebbe essere quella naturale di assumere il controllo della Luthor Corporation. Il rapporto tra padre e figlio prende una piega distorta dal momento in cui Lilian uccide Julian, e Lex, per proteggerla, si prende la colpa dell'infanticidio. Da quel momento Lionel, che prima era un padre premuroso e affettuoso nonostante fosse molto impegnato sul lavoro, diventa freddo e distaccato nei confronti del figlio, che dopo la morte della moglie viene allevato come un \"vero Luthor\", cio\u00e8 addestrato ai valori dell'astuzia, della determinazione e della vittoria a tutti i costi.\nLionel per\u00f2 \u00e8 anche una persona dai poliedrici interessi, con una passione per la musica d'opera e la musica classica. Ama anche la letteratura e la storia, e spesso nelle conversazioni con Lex usa similitudini con personaggi storici o metafore letterarie. Possiede una notevole cultura anche in ambito scientifico, essendo laureato \"summa cum laude\" in chimica nella celebre Universit\u00e0 Yale e avendo ottenuto un dottorato in ingegneria biochimica. \u00c8 un estimatore di Machiavelli e Friedrich Nietzsche, infatti da questi pensatori ha desunto il proprio modello di vita e di comportamento: tra le sue letture preferite ci sono \"Al di l\u00e0 del bene e del male\", \"Il principe\" di Machiavelli e \"L'arte della guerra\" di Sun Tzu. \u00c8 appassionato di archeologia e ha il culto del collezionismo: ama reperire manufatti preziosi appartenenti a civilt\u00e0 antiche. Si interessa inoltre degli scacchi, di cui dimostra di essere un abile giocatore. Questa sua abilit\u00e0 si rispecchia spessissimo nel comportamento quotidiano, specialmente nei confronti di Lex, che \u00e8 costretto a subire i piani che suo padre gli ha riservato.\nInsieme a Lex condivide l'ossessione per la ricerca di intelligenze extraterrestri: la sua attivit\u00e0 \"eso-archeologica\" comincia ufficialmente quando scopre l'esistenza della civilt\u00e0 kryptoniana. Da quel momento dedica gran parte dei suoi sforzi e dei suoi enormi fondi a questa ricerca. Dopo la prima pioggia di meteoriti a Smallville, Lionel si convince di aver identificato l'\"uomo venuto dalle stelle\" in Clark Kent.\nL'uomo tradisce ripetutamente la moglie: tra le amanti, c'\u00e8 anche Rachel Dunlevy, da cui ha un figlio, Lucas. \u00c8 principalmente questa la ragione della morte della moglie Lilian, che stanca dei suoi continui tradimenti e non condividendo i metodi educativi del marito, cade in un fortissimo stato depressivo. Anche se non lo ammette mai esplicitamente, Lionel nutre un sincero e profondo sentimento verso Martha Kent, madre di Clark, per cui potrebbe donare anche la sua stessa vita, come visto in un episodio della quinta stagione, e non esita mai ad aiutarla nel momento del bisogno.\nLionel \u00e8 responsabile di numerosi omicidi e di crimini contro l'umanit\u00e0, come ad esempio la clonazione umana (in particolare della piccola Emily Dinsmore, figlia deceduta di un suo collaboratore e vecchia amica di Lana Lang, quando erano entrambe bambine). Viene anche arrestato e messo in prigione per un breve periodo, ma \u00e8 stato liberato poco tempo dopo. Durante la sua prigionia, dopo aver scambiato erroneamente il suo corpo con quello di Clark (in realt\u00e0 lui voleva scambiarsi con Lex), scopre i poteri del giovane, ma quando Clark riesce a scambiare nuovamente i loro corpi, Lionel non solo non ricorda cosa sia avvenuto mentre era nel corpo di Clark, ma guarisce dalla malattia terminale al fegato che lo affliggeva da alcuni anni (proprio per la presenza di Clark nel suo corpo) e risveglia la bont\u00e0 in lui. Lionel inizia cos\u00ec a dedicarsi, dopo essere uscito di prigione, ad opere di beneficenza e tenta di ricostruire un rapporto amorevole padre-figlio con Lex, il quale si sta per\u00f2 sempre pi\u00f9 inabissando nell'oscurit\u00e0. Quando il lato malvagio del figlio fa riaffiorare anche il suo, Lionel sembra tornare l'uomo freddo e calcolatore di prima, ma poco dopo cade in coma a causa del cristallo della Fortezza della solitudine.\nNella quinta stagione, Lionel, dopo il risveglio dal coma, \u00e8 perfettamente consapevole del segreto di Clark, tuttavia si adopera per proteggere il suo segreto e per sostenere Martha Kent in senato. Nella sesta stagione si adopera, sempre a modo suo, per proteggere la vita e il destino di Clark, divenendo anche un emissario di Jor-El, il cui sapere viene riversato dentro di lui. Nella settima stagione si scopre che Lionel, anni prima, ha ucciso tutti i membri di Veritas per avere l'intera ricompensa del \"Viaggiatore\" e ha costruito una gabbia con la kryptonite per rinchiudere Clark (che per\u00f2 utilizzer\u00e0 per proteggerlo). La scoperta crea una separazione tra lui e il giovane Kent. Muore ucciso dal figlio Lex che lo scaglia gi\u00f9 da una finestra del grattacielo della LuthorCorp perch\u00e9 quest'ultimo non voleva dirgli la verit\u00e0 sul \"Viaggiatore\". Tramite un messaggio registrato in precedenza nell'evenienza della sua morte, Lionel dice a Clark che ha conosciuto uomini terribili nella sua vita, come anche per\u00f2 tanti uomini ben visti e di grande valore, ma che la sua fama e tutti coloro che ha conosciuto non valgono l'aver avuto l'onore di conoscere lui e di poterlo aiutare. Clark capisce che Lionel, malgrado tutto il male causato in vita sua, si fosse sinceramente pentito e che lo considerasse come un secondo figlio. Al suo funerale, contrariamente a quanto stabilito da Lex, Clark si presenter\u00e0 per dirgli tristemente addio.\nNella decima stagione un Lionel malvagio giunge da una dimensione parallela per prendere possesso della LuthorCorp amministrata da Tess Mercer, dalla quale infine viene ostacolato. Deciso a far rivivere Lex, asporta gli organi ancora sani dei cloni nel corpo del figlio, eccetto il cuore; pur tentando di asportare il cuore sia di Alexander (clone ancora bambino di Lex) sia di Tess, si vede infine costretto a cedere la propria anima a Darkseid, perch\u00e9 ferito mortalmente dalla donna; posseduto dal malvagio Darkseid, si reca ad affrontare Clark ma viene sconfitto e letteralmente disintegrato da lui.\nAltre versioni.\nFumetti.\nNel periodo Silver Age dei fumetti di Superman, il padre di Lex Luthor, che si chiamava Jules, era un venditore ambulante che si trasfer\u00ec con la sua famiglia a Smallville, dove suo figlio divenne amico di Superboy. Tuttavia, dopo che Lex divenne cattivo, Jules disconobbe suo figlio, andandosene con il resto della sua famiglia (che includeva sua moglie, Arlene, e la sorella minore di Lex, Lena) da Smallville e, per vergogna, cambiando il suo cognome in \"Thorul\" (anagramma di \"Luthor\").\nIn seguito alla riscrittura delle origini di Superman attuata da John Byrne, la storia dei genitori di Lex venne alterata; in questa versione di Superman essi vennero uccisi in un incidente stradale causato dal figlio.\nCon la miniserie del 2004 \"Superman: Birthright\", la storia dei genitori di Lex venne di nuovo alterata, prendendo spunto dalla serie televisiva \"Smallville\", dalla versione Silver Age e dalla versione di Byrne. Secondo il canone Post-Birthright/Pre-Infinite Crisis, Lex uccise i genitori, ma poi assunse un attore che doveva fingere di essere suo padre, Lionel, quando si trasfer\u00ec a Smallville.\nIn \"Teen Titans\" (vol. 3) n. 26, un flashback mostra Lex Luthor chiamare il clone di Superboy \"Project Lionel\", dal nome di suo padre. Nel 2007 Lionel (con le fattezze di John Glover) appare in \"The Origin of Lex Luthor\", nella serie settimanale \"Countdown to Final Crisis\" e di nuovo in \"Booster Gold\" n. 3, in cui avviene un viaggio nel tempo nel periodo dell'infanzia di Lex."}
{"id": "1201607", "revid": "729019", "url": "https://it.wikipedia.org/wiki?curid=1201607", "title": "Zond 6", "text": "La Zond 6 \u00e8 una sonda sovietica del programma Zond. La missione prevedeva un flyby con la Luna e doveva precedere le missioni con equipaggio attorno alla Luna, che i sovietici speravano di poter attuare nel dicembre 1968, prima della missione americana Apollo 8.\nLa sonda.\nLa Zond 6 aveva a bordo sensori per i raggi cosmici e per le micrometeoriti, strumentazione fotografica, un carico scientifico e alcuni esemplari biologici.\nLa massa in orbita senza carburante era di 5375\u00a0kg.\nLa missione.\nLa Zond 6 venne lanciata con un Proton 8K82K il 10 novembre 1968 alle 19:11:31 UTC e sorvol\u00f2 la Luna il 14 novembre a una distanza minima di 2429\u00a0km. Le fotografie del lato visibile e di quello oscuro della Luna vennero ottenute con una pellicola pancromatica. Ciascuna foto era grande da 127 a 177,8\u00a0mm, Alcune di queste viste permisero di ottenere delle immagini stereo. Le foto vennero scattate da distanze comprese approssimativamente tra 11.000 e 3.300\u00a0km. Il rientro controllato della Zond 6 avvenne il 17 novembre e la sonda atterr\u00f2 in una regione predeterminata dell'Unione Sovietica.\nLa sonda utilizz\u00f2 una tecnica di rientro atmosferico relativamente poco comune, chiamata skip reentry (letteralmente \u201crientro a balzi\u201d) per diminuire la sua velocit\u00e0 nel ritorno a Terra. Alcune ore prima del rientro, una guarnizione di gomma difettosa ha fatto depressurizzare la cabina, uccidendo tutti gli esemplari del carico biologico. Il paracadute della Zond 6 venne anche aperto troppo presto e la sonda si schiant\u00f2 sul suolo sovietico. Solo un negativo venne ritrovato dal contenitore della fotocamera ottenendo una piccola vittoria sugli americani. Per ragioni propagandistiche, i sovietici dichiararono la missione un completo successo, ma non furono in grado di iniziare una missione con equipaggio diretta verso la Luna prima dell'Apollo 8. Una Commissione di Stato investig\u00f2 sullo schianto determinando che fu l'effetto corona che caus\u00f2 l'apertura prematura del paracadute: se la capsula fosse stata completamente depressurizzata in un vuoto completo, l'incidente non sarebbe mai accaduto.\nSi suppone che la Zond 6 fotograf\u00f2 la Luna sia a colori che in bianco e nero, in un'area grande tra gli 8000 e i 2600\u00a0km, quindi ritorn\u00f2 a Terra, atterr\u00f2 a Tyuratam a soli 16\u00a0km di distanza dal punto di lancio."}
{"id": "1201610", "revid": "1442080", "url": "https://it.wikipedia.org/wiki?curid=1201610", "title": "Alosa alosa", "text": "L'Alosa alosa \u00e8 un pesce di acqua dolce e marina appartenente alla famiglia dei Clupeidi dell'ordine degli Clupeiformes.\nDistribuzione e habitat.\nPresente nell'Oceano Atlantico orientale tra la Norvegia e la Mauritania, si incontra anche nel mar Mediterraneo occidentale e nella parte ovest del mar Baltico. Nel Mediterraneo \u00e8 molto rara e per l'Italia sono note solo poche segnalazioni.\nIn mare ha uno stile di vita pelagico in acque aperte e compie lunghe migrazioni.\nDescrizione.\n\u00c8 assai simile alla cheppia da cui si distingue soprattutto per avere una sola macchia scura dietro l'opercolo mentre in A.fallax sono 5 o 6.\nLa livrea \u00e8 azzurro vivo sul dorso e bianca o argentea su fianchi e ventre.\nRaggiunge dimensioni maggiori rispetto alla pi\u00f9 comune congenere, fino a 4\u00a0kg per 70\u00a0cm di lunghezza.\nAlimentazione.\nSi nutre di crostacei planctonici, i grandi adulti anche di piccoli pesci. Gli adulti in migrazione non si alimentano.\nRiproduzione.\nEssendo un migratore anadromo gli adulti in maggio-giugno risalgono i fiumi dove depongono le uova in tratti dal largo alveo con buona corrente, di solito di notte.\nI giovani tornano in mare in autunno.\nHa una vita media di 5-6 anni e raggiunge la maturit\u00e0 sessuale a partire dal quarto anno.\nPesca.\nNon ha una grande importanza per la pesca a causa delle sue carni, buone ma piene di lische. Per il pescatore sportivo rappresenta una preda di tutto rispetto per la forza che oppone alla cattura. Si pesca con la tecnica della mosca o dello spinning.\nConservazione.\nCome la congenere Alosa fallax questa specie \u00e8 minacciata dagli sbarramenti dei corsi d'acqua e dall'inquinamento dei siti riproduttivi."}
{"id": "1201618", "revid": "1305772", "url": "https://it.wikipedia.org/wiki?curid=1201618", "title": "San Macario", "text": ""}
{"id": "1201622", "revid": "123853082", "url": "https://it.wikipedia.org/wiki?curid=1201622", "title": "Cantone dell'Erzegovina Occidentale", "text": "Il Cantone dell'Erzegovina Occidentale (in croato \"Zapadno-hercegova\u010dka \u017eupanija\", in bosniaco \"Zapadno-hercegova\u010dki kanton\", in serbo \u0417\u0430\u043f\u0430\u0434\u043d\u043e-\u0445\u0435\u0440\u0446\u0435\u0433\u043e\u0432\u0430\u0447\u043a\u0438 \u043a\u0430\u043d\u0442\u043e\u043d, \"Zapadno-hercegova\u010dki kanton\") \u00e8 uno dei 10 cantoni della Federazione di Bosnia ed Erzegovina con 94.898 abitanti (dato 2013).\nIl cantone \u00e8 situato nella parte meridionale del Paese e comprende la parte occidentale dell'Erzegovina. Il capoluogo \u00e8 \u0160iroki Brijeg, il presidente del cantone \u00e8 Zdenko \u0106osi\u0107.\nLa bandiera e lo stemma del cantone sono gli stessi dell'autoproclamata Repubblica Croata dell'Erzeg-Bosnia ( \"Hrvatska Republika Herceg-Bosna\") del tempo della guerra in Bosnia - usati anche dal vicino Cantone 10. quello dei croato-bosniaci, escludendo serbo-bosniaci e bosgnacchi. Ciononostante, il governo locale continua ad usare tali simboli.\nGeografia antropica.\nSuddivisioni amministrative.\nIl cantone \u00e8 diviso in 4 comuni:\nPopolazione.\nLa popolazione \u00e8 composta quasi esclusivamente da croati."}
{"id": "1201628", "revid": "767487", "url": "https://it.wikipedia.org/wiki?curid=1201628", "title": "Klaus Dinger", "text": "\u00c8 noto per le sue partecipazioni in gruppi musicali krautrock come i Kraftwerk e i Neu!, questi ultimi fondati da lui stesso assieme al chitarrista Michael Rother nel 1971.\nBiografia.\nL'esordio di Dinger nel mondo musicale avvenne nel 1970 come batterista dei Kraftwerk, con i quali registr\u00f2 il loro album d'esordio. Successivamente, a causa dell'abbandono della band da parte di Ralf H\u00fctter, fu assunto come suo sostituto il chitarrista Michael Rother, che decise, al rientro di H\u00fctter, di abbandonare i Kraftwerk con Dinger per creare un nuovo gruppo, i Neu!.\nCon i Neu! Dinger registr\u00f2 tre album (intitolati \"Neu!\", \"Neu! 2\" e \"Neu! '75\") tra il 1972 e il 1975, anno dello scioglimento del gruppo.\nSubito dopo lo scioglimento dei Neu!, nel 1976, Dinger fond\u00f2 un nuovo progetto musicale chiamato La D\u00fcsseldorf, con il quale raggiunse un buon successo (soprattutto con il secondo album, intitolato \"Viva\"). Negli anni novanta Dinger fond\u00f2 invece gli \"La! Neu?\", suo ultimo progetto musicale, e fece uscire altri due album dei Neu! intitolati \"Neu! 4\" (registrazioni datate 1985-1986, periodo in cui i Neu! si riunirono) e \"Neu! '72 Live!\" (un album live del gruppo registrato durante un'esibizione del 1972).\nMorte.\nKlaus Dinger mor\u00ec il 21 marzo 2008, tre giorni prima del suo 62\u00ba compleanno, per un'insufficienza cardiaca."}
{"id": "1201630", "revid": "767487", "url": "https://it.wikipedia.org/wiki?curid=1201630", "title": "Bill Haley", "text": "Bill Haley \u00e8 stato il primo grande divo del rock'n'roll \"bianco\", sviluppato in seguito soprattutto da Elvis Presley e Gene Vincent. Nel 1987 \u00e8 stato inserito nella \"Rock and Roll Hall of Fame\".\nBiografia.\nDefinito \"il primo re del Rock and Roll\" e \"il padre del Rock and Roll\" vanta altri brani di successo quali \"Rock The Joint\" (1952), \"Crazy Man Crazy\" (1953), \"Dim Dim The Lights\" (1954) e \"Shake Rattle And Roll\" (1954).\n\u00c8 stato anche attore in molti film, quali \"Round Up Of Rhythm\" (1954), \"The Blackboard Jungle\" (1955), \"Don't Knock The Rock\" (1956), \"Rock Around The Clock\" (1956), \"The London Rock And Roll Show\" (1973), \"Let The Good Times Roll\" (1973), \"Blue Suede Shoes\" (1980).\nDurante gli anni sessanta ha partecipato anche a diversi variet\u00e0 musicali: \"American Bandstand\", \"Thank Your Lucky Stars\", \"The Midnight Special\", \"Washington Square\" e \"Toast Of The Town\".\nMor\u00ec nel 1981 a causa di un tumore al cervello.\nDiscografia.\nSolista.\nAlbum in studio\nCon i Bill Haley &amp; His Comets.\nAlbum in studio\nCompilation\nLive"}
{"id": "1201631", "revid": "110157", "url": "https://it.wikipedia.org/wiki?curid=1201631", "title": "Chiesa di Santa Maria delle Grazie al Calcinaio", "text": "La chiesa di Santa Maria delle Grazie al Calcinaio \u00e8 un edificio di culto cattolico sito in localit\u00e0 Calcinaio a Cortona, in provincia di Arezzo.\nStoria.\nSecondo i credenti cattolici, nella domenica di Pasqua del 1484, un'immagine della \"Madonna col Bambino\", dipinta sulla parete di una vasca adibita alla concia del cuoio e detta calcinaio per la calce viva usata a questo scopo, inizi\u00f2 ad operare miracoli. Quell'immagine venerata come sacra \u00e8 oggi visibile nell'altare maggiore, posizionato molto probabilmente sul luogo dell'antico tabernacolo.\nIn seguito alla crescita di devozione dei fedeli che si concretizzava anche in continue elemosine, l'arte dei Calzolari, proprietaria della concia, decise di erigere un \u201csacro tempio\u201d, in un luogo che poneva difficolt\u00e0 non comuni per la costruzione, dovute sia alla posizione scoscesa del terreno che alla presenza di un ruscello. Questi ed altri problemi furono risolti da Francesco di Giorgio Martini, l'architetto scelto da Luca Signorelli su mandato dell'Arte dei Calzolari.\nIl Martini, architetto fra i pi\u00f9 grandi del Rinascimento, accett\u00f2 l'incarico e redasse il progetto gi\u00e0 nello stesso 1484, poco dopo aver disegnato la chiesa di San Bernardino ad Urbino. I lavori ebbero inizio nel 1485 e gi\u00e0 allo scadere del primo quarto del Cinquecento la chiesa aveva raggiunto, almeno all'esterno, la sua veste definitiva. Cos\u00ec ci appare infatti in un affresco del Papacello nel Palazzone Passerini di Cortona databile al 1525 circa, dove si vede innalzata anche la cupola disegnata dall'architetto fiorentino Pietro di Domenico di Norbo e realizzata a partire dal tamburo fra il 1509 e il 1514.\nGli ultimi interventi procedettero pi\u00f9 lentamente, tanto che il portale principale fu terminato nel 1543, su progetto di Bernardino Covatti, e al 1549 risale l'esecuzione del pavimento (l'attuale \u00e8 frutto di un recente rifacimento).\nLa chiesa venne inizialmente (1487) affidata alle cure degli Scopetini, ai quali fu tolta nel 1653 per aggregarla al Seminario vescovile, riaperto proprio nei locali del soppresso convento adiacente alla chiesa. Richiuso il Seminario (1674), dopo un periodo di abbandono fu restaurata e risistemata dagli Scolopi che la riaprirono al culto nel 1730. Trasferitisi gli Scolopi in citt\u00e0 (1777), il complesso fu restituito al Seminario, ma era un fardello troppo grande per le finanze dell'istituto. Cos\u00ec nel 1786 alla chiesa fu trasferito il titolo di parrocchia di San Biagio a Salcotto.\nDescrizione.\nLa struttura della chiesa consiste in una navata affiancata da due cappelle laterali con un transetto e una cupola all'intersezione dei bracci uguali del presbiterio. Martini la progett\u00f2 applicando rigorosamente i principi architettonici della proporzione e della prospettiva cari all'architettura rinascimentale. Negli spazi risuonano echi albertiani, in un progetto che non \u00e8 immune da assonanze con Brunelleschi, ma i disegni di Francesco di Giorgio sono assolutamente originali, al punto da rappresentare uno dei livelli pi\u00f9 alti della sintesi degli spazi nel Rinascimento.\nGli esterni, seppur gravemente danneggiati per l'erosione della pietra, danno al visitatore l'impressione di un blocco imponente che preannuncia con le sue sobrie decorazioni la razionalit\u00e0 geometrica cos\u00ec evidente negli interni. Le ampie superfici sono divise in linee orizzontali e verticali da modanature e pilastri e sono movimentate da finestre con timpani.\nInterno.\nTutti i dipinti che si trovano nelle cappelle sono ispirate dall'iconografia mariana, dall\"Assunzione\" all\"Annunciazione\", dall\"Immacolata concezione\" ai vari ritratti della Madonna fra i santi. Sul terzo altare a sinistra - realizzato in pietra serena, come gli altri altari del XIX secolo, piuttosto che nel legno originale - si segnala una pala del fiorentino Jacone, databile fra il 1528 e il 1530: l'opera ritrae la \"Madonna in trono col Bambino tra i santi Giovanni Evangelista, Tommaso di Canterbury, Rocco e Giovanni Battista\".\nUna bella vetrata di Guillaume de Marcillat (1516) decora l'oculo della controfacciata. L'iconografia \u00e8 basata sulla Madonna delle Grazie che raccoglie sotto il suo mantello numerosi fedeli, fra i quali possono forse essere identificati papa Leone X, l'imperatore Massimiliano I e il vescovo di Cortona Francesco Soderini. Lo stemma che vi appare \u00e8 quello della famiglia cortonese dei Ridolfini, che commission\u00f2 l'opera. Una pala pi\u00f9 piccola, attribuita ad Alessandro Allori, si trova infine nella cappella a sinistra dell'altare maggiore. Si trova fra altri dipinti di soggetto mariano e rappresenta la \"Madonna e il Bambino con Sant'Elisabetta e San Giovannino\"."}
{"id": "1201639", "revid": "1494169", "url": "https://it.wikipedia.org/wiki?curid=1201639", "title": "HMS Sussex", "text": "Diverse navi della Royal Navy britannica hanno avuto il nome HMS \"Sussex\":"}
{"id": "1201640", "revid": "80339", "url": "https://it.wikipedia.org/wiki?curid=1201640", "title": "Lipetsk", "text": ""}
{"id": "1201641", "revid": "599013", "url": "https://it.wikipedia.org/wiki?curid=1201641", "title": "Strumento", "text": "Lo strumento \u00e8 un mezzo atto a svolgere varie attivit\u00e0: un'arte, un mestiere, una misura. Lo strumento in genere aiuta l'uomo al conseguimento di un qualcosa, in base al suo utilizzo.\nCasi e significati particolari:"}
{"id": "1201642", "revid": "1573940", "url": "https://it.wikipedia.org/wiki?curid=1201642", "title": "Turn- und Sportverein Stahl Riesa", "text": "Il TSV Stahl Riesa \u00e8 una societ\u00e0 di calcio tedesca di Riesa, Sassonia. Attualmente milita in \"Bezirksklasse Dresden\", settima divisione del calcio tedesco.\nStoria.\nIl club \u00e8 stato fondato nel 1903 come \"SC Riesa\" nella cantina del pub locale \"Bodega\" ed \u00e8 stato rinominato due anni dopo \"Riesaer SV\". Nel 1917 si un\u00ec all'\"FC Wettin\" e cominci\u00f2 a giocare come squadra locale fino a quando nel 1936 non fu promossa in Gauliga Sachsen, una delle sedici massime divisioni nate dopo la riforma del calcio tedesco da parte del Terzo Reich.\nDopo la fine della \"seconda guerra mondiale\", il club fu chiuso e successivamente riaperto alla fine del 1945 con il nome di \"SG Riesa\". Tre anni dopo cre\u00f2 un sodalizio economico con la locale acciaieria che fece cambiare denominazione alla societ\u00e0 in \"BSG Stahl Riesa\". Dal 1952 al 1957 la squadra gioc\u00f2 in modo indipendente fino a quando non venne incorporata nello sport club. Il club venne promosso in seconda divisione nel 1955 e nel 1968 venne promosso per la prima volta in DDR-Oberliga, la massima divisione del calcio tedesco-orientale. Su venti campionati, lo \"Stahl\" ne gioc\u00f2 sedici in massima divisione finendo per\u00f2 quasi sempre ai margini della zona retrocessione. Il suo migliore risultato fu il sesto posto alla fine del campionato 1974-75.\nDopo la riunificazione tedesca nel 1990, il club prese il nome di \"FC Stahl Riesa\", ma dopo un anno lo cambi\u00f2 con il nome che aveva prima del secondo conflitto mondiale, ovvero \"Riesaer SV\". Per scongiurare i problemi economici accorp\u00f2 in s\u00e9 diverse squadre, tra le quali il \"Riesaer SV Blau-Wei\u00df\" (1996) e l'\"SC Riesa-R\u00f6derau\" - gi\u00e0 \"Chemie Riesa\" - (1998). Inizialmente inserita in Amateur Oberliga Nordost-Sud, il club presto retrocesse in Landesliga Sachsen (V).\nAll'inizio del nuovo millennio la squadra venne rinominata \"FC Stahl Riesa\". Ma sfortunatamente la societ\u00e0, come molti club della ex-Germania Est, si trov\u00f2 in gravi problemi finanziari e nel 2002 dovette dichiarare bancarotta per insolvenza; pertanto, il 30 giugno 2003 il club fu dissolto. Successivamente un gruppo di ex allenatori e di ex giocatori, ricrearono la squadra con il nome di \"TSV Stahl Riesa\" e ripartirono dalla \"2. Kreisklasse Riesa-Grossenhain (IX)\", ma alla fine della stagione 2006-07 la compagine si \u00e8 guadagnata l'accesso in \"Bezirksklasse Dresden\" (VII)."}
{"id": "1201647", "revid": "4175", "url": "https://it.wikipedia.org/wiki?curid=1201647", "title": "Societ\u00e0 di mutuo soccorso", "text": "Le Societ\u00e0 operaie di mutuo soccorso (SOMS) sono associazioni, nate in Italia intorno alla seconda met\u00e0 dell'XIX secolo.\nLe forme originarie videro la luce per sopperire alle carenze dello stato sociale ed aiutare cos\u00ec i lavoratori a darsi un primo apparato di difesa, trasferendo il rischio di eventi dannosi (come gli incidenti sul lavoro, la malattia o la perdita del posto di lavoro).\nStoria.\nLe SOMS nacquero come esperienze di associazionismo e mutualit\u00e0, coeve alla protoindustria, per rispondere alla necessit\u00e0 di forme di autodifesa del mondo del lavoro. Dopo l'ondata rivoluzionaria del 1848 la loro diffusione subisce un notevole incremento grazie alla concessione di costituzioni liberali negli antichi Stati italiani. Prima di tale data la libert\u00e0 di associazione era fortemente limitata ed ostacolata dagli ordinamenti nati nel clima poliziesco della Restaurazione. Il funzionamento delle SOMS venne regolato con la legge 15 aprile 1886, n\u00ba 3818.\nAll'epoca della I Internazionale (1864), erano gi\u00e0 sorte le prime Societ\u00e0 di Mutuo Soccorso o di mutuo appoggio, nate con lo scopo di darsi solidariet\u00e0 e/o chiedere aiuto ad altri ceti sociali. L'\"et\u00e0 d'oro\" delle societ\u00e0 di mutuo soccorso \u00e8 nei due decenni tra il 1860 e il 1880. In particolare, nel periodo dal 1871 al 1893, le Societ\u00e0 si unirono tra loro nel \"Patto di fratellanza\", di ispirazione mazziniana e saffiana.\nSuccessivamente a questo tipo di esperienza che alcuni (tra i quali Bakunin) consideravano paternalistica, si affiancarono altri tipi di organizzazione di lavoratori che sostituirono alla concezione mutualistica e solidaristica quella sindacale e partitica. Le societ\u00e0 di mutuo soccorso continuarono tuttavia ad espandersi sia come numero di associazioni (che tocc\u00f2 il picco di 6722 nel 1894) che di associati (il culmine \u00e8 nel 1904 con 926.000 soci).\nLe \"societ\u00e0 di mutuo soccorso\" svolgono un grande ruolo agli esordi delle prime \"organizzazioni sindacali. \" Nel 1891 saranno le SOMS a creare la \"Camera del Lavoro di Torino\". A Milano il 2 e il 3 agosto 1891, si radunarono i delegati di 450 Societ\u00e0 Operaie di Mutuo Soccorso che decisero di costituire sindacati di categoria riuniti in Camere del Lavoro.\nIl biennio 1898-99.\nIl 1898 fu in Italia l'anno di una grave crisi politica sfociata in una sommossa in molte citt\u00e0 d'Italia, in particolare Milano. La reazione governativa fu particolarmente pesante, furono sciolte molte organizzazioni socialiste e quelle cattoliche facenti capo all'Opera dei congressi Il clima di diffidenza invest\u00ec anche le societ\u00e0 operaie, accusate di svolgere attivit\u00e0 sindacale. Gli ambienti pi\u00f9 aperti reagirono al clima di pesante controllo da parte del governo presieduto da Luigi Pelloux (che ricopriva anche l'incarico di ministro degli interni) sulle associazioni di carattere sindacale e politico, fondando nuove associazioni che svolgevano compiti di aiuto economico ai piccoli imprenditori. In questo clima nella frazione Ronchi San Bernardo fondarono una Societ\u00e0 Agricola operaia. Per ribadire il valore dell'associazionismo ripiegarono su attivit\u00e0 sociali che non potevano essere accusate di avere valenza politica.\nLe societ\u00e0 agricole-operaie.\nIl 1898 era anche un anno caratterizzato dalla grande crisi agraria: le zone vinicole erano state devastate dalla fillossera e dalla peronospora. La formula trovata dai settori pi\u00f9 progressisti ed illuminati fu quella del rilancio di strutture che assicurassero agli agricoltori la fornitura dei mezzi di produzione (sementi, concimi, macchine agricole) a prezzi calmierati e di buona qualit\u00e0. Il governo, che non prendeva nessun altro provvedimento a favore del mondo agricolo, dovette tollerare che iniziativa come quella dei piccoli proprietari di Courgn\u00e8 avevano intrapreso, sotto il modello di \"fratellanza delle \"societ\u00e0 operaie\"\" dopo aver chiarito che l'oggetto sarebbe stato il sostegno alla produzione e non attivit\u00e0 politica. Pertanto fu chiarito che per essere ammesso come socio, occorreva dimostrare di essere \"proprietario\" sia pure di un piccolo appezzamento di terreno agricolo.\nL'autorit\u00e0 di polizia aveva provveduto nel maggio 1898 allo scioglimento di molte societ\u00e0 di mutuo soccorso, al sequestro del loro patrimonio, e da una interrogazione parlamentare dell'onorevole Bertesi, sappiamo che nel dicembre successivo non era stato dissequestrato.\nL'eccezionalit\u00e0 della costituzione della Societ\u00e0 Agricola Operaia Ronchi San Bernardo di Courgn\u00e8 \u00e8 dato che persino nell'anno seguente il giornale La Stampa segnalava che le Societ\u00e0 operaie venivano chiuse senza che avessero dato alcun pretesto Di altro esempio di costituzione di Societ\u00e0 Agricola Operaia c'\u00e8 l'anno successivo a Trapani\nAl fiorire delle iniziative sparse a livello locale corrispose, poi, uno sforzo unificante. Il ruolo di acquisire i mezzi di produzione agricola si spost\u00f2 a livello provinciale nei Consorzi agrari, coordinati a livello nazionale dalla Federconsorzi Le iniziative locali, quando sopravvissero, ebbero solo la valenza di meri circoli che gestivano il massimo centro di aggregazione delle piccole localit\u00e0 rurali: l'osteria, ma salvando a volte una valenza associativa. La \"societ\u00e0\" di Cuorgn\u00e8 riusc\u00ec cos\u00ec a raggiungere i 120 anni, continuando a svolgere attivit\u00e0 di carattere sociale e filantropico\nIl Novecento.\nIl 5 settembre 1900 nasce la \"Federazione italiana delle societ\u00e0 di mutuo soccorso.\" L\u2019articolo 1 dello Statuto di allora recitava cos\u00ec: \u201c\u00c8 \"costituita la Federazione Italiana delle Societ\u00e0 di Mutuo Soccorso al fine di provvedere alla tutela degli interessi delle Societ\u00e0 federate e contribuire a migliorare moralmente e materialmente la condizione delle classi lavoratrici a mezzo della previdenza\".\" Fin dalle origini la \"Federazione\" fu al fianco del movimento cooperativo e del movimento sindacale, formando un\u2019alleanza allora fondamentale per l\u2019affermazione dei diritti dei lavoratori e della legislazione sociale.\nCon decreto prefettizio, la \"Federazione italiana delle societ\u00e0 di mutuo soccorso\" fu sciolta nel periodo fascista insieme alle SOMS, anch'esse sciolte o incorporate in organizzazioni fasciste. Nel 1948 la Federazione fu ricostituita e assunse la denominazione di \"Federazione italiana della mutualit\u00e0 (Fim)\". \nVerso la fine degli anni cinquanta, quando le SOMS ripresero ad espandersi, la societ\u00e0 italiana era profondamente cambiata: i lavoratori avevano ottenuto maggiori tutele, erano state introdotte le pensioni ed era stata estesa la protezione nel campo sanitario (almeno per il lavoro dipendente), mentre scarsa era la \"copertura\" per professionisti e lavoratori autonomi; nei loro confronti si spost\u00f2 quindi la maggior parte del lavoro svolto dalle SOMS.\nA seguito della rinnovata attenzione alle forme di mutualit\u00e0 integrativa al welfare pubblico, dopo il congresso del 1984, la Fim divent\u00f2 \"Federazione italiana della mutualit\u00e0 integrativa volontaria (Fimiv)\". A partire dagli anni 2000 le SOMS hanno poi rivolto la loro attenzione soprattutto verso l'assistenza sanitaria integrativa. Alla fine del 2007 viene costituita la Societ\u00e0 Generale di Mutuo Soccorso Basis Assistance che nel 2012 incorpora per fusione prima Mutua 1886 e poi Mutua Sarda, diventando la pi\u00f9 grande mutua sanitaria italiana per numero di assistiti.\nIl 25 ottobre del 2011 prende forma l'Associazione Nazionale Sanit\u00e0 Integrativa (ANSI) nuova realt\u00e0 capace di tutelare, aggregare e sostenere le diverse forme mutualistiche operanti in Italia. L'ANSI \u00e8 frutto dell'unione di 8 tra fondi sanitari e societ\u00e0 di mutuo soccorso, tra cui Mutua Basis Assistance, fondo C.A.S.P.I.E., Cassa di Assistenza Basis Assistance, Mutua Unica e Mutua Sarda.\nNel 2015, il Fondo FASV \u2013 Fondo di Assistenza Sanitaria Integrativa di Assolombarda \u2013 ha approvato il progetto di fusione per incorporazione nella Societ\u00e0 Generale di Mutuo Soccorso, Mutua Basis Assistance che diviene effettivo il 1\u00ba gennaio del 2016. Nell'aprile del 2017 l'Associazione Nazionale di Sanit\u00e0 Integrativa cambia denominazione sociale, trasformandosi in Associazione Nazionale Sanit\u00e0 Integrativa e Welfare, con l'intento di dare voce a tutte quelle realt\u00e0 che si affacciano al mondo del welfare aziendale.\nSono oltre 500 le societ\u00e0 di mutuo soccorso attualmente aderenti alla Fimiv, collegate direttamente o attraverso i coordinamenti territoriali associati, per complessivi 953.000 tra soci e assistiti, questi ultimi intesi come familiari dei soci e iscritti ai fondi sanitari gestiti in mutualit\u00e0 mediata. Nel 2016 le societ\u00e0 di mutuo soccorso della Federazione hanno partecipato all\u2019integrazione dell\u2019assistenza sanitaria pubblica mediante prestazioni e sussidi erogati ai soci e assistiti per un valore di 95 milioni di euro, pari a oltre il 78% dei contributi raccolti. A garanzia della capacit\u00e0 di copertura delle prestazioni, gli accantonamenti complessivamente destinati dalle societ\u00e0 di mutuo soccorso a riserva indivisibile ammontano a oltre 100 milioni di euro.\nLa Fimiv svolge il ruolo di rappresentanza, promozione, sviluppo e difesa delle societ\u00e0 di mutuo soccorso e degli enti mutualistici che vi aderiscono, fornendo loro assistenza e servizi di sostegno e organizzando convegni ed eventi pubblici come la \"Giornata nazionale della Mutualit\u00e0\" giunta alla sua IX edizione. Si adopera per la diffusione e la tutela dei principi della mutualit\u00e0 ed esige il rispetto del \"Codice identitario\" della mutualit\u00e0 da parte delle sue associate.\nLa Fimiv Aderisce alla Lega nazionale delle cooperative e mutue, al Forum nazionale del Terzo Settore e all\u2019Associazione internazionale della mutualit\u00e0 (Aim). Nel 2001 \u00e8 stata riconosciuta dal Ministero dell\u2019interno quale \"Ente nazionale con finalit\u00e0 assistenziali\", ai sensi della legge n. 287/1991 e dei decreti del Presidente della Repubblica n. 235/2001 e n. 640/1972."}
{"id": "1201649", "revid": "183483", "url": "https://it.wikipedia.org/wiki?curid=1201649", "title": "Leone Tolstoi", "text": ""}
{"id": "1201651", "revid": "40374", "url": "https://it.wikipedia.org/wiki?curid=1201651", "title": "Derby (locale)", "text": ""}
{"id": "1201652", "revid": "287204", "url": "https://it.wikipedia.org/wiki?curid=1201652", "title": "Elektrostal'", "text": ""}
{"id": "1201653", "revid": "80339", "url": "https://it.wikipedia.org/wiki?curid=1201653", "title": "Elektrostal", "text": ""}
{"id": "1201666", "revid": "767487", "url": "https://it.wikipedia.org/wiki?curid=1201666", "title": "Tate George", "text": "Carriera.\nDopo aver giocato a livello liceale per la Union Catholic Regional di Scotch Plains, New Jersey, \u00e8 passato alla University of Connecticut, \u00e8 stato scelto nel draft NBA 1990 al primo giro con il numero 22 dai New Jersey Nets."}
{"id": "1201668", "revid": "1982", "url": "https://it.wikipedia.org/wiki?curid=1201668", "title": "Graub\u00fcnden", "text": ""}
{"id": "1201669", "revid": "1543377", "url": "https://it.wikipedia.org/wiki?curid=1201669", "title": "\u0130stanbul B\u00fcy\u00fck\u015fehir Belediyesi Spor Kul\u00fcb\u00fc", "text": "L'\u0130stanbul B\u00fcy\u00fck\u015fehir Belediyesi Spor Kul\u00fcb\u00fc, chiamato comunemente solo \u0130stanbul B\u00fcy\u00fck\u015fehir Belediyesi e spesso abbreviato in \u0130stanbul B.B. o anche \u0130stanbul BBSK, \u00e8 una societ\u00e0 polisportiva con sede ad Istanbul, in Turchia.\nLa polisportiva \u00e8 attiva nei seguenti sport:\nIn precedenza vi era anche una sezione calcistica che nel 2014 \u00e8 diventata autonoma con il nome di \u0130stanbul Ba\u015fak\u015fehir Futbol Kul\u00fcb\u00fc."}
{"id": "1201670", "revid": "63760", "url": "https://it.wikipedia.org/wiki?curid=1201670", "title": "Acalantide", "text": ""}
{"id": "1201679", "revid": "116982706", "url": "https://it.wikipedia.org/wiki?curid=1201679", "title": "Presa (edilizia)", "text": "La presa (in inglese setting) \u00e8 un processo durante il quale un conglomerato a base cementizia, come il calcestruzzo o le malte di cemento, a seguito di una serie di interazioni fisiche e chimiche tra cemento e acqua d'impasto (idratazione del cemento) perde la propria plasticit\u00e0 e lavorabilit\u00e0 e, nel giro di qualche ora, si irrigidisce.\nAlla fine della fase di presa il getto mantiene la sua forma (non \u00e8 pi\u00f9 modellabile) pur non avendo ancora raggiunto le propriet\u00e0 meccaniche finali. A tale fase segue l'indurimento che si prolunga nel tempo crescendo asintoticamente, anche se questo fenomeno si considera concluso entro i primi 28 giorni poich\u00e9 dopo tale periodo si \u00e8 sviluppato oltre il 90% della resistenza meccanica complessiva.\nTra presa e indurimento non esiste soluzione di continuit\u00e0.\nCause.\nL'insieme dei fenomeni chimico-fisici che innescano la presa e l'indurimento, vengono indicati con il termine maturazione.\nTali fenomeni possono essere riassunti come segue.\nCon la formazione dell'impasto i granuli di cemento si trovano ad essere circondati e separati uno dall'altro da un sottile velo d'acqua, con cui cominciano subito a reagire in superficie dando luogo ad uno strato di prodotti di idratazione.\nQuesto strato continua ad aumentare di volume a spese sia dell'acqua sia dei granuli di cemento sino a riempire tutto lo spazio disponibile tra quanto \u00e8 rimasto dei grani in via d'idratazione.\nL'insieme dei prodotti idrati, formati in gran parte di particelle estremamente piccole e fortemente imbibite d'acqua, costituisce una massa gelatinosa che con il proseguire delle reazioni e l'eliminazione di una parte dell'acqua subisce un progressivo processo di irrigidimento.\nLe reazioni chimiche pi\u00f9 importanti sono la formazione di alluminati e silicati idrati di calcio, i primi sono responsabili della presa, poich\u00e9 si idratano molto rapidamente, (contribuiscono in maniera poco significativa allo sviluppo della resistenza meccanica tranne che durante le prime ore), i secondi invece determinano l'indurimento e a questi ultimi sono dovute le propriet\u00e0 leganti del cemento e di conseguenza la resistenza meccanica del materiale.\nQuesto \u00e8 dovuto principalmente alla morfologia dei prodotti idratati. Infatti, i cristalli alluminati idrati di calcio hanno la forma di lamine esagonali o cristalli cubici, pertanto poco idonei allo sviluppo della resistenza meccanica, che invece \u00e8 facilitata dalla natura prevalentemente fibrosa dei cristalli di silicati idrati di calcio.\nQuesto \u00e8 spiegabile nel seguente modo: quando i cristalli dovuti all'idratazione dei composti alluminati, ispessandosi, iniziano a toccarsi fra loro, collegando i granuli di C3A e C4AF adiacenti, il sistema perde la sua plasticit\u00e0 e inizia a fare presa.\nCon il progredire dell'idratazione, iniziano a svilupparsi i prodotti fibrosi costituenti i prodotti di idratazione dei composti silicati; tali fibre diventano col tempo sempre pi\u00f9 numerose e lunghe e pertanto quelle delle particelle di C2S e C3S adiacenti tendono a intrecciarsi tra loro in maniera sempre pi\u00f9 intima, collegando sempre pi\u00f9 rigidamente i granuli e determinando l'indurimento e il progressivo aumento della resistenza meccanica del materiale.\nDurata.\nLa presa \u00e8 fortemente influenzata dal tipo di cemento utilizzato e dalla temperatura.\nLa temperatura influenza la velocit\u00e0 del processo di idratazione del cemento; al crescere della temperatura diventa pi\u00f9 rapido il processo di idratazione e di conseguenza si riducono anche i tempi di presa.\nLa presa comunque non deve avere inizio prima di 45 minuti dal momento dell'impasto e deve avere termine prima di 12 ore.\nIl tempo di presa pu\u00f2 essere ridotto o aumentato mediante aggiunta nell'impasto di idonei additivi.\nGetti estivi.\nA temperature superiori ai 25 \u00b0C il processo di idratazione del cemento \u00e8 tanto rapido da determinare una presa del calcestruzzo in tempi molto pi\u00f9 ristretti rispetto al normale.\nIn questo caso, il principale inconveniente \u00e8 legato alla perdita di lavorabilit\u00e0 del calcestruzzo fresco.\nGetti invernali.\nAl di sotto dei 5 \u00b0C si ha un marcato rallentamento dei tempi di presa a causa del rallentamento dell'idratazione del cemento.\nQuesto comporta maggiori tempi di stagionatura in cassero che vanno ad incidere sulla produttivit\u00e0 del cantiere.\nSotto i -10 \u00b0C circa il processo di presa cessa.\nMisurazioni.\nIl tempo di presa pu\u00f2 essere misurato per mezzo di un dispositivo chiamato ago di Vicat.\nSostanze che influenzano il fenomeno.\nLa presenza di nitrati del calcestruzzo accelera i tempi di presa ed indurimento nella pasta cementizia.\nLa presenza di glucidi, solfati, piombo e zinco, ritardando la cinetica di idratazione del cemento, rallenta i tempi di presa ed indurimento.\nLeganti non cementizi.\nSi parla di presa anche quando il materiale legante \u00e8 il gesso (malte di gesso) o la calce (malte di calce).\nLa presa del gesso \u00e8 in genere rapidissima, da pochi minuti a qualche decina di minuti, in funzione della tipologia di gesso utilizzato.\nNei materiali a base di calce spenta (Ca(OH)2) il tempo di presa \u00e8 variabile ed essendo legato essenzialmente alla reazione dell'idrossido di calcio con l'anidride carbonica atmosferica, ha una durata molto variabile, e dipendente, tra l'altro, dalle condizioni ambientali e dal substrato di posa."}
{"id": "1201684", "revid": "729019", "url": "https://it.wikipedia.org/wiki?curid=1201684", "title": "Jorge Eduardo Acosta", "text": "Biografia.\nTorturatore durante la dittatura.\nCome capitano di corvetta fu a capo del \"Gruppo 3.3.2.\", un nucleo di appartenenti alla marina militare argentina che durante la guerra sporca avevano l'incarico di far funzionare l'ESMA (Scuola di meccanica per sottufficiali della marina) a Buenos Aires come centro di detenzione, tortura e sterminio dei dissidenti politici. Egli prendeva decisioni inerenti agli obiettivi dei rapimenti e le modalit\u00e0 delle torture. Diceva di essere come Dio alla ESMA, poich\u00e9 aveva il pi\u00f9 pieno e libero arbitrio di vita o di morte sui prigionieri.\nFormalmente \u00e8 ritenuto responsabile diretto del rapimento, tortura e uccisione di 84 persone, anche se all'ESMA, il \"lager\" da lui gestito, furono uccisi quasi 5.000 innocenti. \u00c8 responsabile anche della sparizione della ragazzina Dagmar Hagelin, di attiviste del gruppo delle Madri di Plaza de Mayo e di operatori umanitari, sequestrati nella chiesa della Santa Cruz tra l'8 e il 10 dicembre del 1977, fra questi ultimi ci furono due suore francesi, Alice Domont e L\u00e9onie Duquet. Furono tutte rapite, torturate e uccise.\nL'aiuto all'Apartheid in Sudafrica.\nNel 1981 si rec\u00f2 in Sudafrica, per offrire il proprio aiuto e la propria esperienza di torturatore al governo dell'apartheid, il quale si stava preparando ad un massiccio piano di repressione contro i dissidenti.\nIl conto segreto in Svizzera.\nNel 1998 fu scoperto un conto segreto in Svizzera a lui intestato, nel quale, durante gli anni della dittatura, aveva versato i soldi rubati ai desaparecidos sequestrati ed assassinati.\nProcessi.\nFu accusato di numerosi rapimenti, detenzioni illegali, torture e omicidi. Ha all'attivo cause in Argentina (riaperte nel 2006 dopo l'annullamento dell'amnistia che lo proscioglieva), in Spagna, per aver sequestrato e ucciso cittadini spagnoli, per genocidio, terrorismo di stato, torture e crimini contro l'umanit\u00e0, e in Italia, per aver assassinato cittadini italiani in Argentina. Il 26 ottobre 2011 \u00e8 stato condannato all'ergastolo da una corte argentina. Il 5 luglio 2012 \u00e8 stato condannato a 30 anni di reclusione per rapimento e sottrazione di identit\u00e0 perpetrati nei confronti dei figli dei desaparecidos. Insieme a lui sono stati condannati Reynaldo Bignone (a 15 anni) e Jorge Rafael Videla (a 50 anni)."}
{"id": "1201686", "revid": "290351", "url": "https://it.wikipedia.org/wiki?curid=1201686", "title": "Vito Pallavicini", "text": "Biografia.\nDopo essersi laureato in Ingegneria chimica, nel 1946 inizia a collaborare al giornale \"L'informatore vigevanese\", un settimanale di cronaca locale fondato nel 1945 da Carlo Natale che per vent'anni vender\u00e0 diecimila copie a settimana (in una citt\u00e0 che all'epoca si aggirava tra i 45 e i 55.000 abitanti), dedicandosi al giornalismo e occupandosi inizialmente di sport e poi anche di cronaca e costume.\nIl 22 aprile del 1959 sta festeggiando il compleanno con alcuni amici, quando uno di essi, il maestro Pino Massara, gli dice che una casa discografica \u00e8 alla ricerca di un paroliere: sebbene fino a quel momento non abbia mai scritto una canzone, in tre minuti \u00e8 pronto un testo, che Massara mette in musica e che viene lanciato da Nicola Arigliano: \u00e8 \"Amorevole\", che diventa uno dei successi dell'anno.\nNello stesso anno scrive il testo per un altro grande successo, \"Ghiaccio bollente\" di Tony Dallara. \u00c8 l'inizio di una carriera piena di successi: ben presto, oltre che per Massara, scrive per altri noti musicisti, come Carlo Alberto Rossi, con cui scrive \"Le mille bolle blu\" che viene presentata al Festival di Sanremo 1961 da Mina e Jenny Luna, e \"Stanotte al luna park\" per Milva, anche questa partecipante a Sanremo.\nAl festival torna molte altre volte: nel 1964 con \"Come potrei dimenticarti\" cantata da Tony Dallara, nel 1965 con \"Io che non vivo (senza te)\", grande successo di Pino Donaggio (ripreso poi da Elvis Presley e incisa col titolo \"You Don't Have to Say You Love Me\") e in molte altre edizioni, divenendo, con pi\u00f9 di cinquanta canzoni suddivise per ventuno edizioni, l'autore con pi\u00f9 partecipazioni a Sanremo. Inoltre in due edizioni, quella del 1965 e quella del 1966, ha partecipato con ben sette brani, stabilendo un ulteriore record.\nNegli anni '60 si dedica anche alla traduzione in italiano di successi stranieri, come \"The House of the Rising Sun\", che traduce con Mogol in \"La casa del sole\", per i Los Marcellos Ferial, o \"Downtown\" che la sua interprete originale Petula Clark incide con il titolo \"Ciao Ciao\", o ancora \"Tous les gar\u00e7ons et les filles\" che diventa \"Quelli della mia et\u00e0\", sempre cantata dalla francese Fran\u00e7oise Hardy. \u00c8 alla fine degli anni sessanta che, su musiche di Paolo Conte, scrive i pezzi pi\u00f9 maturi ed importanti della sua carriera, successi come \"Azzurro\", \"Insieme a te non ci sto pi\u00f9\" e \"Deborah\".\nTra le tante collaborazioni, Pallavicini, insieme a Enrico Intra, Paolo Conte e Mansueto Deponti, scrive nel 1967, per Giusy Romeo (meglio conosciuta successivamente come Giuni Russo), il brano jazz francese \"No amore\", con cui in coppia con Sacha Distel, parteciper\u00e0 al Festival di Sanremo 1968, ma non classificandosi in finale.\nSempre con Enrico Intra ed anche Pino Massara, scrive sulla fine del 1967, ancora per Giusy Romeo, il brano \"Amerai\". Sempre per Giusy Romeo, scrive insieme ad Enrico Intra ed Al Bano, nel 1968, la canzone estiva \"L'onda\", con cui Giusy parteciper\u00e0 al Festivalbar, al Cantagiro e ad Un disco per l'estate.\nHa collaborato con vari grandi artisti italiani: oltre a quelli citati, si possono ricordare Toto Cutugno, Iva Zanicchi, Patty Pravo, Nicola Di Bari, Fred Bongusto, Betty Curtis, Edoardo Vianello, Carmen Villani.\nAnche se ha firmato la maggior parte dei brani da lui scritti con il proprio nome, ha utilizzato anche gli pseudonimi \"Spiker\" e \"Calimero\".\n\u00c8 scomparso nel 2007 all'et\u00e0 di 83 anni."}
{"id": "1201687", "revid": "508036", "url": "https://it.wikipedia.org/wiki?curid=1201687", "title": "Provincia di Aurora", "text": "Aurora \u00e8 una provincia della regione di Luzon Centrale, nelle Filippine settentrionali.\nIl suo capoluogo \u00e8 Baler.\nStoria.\nSeparatasi nel 1979 dopo apposito referendum indetto dal presidente Ferdinand Marcos dall'originaria provincia di Quezon, Aurora era stata dichiarata sub-provincia il 17 agosto 1951 e intitolata a \"do\u00f1a\" Aurora Quez\u00f3n, moglie del Presidente del Commonwealth delle Filippine Manuel Quez\u00f3n uccisa in un agguato del movimento rivoluzionario Hukbalahap nel 1949.\nGeografia fisica.\nPosta nella parte centro-orientale dell'isola di Luzon, copre una lunga fascia costiera affacciata sul Mare delle Filippine. Procedendo da sud, i confini terrestri sono con la provincia di Quezon quindi Bulacan, Nueva Ecija, Nueva Vizcaya, Quirino e infine a nord con Isabela.\nAi 332\u00a0km di costa sul Mare delle Filippine ad est corrisponde una catena montuosa altrettanto lunga sul lato ovest, corrispondente alla parte orientale della Sierra Madre. Ne risulta un territorio caratterizzato da rapide escursioni altimetriche e con poche zone pianeggianti, limitate alle aree vallive dei fiumi che sono comunque limitate. La provincia \u00e8 inoltre parte del Parco del memoriale di Aurora, area naturale protetta delle Filippine istituita nel 1937 dall'allora Presidente Manuel Quezon.\nGeografia antropica.\nSuddivisioni amministrative.\nLa provincia comprende 8 municipalit\u00e0.\nEconomia.\nPesca e agricoltura (noci di cocco, riso, banane) sono le attivit\u00e0 che occupano la maggior parte della popolazione."}
{"id": "1201689", "revid": "1566286", "url": "https://it.wikipedia.org/wiki?curid=1201689", "title": "Les Baxter", "text": "Biografia.\n\u00c8 considerato il padre e maggior esponente della musica Space Age ed Exotica, e tra i pi\u00f9 rilevanti arrangiatori del '900.\nAll'et\u00e0 di 23 anni entra a far parte come cantante dei MelTones, la formazione di Mel Torm\u00e9 che abbandona nel 1947 per entrare in un quartetto vocale della NBC Radio; Baxter continua a cantare fino al 1952. In seguito dirige l'orchestra della Capitol in varie occasioni, come le session di registrazione di artisti come Frank Sinatra e Bob Eberle.\nNel 1947 con l'album avveniristico \"Music Out of the Moon (Capitol)\", su composizioni di Harry Revel, \u00e8 il primo ad avvalersi del themerin solitico in un organico, ponendolo come strumento centrale dell'intera orchestrazione. \"Music Out of the Moon\", tra i primissimi Album della storia della discografia, inizialmente fu un cofanetto di 78 giri, poi uno di 45 giri e, infine, un 10 pollici 33. L'opera sperimentale accender\u00e0 un importante riflettore su Dr. Samuel Hoffman, primo e unico thereminista swing. I brani del disco entreranno a far parte tra la musica ascoltata nello spazio dall'equipaggio dell'Apollo 11 durante le operazioni di allunaggio.\nSeguir\u00e0 una intensa collaborazione con la \"Capitol Records\" attraverso cui Baxter produrr\u00e0 come compositore, arrangiatore e direttore d'orchestra, alcuni tra gli album pi\u00f9 poetici, visionari e romantici mai realizzati, dedicandosi principalmente alla trasposizione in musica di visioni esotiche - ma non tralasciando mai l'estetica spaziale (riproposta in album come \"Space Escapade - 1959\") \"-\" e che rappresenteranno un riferimento imprescindibile per generazioni di compositori e orchestratori. Riscontrabili evidenti elementi legati all'opera e alla ricerca di Baxter, tra gli altri, negli italiani Armando Trovajoli, Piero Piccioni, Piero Umiliani e Ennio Morricone. Baxter sar\u00e0 il primo a impiegare audacemente strumenti africani, indiani e caraibici, calandoli in organici canonici, album come \"Ritual of the Savage\" \"(Le sacre du sauvage)\" (1951), \"Skins! Bongo Party with Les Baxter (1957), African Jazz (1959), Les Baxter's Jungle Jazz (1959),\" rappresentano i primissimi, pioneristici casi di effettiva fusione tra \"jazz\" e musica africana.\nNel 1953 scrive la sua prima colonna sonora cinematografica per il film \"Tanga Tika\"; nel corso degli anni sessanta realizza numerose colonne sonore per film horror (collaborando, tra gli altri, con Roger Corman e Mario Bava) e film per teenager.\nScrive arrangiamenti per Nat King Cole (\"Nature Boy\", \"Here's To My Lady\", \"Too Yung\", \"Mona Lisa\", \"Always You\") e per numerosi programmi televisivi, tra cui \"Whistle\", tema di \"Lassie\".\nDurante gli anni novanta il lavoro di Baxter \u00e8 stato riscoperto e l'autore \u00e8 stato celebrato come uno dei precursori del genere musicale \"exotica\"."}
{"id": "1201696", "revid": "1516566", "url": "https://it.wikipedia.org/wiki?curid=1201696", "title": "Maurice Mariaud", "text": "Biografia.\n\"Mariaud\" appartiene alla generazione di quelli che avevano imparato il mestiere del cinematografo da alcuni pionieri della pellicola. Una delle opere pi\u00f9 famose che realizz\u00f2 nel suo paese prima di andare in Portogallo fu definita \"una pellicola sconosciuta e bianca, in cui si racconta l'esistenza coraggiosa di un esploratore perso nell'artico dei geli polari\". Lavor\u00f2 con attori molto conosciuti di quel periodo, e in due dei suoi film con Jean Epstein, per esempio in \"La Goute de Sang\".\nInizi\u00f2 la sua attivit\u00e0 dopo la fondazione dei fratelli Charles e Emile Path\u00e9 e di L\u00e9on Gaumont (due dei pi\u00f9 importanti produttori francesi), nell'inizio degli anni venti del secolo scorso, le societ\u00e0 concorrenti \"Path\u00e9\" e \"Gaumont\".\n\"Mariaud\" fu contattato dal portoghese Raul de Caldevilla per realizzare un film in Portogallo. Giunto nella regione, \"Mariaud\" realizz\u00f2 vari film per la Caldevilla Film e per altri produttori.\nIl primo film che fece in Portogallo fu \"Os Faroleiros\" (1923), una delle sue opere pi\u00f9 riuscite, che \"Path\u00e9\" distribu\u00ec annunciando: \u00ab\u00c8 un biglietto da visita premurosamente litografato che lanceremo nel mercato internazionale\u00bb. Il suo secondo film, realizzato per la \"Cadevilla Film\", nello stesso anno, fu \"As Pupilas do Senhor Reitor\" (\"Le pupille del sig. Reitor\"), meno conosciuta. Prima di tornare in Francia, realizz\u00f2 \"O Fado\" (\"Il Destino\" ), che ebbe un buon successo nel cinema \"Olympia\", accompagnato dalla chitarra dei professori \"Ant\u00f3nio Mouzon\" ed \"Ernesto Lima\". \n\"Mariaud\" torn\u00f2 in Portogallo nel 1931 per dirigere un film su di una cigana (donna che pratica la magia cigana) che facendo il bagno nuda in un fiume diventa la modella e sorgente di ispirazione per un pittore imprudente. La pellicola \u00e8 stata persa."}
{"id": "1201699", "revid": "1543377", "url": "https://it.wikipedia.org/wiki?curid=1201699", "title": "Dominato", "text": "Con il termine Dominato si intende nell'ambito della storia romana la forma di governo dell'Impero successiva al Principato. Tale forma di governo era caratterizzata dal dispotismo: l'imperatore, non pi\u00f9 contrastato dai residui delle antiche istituzioni della Repubblica romana, poteva disporre dell'Impero come se fosse una propriet\u00e0 privata, ovvero da padrone e signore, cio\u00e8 \"dominus\", da cui la definizione di \"dominatus\".\nIl Dominato, o Tardo Impero romano, ebbe inizio convenzionalmente con l'ascesa al potere di Diocleziano nel 284, in seguito alla crisi del terzo secolo del 235\u2013284, e termin\u00f2 in occidente con la caduta della \"pars occidentis\" nel 476, mentre in Oriente la data della sua fine \u00e8 oggetto di dibattito, con alcuni studiosi che la collocano con la morte di Giustiniano I (565) e altri con la morte di Eraclio I (641).\nStoria.\nOrigine del termine.\nIl termine moderno Dominato deriva dal latino \"dominus\", che significa \"signore\" o \"padrone\". Questo termine era impiegato tradizionalmente dagli schiavi per rivolgersi ai loro padroni, ma fu usato sporadicamente anche per rivolgersi agli imperatori nel corso del Principato, in genere in forma di adulazione eccessiva (o di invettiva politica). Vale la pena ricordare che quando Augusto divenne il primo Imperatore romano, consider\u00f2 il titolo di \"dominus\" (\u00absignore\u00bb) come un grave insulto e sempre lo respinse con vergogna. Svetonio racconta che un giorno, durante una rappresentazione teatrale alla quale assisteva, un mimo esclam\u00f2: \"O dominum aequum et bonum!\" (\u00abO signore giusto e buono!\u00bb). Tutti gli spettatori approvarono esultanti, quasi che l'espressione fosse rivolta ad Augusto, ma egli, non solo pose fine a queste adulazioni con un gesto e lo sguardo, il giorno seguente, emise anche un severo proclama che ne vietasse ulteriori piaggerie. Egli, infine, non permise che lo chiamassero \"dominus\" n\u00e9 i figli o i nipoti, che fosse per gioco o in tono serio. Anche Tiberio scoraggi\u00f2 la pratica di chiamarlo \"dominus\", considerandolo un servilismo. Domiziano al contrario ne incoraggi\u00f2 l'uso, ma fu solo con Aureliano nel 274 che furono fatte battere delle monete con l'iscrizione \"deus et dominus natus\".\nFu solo con Diocleziano che il termine divenne parte della titolatura ufficiale dell'imperatore, una delle riforme radicali di Diocleziano che trasformarono il Principato nel Dominato.\nTransizione dal Principato al Dominato.\nLa transizione dalle due forme di governo, avviata gi\u00e0 a partire con Settimio Severo (sotto il quale compare la dicitura \"dominus\" in chiave ufficiale e propagandistica), e poi \"amplificata\" dal 235 con l'ascesa di Massimino Trace e perdurata per tutto il periodo dell'anarchia militare, pu\u00f2 dirsi completata nel 285 con l'inizio del regno di Diocleziano, e l'inizio della Tetrarchia. Il \"dominato\" fu l'ultima forma assunta dal potere imperiale sino alla fine dell'Impero d'Occidente.\nIl Dominato emerse come risposta al cinquantennio di anarchia che prende il nome di Crisi del terzo secolo. Le difficolt\u00e0 emergenti in quegli anni (usurpazioni croniche, insurrezioni militari, conflitti militari simultanei su pi\u00f9 fronti) resero evidenti i punti deboli dello stato romano sotto il Principato, per cui vi fu un'evoluzione graduale dal modello collegiale di governo esistente antecedentemente al 235 a una versione pi\u00f9 autocratica che ebbe inizio posteriormente al 285. In poche parole, questi cambiamenti furono caratterizzati dall'esclusione graduale dell'\u00e9lite senatoriale dagli alti comandi militari e dalla parallela elevazione degli ordini equestri, la riorganizzazione delle forze armate e la creazione di eserciti di campi mobili, cambiamenti nel vestiario imperiale e nelle cerimonie, una politica religiosa mirante all'unit\u00e0 religiosa, riforme monetarie a grande scala, e la creazione di una burocrazia civile per tutto l'impero.\nAnche se Diocleziano \u00e8 comunemente considerato il creatore del Dominato, le sue origini vengono fatte risalire alle innovazioni dei suoi predecessori, in particolar modo quelle di Aureliano (270\u2013275) e di Gallieno (253\u2013268). Non tutti i cambiamenti apportati dal 'Dominato' vennero completati entro l'abdicazione di Diocleziano nel 305; molti cambiamenti vennero introdotti o modificati da Costantino I. Conseguentemente, cos\u00ec come il Principato emerse nel periodo tra il 31 a.C. e il 14 d.C., fu solo nel 337 d.C. che le riforme che portarono all'istituzione del dominato poterono dirsi completate.\nSecondo lo studioso John Bagnell Bury, il sistema di governo:\nCaratteristiche.\nCo-imperatori.\nSotto il Principato, Augusto e i suoi successori prestarono molta cura nel camuffare la natura autocratica della carica di imperatore (nata dall'accentramento di numerose cariche civili e militari in una singola magistratura), mantenendo formalmente le istituzioni della Repubblica Romana e fingendo che l'imperatore fosse semplicemente il \"princeps\" o primo cittadino (\"primus inter pares\"), la cui autorit\u00e0 era stata sancita dal Senato. Questo ruolo fu quasi sempre ricoperto da un singolo individuo, e il conferimento della \"tribunicia potestas\" al \"princeps\" era considerato il momento a partire dal quale l'autorit\u00e0 imperiale poteva essere esercitata. Nel corso del principato, avveniva frequentemente che l'imperatore (o \"Augustus\") nominasse un erede (indicato come \"Caesar\"), ma il \"caesar\" non aveva accesso dei poteri dell'imperatore, n\u00e9 veniva delegato di alcuna autorit\u00e0 ufficiale.\nFu durante la Crisi del III secolo che l'approccio imperiale tradizionale di un singolo magistrato imperiale con sede a Roma si prov\u00f2 non all'altezza di fronteggiare una serie di multiple e simultanee invasioni e usurpazioni che, per essere fronteggiate efficacemente, richiedevano la presenza dell'imperatore dovunque e simultaneamente. Inoltre, in molti casi, fu la loro assenza a provocare delle usurpazioni in risposta a una crisi locale o provinciale che avrebbe dovuto essere risolta dall'imperatore.\nSotto il Dominato, le responsabilit\u00e0 e gli oneri dell'imperatore fu condivisa tra co-imperatori, ai quali ci si riferiva collettivamente come il \"Consortium imperii\". Fu Diocleziano a introdurre questa forma di governo, con la cosiddetta Tetrarchia, che in origine consisteva nella suddivisione dell'Impero in quattro parti, governate ognuna dai due co-imperatori (\"augusti\") e dai loro due corrispettivi imperatori subordinati (\"caesari\"). Il modello tetrarchico resistette dal 293 fino al 324, venendo abolito a causa delle guerre civili tra i tetrarchi, che si conclusero con la vittoria di Costantino I. Con la morte di Costantino nel 337, l'impero fu di nuovo governato collegialmente da pi\u00f9 \"augusti\", fino al 350. La divisione dell'Impero in due (talvolta tre) \"partes\", ognuna governata da un imperatore distinto, divenne pressoch\u00e9 permanente nel 364 con l'ascesa di Valentiniano I, che condivise il trono con il fratello Valente. A parte i tre anni di governo solitario di Teodosio I dal 392 al 395 (solo formale tenendo conto del fatto che la \"pars occidentis\" fu governata dall'usurpatore Eugenio dal 392 al 394, e che i figli di Teodosio, Arcadio e Onorio, erano gi\u00e0 stati associati al trono e nominati \"Augusti\" dal padre), questo sistema sarebbe durato fino alla detronizzazione dell'ultimo imperatore d'Occidente nel 476.\nSebbene ogni \"augustus\" governasse autonomamente nella porzione dell'impero sotto la sua giurisdizione, tutte le leggi promulgate da uno degli imperatori erano considerate valide in tutto l'impero, anche nelle \"partes\" sotto il governo degli altri imperatori.\nSvalutazione del Consolato.\nDurante la Repubblica Romana, la carica di Console era la pi\u00f9 alta magistratura elettiva nello stato romano, con due consoli eletti annualmente. Con il passaggio al Principato, sebbene ogni potere effettivo fosse passato all'imperatore, i consoli erano ancora teoricamente alla testa dello stato, e l'anno era ancora identificato dai due consoli \"ordinari\" nominati all'inizio dell'anno. Nel corso del Principato, il consolato rimaneva una carica prestigiosa, seppur come metodo mediante il quale l'aristocrazia romana poteva raggiungere i pi\u00f9 alti livelli dell'amministrazione imperiale \u2013 solo gli ex consoli potevano diventare legati consolari, proconsoli di Africa e di Asia, o prefetti urbani di Roma.\nDi conseguenza, l'alta considerazione del consolato ordinario rimase intatta, in quanto esso era uno delle poche cariche che era possibile condividere con l'imperatore, e nel corso di questo periodo fu ricoperta per lo pi\u00f9 da patrizi o da individui discendenti da consoli. Era una carica che poteva essere occupata da un individuo a met\u00e0 della sua carriera, intorno ai trent'anni per un patrizio, o intorno ai quaranta per la maggioranza degli altri. Se essi erano particolarmente talentuosi, potevano anche essere investiti di un secondo (o, pi\u00f9 raramente, di un terzo) consolato. Prima di ricevere il consolato, questi individui avevano gi\u00e0 una significativa carriera alle spalle.\nSotto il Dominato, la perdita di molte funzioni pre-consolari e lo sconfinamento degli \"equites\" nelle funzioni amministrative e militari tradizionalmente di prerogativa senatoriale significava che le carriere senatoriali avevano termine virtualmente prima ancora della loro nomina a consoli. Questo ebbe l'effetto di far s\u00ec che un consolato suffetto venisse concesso a un'et\u00e0 minore, al punto che entro il IV secolo, era detenuto da uomini poco pi\u00f9 che ventenni, o addirittura ancora pi\u00f9 giovani. Con lo scorrere del tempo, i secondi consolati, di norma ordinari, divennero di gran lunga pi\u00f9 comuni rispetto a quanto accadeva nei primi due secoli, mentre il primo consolato era usualmente un consolato suffetto. Inoltre, il consolato nel corso di questo periodo non era pi\u00f9 assegnato di norma ai senatori \u2013 l'assegnazione automatica di un consolato suffetto ai prefetti del pretorio equestri (a cui erano state date gli \"ornamenta consularia\" al momento della loro nomina) consentiva loro di definirsi \"cos. II\" quando ad essi veniva concesso successivamente un consolato ordinario dall'imperatore. Tutto ci\u00f2 ebbe l'effetto di svalutare ulteriormente la carica di console, al punto che all'epoca del Dominato, la detenzione un consolato ordinario era occasionalmente omesso dalle iscrizioni riportanti il \"cursus honorum\", mentre il consolato suffetto era molto raramente menzionato.\nTrasformazione del tradizionale ordine senatoriale.\nUno dei cambiamenti chiave nella direzione dell'Impero sotto il Dominato fu la rimozione a grande scala della partecipazione senatoriale nelle funzioni amministrative e militari. Il processo ebbe inizio con le riforme di Gallieno, che rimosse senatori dai comandi militari, che affid\u00f2 nelle mani degli \"Equites\".\nSotto Diocleziano, la trasformazione militare equestre aveva fatto un passo avanti, con la rimozione di senatori ereditari dalla maggior parte degli incarichi amministrativi e militari (come quello di Legatus legionis). I senatori ereditari furono relegati in incarichi amministrativi in Italia e in alcune province ad essa vicine (Sicilia, Africa, Acaia ed Asia), nonostante il fatto che le cariche amministrative maggiori erano state enormemente moltiplicate dalla triplicazione del numero di province e dall'istituzione delle diocesi. L'esclusione dell'antica aristocrazia italica, sia senatoriale che equestre, dal potere politico e militare che essi avevano monopolizzato per tanti secoli poteva dirsi ormai completa. Il Senato divenne insignificante a livello politico, pur conservando un grande prestigio.\nCostantino I, tuttavia, reintrodusse una forma limitata di carriera senatoriale, basandosi sulle magistrature precedenti ma con funzioni alterate. A cominciare con la questura, un ufficio che aveva funto da apprendistato per i senatori ambiziosi durante il Principato, fu degradata durante il Dominato e assegnata ai figli di senatori, con l'et\u00e0 minima legale abbassata a sedici anni. Ci\u00f2 era seguita da un consolato suffetto e/o una pretura. L'ufficio di Praetor aveva inoltre perso molta della sua influenza, in quanto fu privata di molte delle sue funzioni legali, tanto che sotto il Dominato la sua funzione principale era quella di organizzare i \"Ludi Romani\".\nLa carica pi\u00f9 prestigiosa che un senatore potesse detenere sotto il Dominato era quella di \"Praefectus urbi\"; in questo periodo la carica acquis\u00ec maggiore potere effettivo, in quanto la corte imperiale lasci\u00f2 la citt\u00e0 di Roma, implicando che i prefetti non erano pi\u00f9 sotto la supervisione diretta dell'imperatore. Il cambiamento pi\u00f9 significativo era la restituzione del governo delle province all'ordine senatoriale, con le province pi\u00f9 estese o pi\u00f9 importanti assegnate a quei senatori che avessero detenuto un consolato ordinario. Tuttavia, a differenza che nell'epoca del Principato, il ruolo di governatore perse molto potere, diventando un magistrato prettamente civile senza funzioni militari, anche considerando il fatto che le province si erano enormemente ridotte di estensione, e il loro numero aumentato dalle circa cinquanta preesistenti alle riforme di Diocleziano ad approssimativamente un centinaio.\nIl declino nelle funzioni eseguite dalle antiche famiglie senatoriali aristocratiche che assistevano l'Imperatore nella conduzione dell'Impero fu controbilanciato dall'ascesa di una estesa burocrazia imperiale che serviva l'Imperatore in un ruolo subordinato. Interposti tra i governatori e gli imperatori vi era il \"Vicarius\" e, sopra di lui, il prefetto del pretorio, entrambi erano cariche civili e non militari. Fu abolita la divisione tra province sotto la giurisdizione del Senato e quelle sotto l'autorit\u00e0 dell'imperatore. Ora tutte le province, diocesi e prefetture del pretorio erano sotto l'autorit\u00e0 dell'imperatore. I prefetti del pretorio avevano estesi poteri amministrativi, finanziari, giudiziari e legislativi. I governatori provinciali erano assunti su sua raccomandazione, e il prefetto del pretorio poteva decidere se destituirli, anche se le sue decisioni per diventare effettive dovevano ricevere l'approvazione dell'imperatore. I soli ufficiali civili posti al di fuori della diretta giurisdizione dei prefetti del pretorio erano i governatori proconsolari di Africa e Asia, insieme ai prefetti urbani di Roma e di Costantinopoli.\nL'aumentare dell'apparato amministrativo al servizio diretto dell'imperatore ebbe come conseguenza immediata l'istituzione di molti nuovi uffici burocratici. Questi funzionari statali erano pagati in origine sia in cibo che in denaro, ma nel corso del Dominato, la \"annona\" (o razione di cibo) fu convertita in denaro (si veda aderazione). I loro salari giunsero a consumare una considerevole porzione del budget imperiale. Anche se non sono disponibili cifre precise, \u00e8 stato speculato che i burocrati di stato nella Prefettura del pretorio d'Oriente e nella Prefettura del pretorio dell'Illirico, compreso lo staff del governatore provinciale e diocesano, si aggirava intorno ai 10.000 individui. Questa cifra non comprendeva lo staff dei comandanti militari, o del ministro delle finanze o altri ministeri importanti, ed era comunque di gran lunga maggiore della stima di 300 burocrati di stato impiegati in tutte le province dell'Impero durante il periodo degli imperatori della dinastia giulio-claudia\nTra le cariche pi\u00f9 importanti sotto il Dominato vi erano:\nTutte le cariche importanti comportavano automaticamente l'ammissione al senato, erodendo ulteriormente l'importanza delle tradizionali famiglie senatoriali aristocratiche del Principato sotto il Dominato. Ci\u00f2 risult\u00f2 in un corpo senatoriale di circa 2.000 membri durante il regno di Costantino, e questi numeri aumentarono ulteriormente con l'istituzione del senato di Costantinopoli in aggiunta al senato di Roma.\nTutti gli ufficiali di rango pi\u00f9 alto nella burocrazia imperiale appartenevano a una delle tre classi introdotte da Costantino I \u2013 gli \"illustres\", \"spectabiles\" e \"clarissimi\", e tutti erano automaticamente membri dell'ordine senatoriale. I principali ministri, i \"magistri militum\" e altri comandanti militari di alto rango insieme al \"Praepositus sacri cubiculi\" erano tutti classificati come \"illustres\", il pi\u00f9 alto delle tre nuove classi senatoriali. La seconda classe, quella di \"spectabiles\", era assegnata a un vasto gruppo di funzionari civili, compresi i Proconsoli, \"vicarii\", i governatori militari delle province e i \"magistri scriniorum\".\nIl rango di \"clarissimus\" era quello minimo per poter essere membro del senato. Era assegnato ai governatori delle province, e a una miriade di altri funzionari minori. Era detenuto da un grande numero di funzionari pubblici imperiali minori, o veniva a essi assegnato dopo il loro ritiro. La generosit\u00e0 degli imperatori nel conferire il rango di \"clarissimus\" comport\u00f2 l'erosione graduale del suo valore effettivo. Di conseguenza gli imperatori cominciarono a elevare molti ufficiali di rango \"clarissimi\" al rango di \"spectabiles\", il che a sua volta svalut\u00f2 il rango pi\u00f9 alto di \"illustres\". Questa pressione inflazionaria ingener\u00f2 la creazione di un nuovo rango senatoriale entro la met\u00e0 del VI secolo, quello di \"gloriosi\". Di grado pi\u00f9 elevato rispetto a quello di \"illustres\", tutti gli ufficiali di stato di grado pi\u00f9 elevato furono riclassificati come appartenenti a questo rango.\nRiforme militari.\nSotto il Principato, le province in cui erano di stanza delle legioni erano poste sotto l'autorit\u00e0 proconsolare dell'imperatore, che controllava queste province tramite legati designati (\"Legatus Augusti pro praetore\"), mentre le unit\u00e0 di stanza a Roma ricadevano sotto l'autorit\u00e0 del prefetto del pretorio. Nel corso della crisi del III secolo, fu ceduta ai prefetti del pretorio una maggiore autorit\u00e0 sulle questioni militari imperiali, mentre i legati imperiali approfittarono dell'indebolimento dell'autorit\u00e0 centrale per usare le truppe sotto il loro comando per rivoltarsi all'imperatore e usurpare il titolo imperiale.\nFu Diocleziano a dividere inizialmente l'apparato amministrativo militare e l'amministrazione civile in modo da mitigare il rischio di usurpazione da parte dei governatori imperiali o dei prefetti del pretorio, e li riorganizz\u00f2 entrambi. Sotto la Tetrarchia, i prefetti del pretorio costituivano la massima autorit\u00e0 amministrativa, di dignit\u00e0 inferiore solo all'Imperatore stesso. Sebbene inizialmente costituissero i secondi in comando dell'imperatore in tutte le questioni dell'amministrazione imperiale (militari, civili, giudiziarie, fiscali, ecc.), nel corso del Dominato i prefetti persero gradualmente parte del loro potere cedendolo ad altri uffici: il potere militare ai magistri militum e l'amministrazione civile centrale al magister officiorum. Queste riforme furono la conseguenza sia della mancanza di ufficiali adatti per rivestire i ruoli estesi del prefetto sia del desiderio di ridurre la sfida potenziale all'autorit\u00e0 imperiale posta da un prefetto potente.\nLe riforme successive furono intraprese da Costantino I, che riorganizz\u00f2 il comando militare supremo. Due aspetti significativi della riforma furono: la separazione dei comandanti militari dall'amministrazione civile e la suddivisione dell'esercito in due classi: gli eserciti di campo (\"\"comitatenses\") e le truppe di frontiera (\"limitanei\"). Le armate di campo costituivano la riserva strategica dell'Impero per rispondere alle eventuali crisi mentre le truppe di frontiera erano permanentemente di stanza lungo le frontiere dell'Impero (\"limes\"). Reclutati dai ranghi delle armate di campo erano le unit\u00e0 di truppe di palazzo (\"Palatini\"\"), che scortavano l'imperatore durante i suoi spostamenti lungo l'Impero, fungendo da successore alla Guardia pretoriana del Principato.\nIntorno allo stesso tempo, Costantino istitu\u00ec i nuovi ruoli militari di \"magistri militum\", che costituivano i supremi comandanti militari dell'impero. Il comando della fanteria fu affidato al \"magister peditum\" mentre il ben pi\u00f9 prestigioso comando della cavalleria fu affidato al \"magister equitum\"; essi furono istituiti in ognuna delle quattro Prefetture del pretorio. Con lo scorrere del tempo, il numero e i tipi di \"magistri\" sub\u00ec modifiche e variazioni lungo l'impero. L'istituzione di ufficiali prettamente militari garant\u00ec una conduzione militare maggiormente professionale. I \"magistri\" detenevano tutti il rango di \"illustres\". In Oriente, entro la fine del IV secolo, vi erano tre magistri militum, \"per Illyricum\", \"per Thracias \", e \"per Orientem\". Ognuno di questi tre \"magistri militum\" esercitava il comando indipendente su uno delle tre armate di campo dell'Impero d'Oriente. Vi erano inoltre due \"magistri militum praesentalis\" che accompagnavano l'Imperatore d'Oriente e che comandavano ognuno la met\u00e0 delle truppe di palazzo. Ognuno dei cinque \"magistri militum\" erano di pari rango. In Occidente, vi erano in origine quattro \"magistri militum\": i comandanti della fanteria e della cavalleria \"per Gallias\" e \"per Italiam\". Con lo scorrere del tempo, divenne frequente che il comando di fanteria e cavalleria fossero affidati alla stessa persona, che assumeva dunque la carica di \"magister equitum et peditum\" o \"magister utriusquae militiae\" (\"comandante di entrambe le milizie\"). Entro l'epoca di Stilicone, il \"magister utriusque militiae\" costituiva il comandante militare supremo d'Occidente, di autorit\u00e0 inferiore soltanto all'Imperatore stesso, e comandante di met\u00e0 delle truppe di palazzo. Il \"magister equitum\" deteneva il comando su met\u00e0 delle truppe di palazzo e sull'esercito di campo della Gallia, ma ricadeva sotto il comando del \"magister utriusque militiae\".\nA coadiuvare i \"magister militum\" erano i \"Comes rei militaris\", che detenevano tutti il rango di \"spectabiles\". In Oriente vi era solo un \"comes rei militaris\", quello d'Egitto (\"Comes rei militaris Aegypti\"). A differenza dei \"comites rei militaris\" d'Occidente, questo comes era posto al comando dei \"limitanei\" di stanza in Egitto e dipendeva direttamente dall'Imperatore d'Oriente. In Occidente, vi erano sei \"comites\", di cui cinque al comando di altrettanti eserciti di campo (in Illiria, Africa, Tingitania, Hispania e Britannia) e uno (il \"Comes litoris Saxonici per Britannias\") al comando dei \"limitanei\" lungo entrambi i lati del Canale della Manica e sotto la giurisdizione del \"Comes Britanniarum\". I cinque \"comites rei militaris\" regolari erano posti sotto il comando del \"magister utriusque militiae\".\nLe truppe di frontiera (\"limitanei\") erano poste sotto il comando di \"duces limitis\" o \"comandanti di frontiera\". Questi comandanti erano quelli che si avvicinavano di pi\u00f9 nelle funzioni ai legati imperiali del Principato. Alla maggior parte dei \"duces\" fu conferito il comando delle truppe di frontiera di una singola provincia, ma alcuni controllavano pi\u00f9 province. In Oriente, i \"duces\" avevano come loro superiore il \"magister militum\" del loro distretto mentre in Occidente dipendevano dal loro rispettivo \"comes rei militaris\".\nRiforme religiose.\nIl Dominato vide notevoli cambiamenti nella religione ufficiale dell'impero rispetto alle sue origini panteistiche sotto il Principato. La caratteristica principale fu l'elevazione di una divinit\u00e0 suprema che tutti i popoli dell'Impero dovevano venerare. Secondo John Bagnell Bury:\nIl cambiamento ebbe origine con il regno di Aureliano, che promosse la venerazione del \"Sol Invictus\" come la divinit\u00e0 suprema dell'Impero. Sebbene la promozione della venerazione del \"Sol Invictus\" non avesse comportato la proibizione del culto delle divinit\u00e0 romane tradizionali, fu vista come segno di favoritismo imperiale, e gli imperatori collegarono il suo culto al benessere dello stato e alle vittorie militari conseguite.\nSuccessivamente, fu sotto il regno di Diocleziano che la venerazione dell'imperatore fu adottata con pienezza dagli imperatori, come metodo di esprimere fedelt\u00e0 allo stato. In precedenza, gli imperatori deceduti erano stati venerati come \"divi\" in tutto l'impero. Gli imperatori viventi erano stati venerati come dei nella met\u00e0 orientale dell'impero fin dai tempi di Augusto, ma questa pratica non era stata incoraggiata ufficialmente durante il Principato, e non fu introdotta in Italia. Fu Diocleziano a rendere la venerazione degli imperatori viventi parte ufficiale del mosaico religioso dell'intero impero. Per facilitare ci\u00f2, Diocleziano fu collegato al dio Giove, mentre il suo collega Massimiano fu associato con Ercole.\nFu sotto Costantino I che la trasformazione religiosa cominci\u00f2 ad assumere la forma che caratterizz\u00f2 il tardo Dominato, con Costantino che inizialmente favor\u00ec la venerazione di una sola divinit\u00e0, il \"Sol Invictus\". Nel corso del suo regno, l'identificazione del \"Sol Invictus\" con il dio principale cominci\u00f2 a fondersi con il Dio Cristiano. Per evitare di offendere i Cristiani, Costantino abbandon\u00f2 la rivendicazione formale dell'imperatore di essere una divinit\u00e0 e cess\u00f2 di richiedere sacrifici all'imperatore, pratica che faceva parte del culto imperiale. Nel tentativo di accontentare sia Cristiani che pagani, Costantino adott\u00f2 due nuovi simboli religiosi nella iconografia imperiale, nella forma del Chi Rho e del Labarum. Entro la morte di Costantino nel 337, questo processo poteva dirsi completato, con la conversione ufficiale di Costantino al Cristianesimo poco prima di spirare.\nNella corte imperiale, i Cristiani cominciarono a essere favoriti, a detrimento dei pagani. Questo non cominci\u00f2 a ostacolare immediatamente l'avanzamento di carriera di cortigiani pagani dopo la sconfitta di Massenzio del 312, in quanto gli effetti completi divennero evidenti solo con la proibizione del paganesimo alla fine del IV secolo. Tuttavia, come risultato del patrocinio imperiale di Costantino e dei suoi figli, il Cristianesimo emerse rapidamente come religione ufficiale dell'impero, anche se ci volle del tempo affinch\u00e9 fossero abolite molte vestigia del culto imperiale (ad esempio gli imperatori continuarono ad assumere la carica di \"Pontifex Maximus\", principale sacerdote dei culti pagani, fino al 381).\nEntro l'epoca di Teodosio I, l'organizzazione della Chiesa Imperiale si era allineata all'amministrazione civile dell'Impero. Ogni citt\u00e0 aveva un Vescovo, ogni provincia aveva un Metropolita, e ogni diocesi civile aveva un Esarca. Al livello delle Prefetture del Pretorio vi erano i cinque Patriarcati. L'autorit\u00e0 del Vescovo di Roma si estendeva sull'intera met\u00e0 occidentale o latina dell'Impero, oltre alla Prefettura del pretorio dell'Illirico. La giurisdizione del Patriarcato di Costantinopoli si estendeva sulle diocesi civili di Tracia, Ponto e Asia. Il Patriarcato di Alessandria corrispondeva alla Diocesi d'Egitto. Il Patriarcato di Antiochia aveva giurisdizione sulla maggior parte della Prefettura del pretorio d'Oriente, mentre il pi\u00f9 piccolo Patriarcato di Gerusalemme dominava le tre province palestinesi.\nGli imperatori avevano, con il tempo, concesso molti privilegi al clero e alle chiese. Per prima cosa, tutto il clero, compresi i detentori degli offici religiosi pagani, furono esentati dal pagamento delle tasse. Non vi erano restrizioni alle chiese che ricevevano lasciti testamentari, e a esse furono concessi gli stessi diritti che avevano i templi pagani nel garantire asilo a chiunque lo richiedesse. Ai Vescovi fu concesso di rivestire il ruolo di giudici nei casi civili a condizione del consenso di entrambe le parti in causa, e la sentenza del vescovo era inappellabile. Lo stato fece uso sempre maggiore delle autorit\u00e0 ecclesiastiche nell'amministrazione locale a causa del declino della vita civica nelle comunit\u00e0 urbane, che coincise con l'incremento dell'influenza locale dei vescovi. Infine, ai vescovi fu concesso lo stesso ruolo del \"defensor civitatis\", che era responsabile della protezione dei poveri dagli abusi dei funzionari del governo e da altri individui potenti, e il vescovo in questi casi poteva portare casi di illegalit\u00e0 direttamente all'imperatore.\nDeclassamento di Roma.\nUno dei segni pi\u00f9 evidenti dei cambiamenti apportati nel corso del Dominato fu il declassamento di Roma dal suo status di residenza ufficiale dell'imperatore. Vi era stato gi\u00e0 un precedente per mano di Gallieno nel 260, che spost\u00f2 la corte imperiale a Mediolanum in risposta a un sospetto attacco futuro per mano dell'usurpatore Postumo nonch\u00e9 per difendere l'Italia dai saccheggi degli Alemanni.\nRoma venne sempre pi\u00f9 considerata una residenza troppo distante dalle frontiere che andavano difese dagli attacchi nemici. In Occidente, Mediolanum era considerata una residenza imperiale migliore dal punto di vista strategico, in quanto permetteva di accedere rapidamente attraverso le Alpi sia alle province danubiane in oriente che alle province del Reno e della Gallia a occidente. Inoltre, era ben posizionata per difendersi dalle incursioni attraverso i passi alpini. Questa decisione fu confermata quando Diocleziano istitu\u00ec la Tetrarchia, e il suo collega Massimiano fiss\u00f2 informalmente Mediolanum come la residenza ufficiale dell'Augusto occidentale. Diocleziano, conscio che la minaccia persiana portata alle province orientali richiedeva la presenza continua dell'imperatore, scelse come sua capitale orientale la citt\u00e0 di Nicomedia. Nel frattempo, i Cesari scelsero ognuno una residenza imperiale \u2013 Costanzo Cloro scelse Augusta Treverorum, mentre Galerio Sirmio.\nIn seguito al collasso della Tetrachia, Costantino I in un primo momento scelse come sua capitale imperiale Ulpia Serdica per poi fondare una nuova capitale imperiale sul sito dell'antica citt\u00e0 greca di Bisanzio, che chiam\u00f2 Costantinopoli. Quest'ultima citt\u00e0 sostitu\u00ec definitivamente Nicomedia come residenza imperiale dell'imperatore in Oriente nel 330. Costantinopoli rimase la capitale delle province orientali per tutto il periodo del Dominato.\nIn Occidente, Mediolanum rimase la residenza imperiale fino al 402, allorquando le ripetute invasioni del re visigoto Alarico I costrinsero l'imperatore d'Occidente Onorio a trasferirsi nella citt\u00e0 di Ravenna, fortemente fortificata e protetta dalle paludi. Ravenna rimase la capitale imperiale occidentale fino alla perdita dell'Italia nel 476. Anche se Roma fu reincorporata nell'Impero da Giustiniano I nel 540, fu Ravenna che fu designata come residenza ufficiale dell'Esarca, il governatore che rappresentava l'imperatore in Italia. Ravenna avrebbe mantenuto tale posizione fino al 751, quando l'Impero bizantino perse definitivamente le province dell'Italia Centrale a vantaggio dei Longobardi.\nCambiamenti stilistici.\nDiocleziano e i suoi colleghi e successori \"augusti\" cessarono di usare il titolo pi\u00f9 modesto di princeps, diventando dei veri e propri despoti orientali, come i monarchi dell'antico Egitto e della Persia. Ad esempio cominciarono a indossare scarpe e abiti ornati di pietre preziose in contrasto alla semplice toga praetexta usata dagli imperatori nel corso del Principato, e importarono dalle monarchie despotiche orientali rituali come l'inginocchiarsi al cospetto dell'imperatore, e il bacio dell'orlo del vestito imperiale (Prosk\u00fdnesis).\nGli imperatori abitavano in palazzi sontuosi (le rovine del palazzo enorme di Diocleziano in Dalmazia sopravvivono ancora oggi; si veda Palazzo di Diocleziano) ed erano circondati da una corte di individui che, solo grazie al favore e alla vicinanza dell'imperatore, conseguivano i pi\u00f9 alti titoli onorifici e le pi\u00f9 alte funzioni burocratiche. I titoli di Senatore e di Console, dopo la perdita di ogni residuo di potere politico che essi avevano detenuto durante il Principato, divennero meri titoli onorifici nel Tardo Impero.\nLo studioso David Potter descrive la trasformazione del governo sotto Diocleziano per quanto riguarda i cambiamenti nel modo in cui l'imperatore mostrava il suo potere (in questo caso la costruzione di un immenso nuovo palazzo a Sirmio):\nL'adozione di \"Dominus\" come titolo formale rifletteva lo status divino (\"divus\") che era divenuto prerogativa dell'imperatore. In origine un onore eccezionale assegnato postumamente a un imperatore dal Senato, l'elevazione a divo divenne la norma anche per Cesari ancora viventi. Per disincentivare le rivolte e le usurpazioni che avevano caratterizzato la Crisi del III secolo, gli imperatori cercarono quel genere di legittimazione divina del loro potere usato dalle monarchie orientali. Persino alcuni imperatori cristiani, come Costantino, erano venerati dopo la morte. Anastasio I fu l'ultimo imperatore noto a essere consacrato \"divus\" alla sua morte (518). Il titolo sembra essere stato abbandonato successivamente a causa della sua impropriet\u00e0 spirituale. Si veda Culto imperiale.\nIl titolo di \"Dominus Noster\", abbreviato in \"D.N.\" nella monetazione bizantina, fu usato dagli imperatori bizantini fino alla met\u00e0 dell'VIII secolo, come dimostra l'evidenza numismatica. Nella met\u00e0 orientale dell'Impero, soprattutto a partire da Giustiniano I, il Dominato evolse in assolutismo autocratico. Secondo Procopio di Cesarea Giustiniano introdusse dei cambiamenti nel cerimoniale di corte: costrinse i cortigiani e i magistrati a dirsi suoi \"servi\" e a chiamarlo sempre \"despotes\" (l'equivalente greco di \"dominus\"), proibendo l'uso di \"basileus\" (imperatore); inoltre apport\u00f2 dei cambiamenti nel modo in cui dovesse essere eseguita la \"proskynesis\".\nElenco dei \"Domini\".\n\"Imperatori in occidente\":"}
{"id": "1201700", "revid": "124129276", "url": "https://it.wikipedia.org/wiki?curid=1201700", "title": "Paolo Nori", "text": "Biografia.\nDopo il diploma in ragioneria ha lavorato in Algeria, Iraq e Francia. Tornato in Italia ha conseguito la laurea in Lingua e Letteratura Russa presso l'Universit\u00e0 degli Studi di Parma, con una tesi sulle teorie linguistiche di Velimir Chlebnikov. Ha quindi esercitato per un certo tempo l'attivit\u00e0 di traduttore di manuali tecnici dal russo part time. Alla redazione della rivista \"Il semplice\" conosce Ermanno Cavazzoni, Gianni Celati, Ugo Cornia, Daniele Benati, con i quali collabora per anni, cominciando a pubblicare i suoi scritti influenzati dalle avanguardie russe e dalla scrittura emiliana.\n\u00c8 fondatore e redattore della rivista \"L'Accalappiacani\", edita da DeriveApprodi, e fondatore e curatore della rivista \"Qualcosa\", edita da Sempremai. Collabora con alcuni quotidiani tra cui \"Il manifesto\", \"Libero\", \"Il Foglio\" e \"Il Fatto Quotidiano \"e ha un blog su \"Il Post\". Con \"Il manifesto\" i rapporti si sono poi interrotti per divergenze in merito a considerazioni politiche sulla figura dell'\"intellettuale\". Il 24 marzo 2013 \u00e8 stato investito da una moto presso Casalecchio di Reno ed \u00e8 stato ricoverato in gravi condizioni all'Ospedale Maggiore di Bologna. Si \u00e8 poi ripreso. Esercita la pratica della lettura in pubblico. Gestisce un blog che usa quale palinsesto delle opere che viene via via scrivendo.\nOpere.\nTraduzioni.\nHa tradotto e curato l'antologia degli scritti di Daniil Charms \"Disastri\" (Einaudi, 2003; Marcos y Marcos, 2011), \"Un eroe dei nostri tempi\" di Lermontov (Feltrinelli, 2004; Marcos y Marcos, 2017), le \"Umili prose\" di Pu\u0161kin (Feltrinelli, 2006), \"Anime morte\" di Gogol' (Feltrinelli, 2009), \"Padri e figli\" di Turgenev (Feltrinelli, 2010), l'antologia di Velimir Chlebnikov, \"47 poesie facili e una difficile\" (Quodlibet, 2009), il romanzo \"Oblomov\" di Gon\u010darov (Feltrinelli, 2012), il romanzo postumo di Lev Tolstoj, \"Chad\u017ei-Murat\" (Voland, 2010) e dello stesso autore \"La morte di Ivan Il'i\u010d\" (Feltrinelli, 2014), oltre a \"Mosca-Petusk\u00ec. Poema ferroviario\" di Erofeev (Quodlibet, 2014, se ne pu\u00f2 ascoltare la lettura qui)."}
{"id": "1201705", "revid": "775372", "url": "https://it.wikipedia.org/wiki?curid=1201705", "title": "Relazioni internazionali di San Marino", "text": "La Repubblica di San Marino \u00e8 un attore attivo nella politica internazionale ed \u00e8 rappresentata diplomaticamente in una settantina di paesi. Mantiene una vasta rete diplomatica in relazione alle sue dimensioni ridotte, nonch\u00e9 una politica estera attiva e presenza internazionale. \nOrganizzazioni internazionali.\nTra le altre organizzazioni internazionali, San Marino \u00e8 membro a pieno titolo delle seguenti organizzazioni internazionali: \nCollabora inoltre con l'UNICEF e l'Alto commissariato delle Nazioni Unite per i rifugiati e intrattiene relazioni ufficiali con l'Unione europea. \nDal 10 maggio al 6 novembre 1990, San Marino ha ricoperto la presidenza semestrale del Comitato dei Ministri del Consiglio d'Europa. La seconda presidenza sammarinese del Comitato dei Ministri del Consiglio d'Europa \u00e8 stata dal novembre 2006 al maggio 2007. \nRelazioni diplomatiche.\nGli stati che mantengono ambasciate residenti o consolati onorari a San Marino, sono: Austria, Bulgaria, Francia, Giappone, Messico, Monaco, Romania, Italia, Sovrano Militare Ordine di Malta, Croazia e Santa Sede. Mentre altri stati mantengono ambasciate e consolati non residenti, situati comunemente a Roma. San Marino mantiene inoltre consolati onorari in alcuni paesi, come in Armenia. \nVisite e osservazioni del segretario generale delle Nazioni Unite.\nDal 31 marzo al 1\u00ba aprile 2013, il segretario generale delle Nazioni Unite Ban Ki-moon fu l'oratore ufficiale in occasione del neoeletto capitano reggente. \"Sebbene questo paese sia piccolo, la tua importanza per le Nazioni Unite \u00e8 alta quanto il Monte Titano\", ha detto il Segretario Generale ai massimi funzionari del paese, i due Capitani Reggenti, in riferimento al sito Patrimonio dell'Umanit\u00e0 dell'UNESCO di 739 metri. Ban osserv\u00f2 anche che il Paese ha accolto cinque volte pi\u00f9 rifugiati della sua popolazione durante la seconda guerra mondiale e ha elogiato la sua enfasi sulla protezione dei diritti umani. Questa \u00e8 stata la seconda visita a San Marino da parte di un segretario generale delle Nazioni Unite, la prima \u00e8 stata la visita di Boutros Boutros-Ghali nel 1996. "}
{"id": "1201708", "revid": "767487", "url": "https://it.wikipedia.org/wiki?curid=1201708", "title": "Kinski, il mio nemico pi\u00f9 caro", "text": "\"Kinski, il mio nemico pi\u00f9 caro (Mein liebster Feind - Klaus Kinski)\" \u00e8 un film documentario del 1999 diretto da Werner Herzog, e dedicato all'attore Klaus Kinski. \u00c8 stato presentato fuori concorso al 52\u00ba Festival di Cannes.\nTrama.\nIl documentario di Herzog vuole mettere in luce il rapporto nemico/amico che aveva stretto con il suo attore Klaus Kinski. A causa dei due caratteri diametralmente opposti eppure simili delle due figure in questione si pu\u00f2 intuire quale sorta di legame si fosse instaurato tra i due. La loro collaborazione ha una forza superiore ma resta tesa come una corda di violino, per fare un paragone materiale \u00e8 quasi che la dinamite di Klaus incontrasse la miccia di Herzog per creare una bomba pronta ad esplodere al primo segnale.\nLe scene di \"Fitzcarraldo\" e di \"Aguirre\" parlano da sole (attraverso soprattutto i backstage), dipingendo quanta follia esplosiva ci fosse nelle riprese, non solo tra loro due ma anche tra gli operatori e gli altri attori. Attraverso i monologhi di Herzog ci accorgiamo, forse con una vena un po' nostalgica, di quanto Kinski lo abbia influenzato e traghettato verso un nuovo modo di concepire e di fare il cinema, lasciando, come spesso accade per i grandi, un alone di mistero e di magia dopo la sua scomparsa."}
{"id": "1201709", "revid": "599013", "url": "https://it.wikipedia.org/wiki?curid=1201709", "title": "Albano Bizzarri", "text": "\u00c8 soprannominato \"El Joven arquero\", o anche \"El pich\u00f3n\" o \"El flaco\".\nCaratteristiche tecniche.\nApprezzato per la forte personalit\u00e0 e il carattere da trascinatore, ha gran senso della posizione con buone doti nelle uscite da fuori ed \u00e8 anche abile nel parare i rigori.\nCarriera.\nClub.\nGli inizi: Racing Avellaneda.\nAlbano Bizzarri inizi\u00f2 la sua carriera calcistica al Racing Avellaneda in Argentina, club in cui milit\u00f2 tra il 1995 e il 1999.\nGli anni in Spagna: Real Madrid, Real Valladolid e Gimn\u00e0stic.\nNel 1999-2000 si trasfer\u00ec in Spagna e precisamente al Real Madrid, club con cui debutt\u00f2 nella Liga spagnola il 25 settembre del 1999 contro il Malaga. Part\u00ec con l'essere titolare delle merengues, ma trad\u00ec le aspettative e fu sostituito dall'allora debuttante Iker Casillas. Nello stesso anno vinse la Champions League, disputando cinque partite del torneo, tutte nella fase a gironi.\nL'anno seguente pass\u00f2 al Real Valladolid, club con il quale ha giocato dal 2000 al 2006.\nPer la stagione 2006-2007 gioc\u00f2 con il Gimn\u00e0stic, squadra neopromossa nella Liga, retrocedendo nello stesso anno, con la squadra di Tarragona collezionando 22 presenze e incassando 39 reti.\nL'arrivo in Italia: Catania.\nNel giugno 2007, a seguito della retrocessione nella seconda divisione della squadra di Tarragona, il portiere argentino \u00e8 passato sotto le file del Catania che ha acquistato il giocatore a parametro zero come secondo del portiere napoletano Ciro Polito.\nNella stagione 2008-2009 viene scelto dal tecnico Walter Zenga come primo portiere della squadra, in luogo di Polito che viene relegato a terza scelta.\nRaggiunta la matematica salvezza con la formazione catanese gi\u00e0 nella partita casalinga contro la Sampdoria, vinta col risultato di 2-0 (quota 40 punti), l'estremo difensore argentino interrompe il rapporto con la societ\u00e0 rossazzurra.\nL'approdo alla Lazio.\nUna volta lasciata Catania, Bizzarri viene messo sotto contratto dalla Lazio, con la quale esordisce in gare ufficiali nel match di Europa League Lazio-Salisburgo (1-2). A Roma, nonostante indossi la maglia n. 1, \u00e8 il secondo di Fernando Muslera nella stagione 2009-2010 e, complice anche un grave infortunio alla spalla che lo terr\u00e0 fermo per alcuni mesi, viene relegato nell'annata successiva nel ruolo di terzo portiere a beneficio del compagno di reparto Tommaso Berni.\nNella stagione 2011-2012, con la partenza di Berni, l'estremo difensore argentino ha l'occasione di essere nuovamente promosso nel ruolo di secondo portiere.\nIl 26 maggio 2013 vince la Coppa Italia 2012-2013 battendo in finale la Roma per 1-0.\nPassaggio al Genoa.\nDopo quattro stagioni in maglia biancazzurra, il 2 settembre 2013 firma per il Genoa. A Genova \u00e8 il secondo portiere dietro il giovane Mattia Perin. Fa il suo esordio con la maglia rossobl\u00f9 il 26 marzo 2014 in occasione della vittoria a Marassi per 2-0 proprio contro la sua ex squadra, la Lazio. Rimane questa la sua unica presenza stagionale.\nChievo.\nIl 28 agosto 2014 passa a titolo definitivo al Chievo Verona. Firmando un contratto biennale fino al 30 giugno 2016, sceglie la maglia numero 1. Fa il suo esordio con i clivensi il 2 novembre in occasione della partita contro il Sassuolo, nella quale non subisce goal. Da quella partita in poi sar\u00e0 il titolare fisso della squadra, scavalcando cos\u00ec nelle gerarchie Bardi. Il 29 novembre contro la Lazio, sua ex squadra, gioca una bella partita con parate di alto livello. Il 21 dicembre gioca anche il suo primo Derby di Verona tenendo la propria porta imbattuta. Il 22 febbraio 2015 in casa dell', subisce per la prima volta in campionato 3 goal in una sola partita. Dopo 406 minuti (418 con i recuperi) e 13 partite di imbattibilit\u00e0, subisce l'unico gol della partita da Berardi, attaccante del , su calcio di rigore. Con 0,86 goal subiti a partita \u00e8 al primo posto tra tutti i 14 portieri che hanno giocato nel Chievo in Serie A vantando anche la migliore percentuale tra i tiri ricevuti e le parate effettuate: 77%. Un dato che lo colloca davanti a De Sanctis (76%), Buffon (75%), Perin (74%) e Emiliano Viviano (73%).\nIn tutto colleziona 28 presenze con 24 gol subiti e l'11 giugno dello stesso anno prolunga il contratto con i clivensi fino al 2017. \nLa stagione seguente si conferma titolare mettendo insieme in tutto 36 presenze con 44 gol subiti.\nPescara e Udinese.\nIl 1\u00ba luglio 2016 viene ufficializzata la rescissione del contratto con i veneti cos\u00ec da poter firmare con il Pescara.\nDebutta con la maglia degli abruzzesi il 13 agosto 2016 nella partita di Coppa Italia Pescara-Frosinone (2-0). Gioca tutte le partite del campionato di serie A fino al mese di marzo 2017, poi da aprile si accomoda in panchina a discapito di Vincenzo Fiorillo, e chiude il campionato con la retrocessione in serie B degli abruzzesi.\nIl 24 giugno 2017 si lega con un annuale all'Udinese. Partito inizialmente dalla panchina, diventa titolare dalla sesta giornata nella partita persa in casa della Roma (3-1). Colleziona in tutto 32 presenze, ottenendo una sofferta salvezza.\nFoggia e Perugia.\nSvincolatosi dall'Udinese, il 16 luglio 2018 firma per il Foggia, in Serie B. Gioca da titolare le prime 18 partite, poi finisce in panchina per fare spazio al giovane Noppert.\nIl 31 gennaio 2019 passa in prestito al , in uno scambio con Nicola Leali . Con gli umbri chiude all'ottavo posto qualificandosi per i play-off promozione, pur non scendendo mai in campo. Con l'esclusione del club rossonero dai campionati professionistici, a fine stagione resta svincolato.\nNazionale.\nNel giro della Nazionale argentina, Bizzarri viene chiamato dal CT argentino Marcelo Bielsa a far parte della spedizione che partecipa alla Copa Am\u00e9rica 1999 come riserva di Germ\u00e1n Burgos.\nStatistiche.\nPresenze e reti nei club.\n\"Statistiche aggiornate al 30 giugno 2019.\""}
{"id": "1201715", "revid": "1431409", "url": "https://it.wikipedia.org/wiki?curid=1201715", "title": "John Billingsley", "text": "Risiede a Los Angeles insieme a sua moglie, l'attrice Bonita Friedericy.\nCarriera.\nInizia la sua carriera nel 1988, anno in cui compare nel film \"Seven Hours to Judgment\". Da quel momento appare in ruoli minori in film e serie televisive.\nNel 1999 \u00e8 apparso in un episodio della serie televisiva \"X-Files\", nel ruolo di un amico dei Pistoleri Solitari, che si riveler\u00e0 nel corso dell'episodio essere una spia del governo. Nel 2000 ottiene il ruolo del Professor Miles Ballard nella serie televisiva di breve durata \"The Others\". Questo \u00e8 stato il suo primo ruolo importante, infatti nonostante l'insuccesso della serie, l'attore faceva parte del cast principale. Nello stesso anno ha inoltre recitato nel film indipendente \"Breathing Hard\" accanto a John Rafter Lee e June Claman.\nNel 2001 entra a far parte del cast principale della serie televisiva \"\", nel ruolo per cui \u00e8 maggiormente ricordato dal grande pubblico, quello dell'eccentrico Dottor Phlox il medico di bordo dell'astronave Enterprise (NX-01). Continuer\u00e0 a recitare nel telefilm fino al 2005, anno della fine della serie.\nNel 2003 ha recitato nel film \"Out of Time\" nel ruolo di Chae, medico legale amico di Denzel Washington.\n\u00c8 conosciuto dai fan di \"Cold Case\" per le sue apparizioni nella seconda stagione della serie, nel ruolo del serial killer George Marks, che viene ucciso nell'ultimo episodio della stessa stagione.\nUn altro ruolo importante dell'attore \u00e8 stato quello di Terrence Steadman, fratello del vicepresidente, nella prima stagione di \"Prison Break\". Avrebbe dovuto interpretare questo ruolo anche nel corso della seconda stagione, ma fu chiamato per recitare nella serie televisiva \"The Nine\" e per questo motivo fu sostituito da Jeff Perry.\nTra il 2006 e il 2007 ha recitato in \"The Nine\" nel ruolo principale di Egan Foote.\nTra le sue ultime apparizioni, sono da ricordare quelle nelle serie televisive \"Journeyman\", \"\", \"Grey's Anatomy\", \"24\", \"Eli Stone\", \"Senza traccia\", \"Criminal Minds\", \"Scrubs - Medici ai primi ferri\" e \"The Mentalist\", e nei film \"The Man from Earth\" e \"2012\". \u00c8 inoltre recentemente apparso nella serie televisiva della HBO \"True Blood\" nel ruolo ricorrente del medico legale Mike Spencer."}
{"id": "1201723", "revid": "33751", "url": "https://it.wikipedia.org/wiki?curid=1201723", "title": "Premi\u00e8re Division (Burkina Faso)", "text": "La Premi\u00e8re Division \u00e8 la massima divisione del campionato burkinab\u00e9 di calcio, organizzata dalla Federazione calcistica del Burkina Faso (FBF), l'organo che governa il calcio in Burkina Faso. Vi partecipano 16 squadre.\nSquadre.\nStagione 2015-2016."}
{"id": "1201724", "revid": "15200", "url": "https://it.wikipedia.org/wiki?curid=1201724", "title": "Guerre civili (storia romana)", "text": "Con la comune espressione di Guerre civili si intendono, nella Storia romana, i conflitti che videro contrapposti eserciti e condottieri romani dall'ultimo periodo della Repubblica fino al tardo periodo imperiale:"}
{"id": "1201729", "revid": "33689", "url": "https://it.wikipedia.org/wiki?curid=1201729", "title": "Ventosa", "text": ""}
{"id": "1201733", "revid": "287204", "url": "https://it.wikipedia.org/wiki?curid=1201733", "title": "Strada Provinciale 167 Feriolo-Fondotoce (Verbano Cusio Ossola)", "text": ""}
{"id": "1201742", "revid": "2083974", "url": "https://it.wikipedia.org/wiki?curid=1201742", "title": "Sing for Absolution", "text": "Sing for Absolution \u00e8 un singolo del gruppo musicale britannico Muse, pubblicato il 17 maggio 2004 come quarto estratto dal terzo album in studio \"Absolution\".\nLa versione contenuta nel singolo \u00e8 caratterizzata da un'introduzione pi\u00f9 lunga rispetto a quella presente nell'album. Inoltre, una versione acustica del brano \u00e8 stata inserita nel singolo successivo.\nVideo musicale.\nNel videoclip i tre componenti del gruppo si ritrovano in una navetta spaziale diretti verso la Terra per salvare il pianeta da un disastro ecologico di proporzioni catastrofiche. L'intento era quello di catturare nelle immagini il sentimento di atmosfera apocalittica che accompagna l'intero album \"Absolution\". L'ultima immagine che appare nel video \u00e8 il Big Ben di Londra parzialmente distrutto con intorno altre macerie della citt\u00e0 ormai quasi del tutto scomparsa. La regia del video \u00e8 stata affidata alla Ark VFX una societ\u00e0 specializzata in computer grafica e animazione 3D. Il video \u00e8 un omaggio ai film \"Il pianeta delle scimmie\" e \"\", pubblicati entrambi nel 1968. Le riprese durarono otto settimane e per la lavorazione finale sono state utilizzate tecniche di computer grafica 3D.\nTracce.\nTesti di Matthew Bellamy, musiche di Matthew Bellamy, Dominic Howard e Chris Wolstenholme, eccetto dove indicato."}
{"id": "1201746", "revid": "63760", "url": "https://it.wikipedia.org/wiki?curid=1201746", "title": "Gordia", "text": ""}
{"id": "1201747", "revid": "599013", "url": "https://it.wikipedia.org/wiki?curid=1201747", "title": "Benedetta Ceccarelli", "text": "\u00c8 conosciuta dal grande pubblico dal Golden Gala di Roma del 2004, quando ha raggiunto un tempo di 55\u201d14 (vicinissima al record italiano) che le ha permesso cos\u00ec la partecipazione alle Olimpiadi di Atene.\nPu\u00f2 vantare 4 medaglie vinte in manifestazioni internazionali, tutte sui 400 m hs: due medaglie d'oro nel 2005 all'Universiade di Smirne ed ai Giochi del Mediterraneo ad Almeria, due medaglie d'argento nel 1999 agli Europei juniores di Riga e nel 2009 ai Mondiali militari di Sofia.\nIn carriera ai campionati italiani assoluti, tra indoor ed outdoor, ha vinto 9 titoli nazionali: 6 individuali consecutivi sui 400 m hs e 3 in staffetta.\nA livello giovanile ha vinto 4 titoli italiani, 2 promesse ed altrettanti juniores.\nDetiene 2 record nazionali di categoria, promesse e juniores, entrambi sui 300 m hs.\nBiografia.\nGli inizi, l'esordio internazionale ed i primi titoli italiani giovanili.\nInizia la propria attivit\u00e0 nell'Atletica Pro Loco Capanne (una piccola e vivace societ\u00e0 dell'hinterland perugino, allenata da Sauro Mencaroni) nel 1992 all'et\u00e0 di 12 anni nella categoria Ragazze. Ha poi militato nell'Atletica Firenze AVIS e nell'ACSI Italia Atletica, infine dal 2006 al 2014 ha fatto parte del Centro Sportivo Carabinieri.\nNel 1997 ha esordito a livello internazionale in Portogallo a Lisbona in occasione del Festival olimpico della giovent\u00f9 europea, giungendo sesta sui 400 m hs.\nNel 1998 vince il suo primo titolo italiano giovanile sui 400 m hs da juniores a Pesaro, ripetendosi poi l'anno venturo a Fiuggi nella stessa categoria.\nAi Mondiali juniores in Francia ad Annecy non \u00e8 andata oltre la batteria sia sui 400 m hs che nella staffetta 4x400 m.\nNel 1999 a Riga in Lettonia ha vinto la medaglia d'argento agli Europei juniores nei 400 m hs.\n2001-2003: il primo titolo assoluto e l'esordio con la Nazionale assoluta.\nNel 2001 ha preso parte agli Europei under 23 di Amsterdam nei Paesi Bassi uscendo in batteria sui 400 m hs.\nAi campionati italiani, entrambe le volte sui 400 m hs, \u00e8 giunta quarta agli assoluti di Catania e prima con relativo titolo nazionale a livello promesse.\nConquista il suo primo titolo italiano assoluto nel 2002 a Viareggio con la staffetta 4x400 m e nei 400 m hs diventa vicecampionessa. Invece a livello giovanile ai nazionali promesse si classifica quarta sui 400 m indoor e vince l'oro sui 400 m hs outdoor.\nEsordisce con la Nazionale assoluta agli Europei di Monaco di Baviera in Germania non andando oltre la batteria dei 400 m hs.\nArgento con la staffetta 4x200 m agli assoluti indoor del 2003 e poi batteria sui 400 m hs all'Universiade a Taegu in Corea del Sud.\n2004-2005: il primo titolo assoluto individuale sui 400 metri ostacoli, le Olimpiadi di Atene, le medaglie ai Giochi del Mediterraneo e all'Universiade.\nIl primo titolo individuale assoluto sui 400 m hs l'ha conquistato nel 2004 a Firenze (mentre agli assoluti indoor era giunta quinta sui 400 m) e poi ha partecipato alle Olimpiadi di Atene in Grecia, uscendo in batteria sempre sui 400 m hs.\nNella stessa specialit\u00e0 in Coppa Europa ad Istanbul in Turchia invece aveva vinto l'oro.\nNel 2005 \u00e8 arrivato il record italiano con il tempo di 54\u201d79, raggiunto il 28 agosto 2005 durante il Meeting Internazionale Citt\u00e0 di Rieti, strappandolo all'altoatesina Monika Niederst\u00e4tter (record precedente 55\u201d10). Suo anche il secondo crono italiano di sempre di 55\u201d00.\nTris di titoli agli assoluti: con la 4x200 m agli indoor (quarta sui 400 m), 400 m hs (il suo secondo) e 4x400 m agli outdoor.\nDoppio medaglia internazionale sui 400 m hs nel 2005 ai Giochi del Mediterraneo (oro) ed all'Universiade (argento);\nai Mondiali di Helsinki in Finlandia \u00e8 arrivata sino alla semifinale dei 400 m hs (in quell'occasione \u00e8 stata definita dai tecnici federali la migliore atleta italiana della manifestazione).\nIn Coppa Europa in Italia a Firenze \u00e8 stata settima con la staffetta 4x400 m.\n2006-2008: altri titoli assoluti sui 400 metri ostacoli, infortuni ai tendini d'Achille e non convocazione per le Olimpiadi di Pechino.\nAi Campionati europei di G\u00f6teborg in Svezia nel 2006 un brutto infortunio al tendine d'Achille sinistro le ha precluso la chance di medaglia, costringendola a fermarsi in batteria, dopo aver ottenuto il terzo miglior tempo d'ingresso;\nin Coppa Europa a Praga in Repubblica Ceca \u00e8 stata quinta sui 400 m hs.\nA livello nazionale diventa vicecampionessa sulla 4x200 m indoor e vince il titolo sui 400 m hs outdoor (terza volta).\nAltre due medaglie agli assoluti nel 2007: argento sui 400 m indoor ed oro nei 400 m hs outdoor (quarto titolo).\n\u00c8 stata prima sui 400 m hs e seconda con la 4x400 m in Coppa Europa in Italia a Milano.\nNel 2007 non \u00e8 riuscita a conseguire il minimo di partecipazione per i Mondiali di Osaka in Giappone, tempo abbondantemente alla sua portata.\nUn infortunio al tendine d'Achille destro ne ha condizionato fortemente la stagione agonistica 2008.\nComunque ha vinto il suo quinto titolo sui 400 m hs agli assoluti di Cagliari ed in Coppa Europa in Francia ad Annecy \u00e8 stata quinta sui 400 m hs ed ottava con la 4x400 m.\nTrattandosi di anno olimpico, era scontata la sua partecipazione ai Giochi di Pechino, ma cos\u00ec non \u00e8 stato: pur avendo conseguito il minimo B e rientrando tra le prime 24 specialiste mondiali dell'anno (condizione stabilita dalla FIDAL), non \u00e8 stata per\u00f2 inserita tra gli atleti convocati dal CONI.\n2009: sesto titolo assoluto di fila sui 400 metri ostacoli e medaglia d'argento ai Mondiali militari.\nMedaglia d'argento sui 400 m hs ai Mondiali militari di Sofia in Bulgaria nel 2009;\nnella stessa specialit\u00e0 \u00e8 stata quarta ai Giochi del Mediterraneo in Italia a Pescara.All'Europeo per nazioni di Leiria in Portogallo \u00e8 giunta settima sui 400 m hs.\nSempre nel 2009 ha vinto il suo 6\u00ba titolo individuale assoluto di fila sui 400 m hs, mentre agli assoluti indoor era finita quinta sui 400 m.\n2010-2014: ultima medaglia agli assoluti, assenze e gare non disputate causa gravi infortuni, il ritiro.\nVicecampionessa sui 400 m hs agli assoluti del 2010 e soltanto batteria nei 400 m indoor.\nNel 2011 era inserita tra le partecipanti dei 400 m hs agli assoluti di Torino, ma non ha gareggiato. A quelli indoor invece \u00e8 stata sesta sugli 800 m.\nNel 2012 era iscritta sui 400 m agli assoluti indoor, ma non ha gareggiato; agli assoluti di Bressanone era tra le partecipanti dei 400 m hs, ma non ha gareggiato.\nNel biennio 2013-2014 \u00e8 stata assenta sia agli assoluti indoor che a quelli outdoor.\nDopo gli ultimi anni segnati da gravi infortuni si \u00e8 ritirata dall'attivit\u00e0 agonistica nell'ottobre del 2014, dopo 22 anni di carriera."}
{"id": "1201751", "revid": "729019", "url": "https://it.wikipedia.org/wiki?curid=1201751", "title": "Nancy Benoit", "text": "Biografia.\nDopo essersi diplomata alla DeLand High School di DeLand (Florida), Nancy Toffoloni ottenne un lavoro come centralinista presso la State Farm Insurance. Quando il fotografo George Napolitano ebbe bisogno di una bella ragazza da mettere in copertina sul numero del giugno 1984 di \"Wrestling All Stars\", il collega Bill Otten gli sugger\u00ec la ventenne Nancy Toffoloni Daus. Nancy, che aveva lavorato come modella, si present\u00f2 insieme a suo marito Jim. In questo periodo conobbe il lottatore Kevin Sullivan, che le chiese di entrare a far parte del suo entourage lavorando nel mondo del wrestling.\nCarriera nel wrestling.\nGli inizi (1984\u20131989).\nIl 30 giugno 1984 Nancy Toffoloni fece la sua prima apparizione su un ring di wrestling nella Championship Wrestling from Florida (CWF).\nCon lo pseudonimo di Fallen Angel, era la valletta della \"stable\" capitanata da Kevin Sullivan, denominata \"The Satanists\", che includeva anche Luna Vachon, Mark Lewin e Oliver Humperdink. Il gruppo viaggiava per tutti gli Stati Uniti d'America per esibirsi in compagnie come la International Championship Wrestling (ICW) e la Southwest Championship Wrestling (SCW).\nWorld Championship Wrestling (1989\u20131990).\nIn WCW apparve inizialmente come una \"fan\" innamorata di Rick Steiner di nome Robin Green, con indosso una maglietta degli Steiner Brothers e grandi occhiali da vista. Sedeva tra il pubblico assistendo a ogni incontro degli Steiner, tifando principalmente per Rick. Alla fine s\u00ec rivel\u00f2 una traditrice, alleandosi con Kevin Sullivan e adottando il ring name Woman divenne la manager dei Doom (Butch Reed &amp; Ron Simmons). Dopo aver abbandonato i Doom, si alle\u00f2 con Ric Flair e i Four Horsemen.\nExtreme Championship Wrestling (1993\u20131996).\nAlla fine del 1993, Kevin Sullivan e Woman entrarono nella Extreme Championship Wrestling. Nel dicembre 1993, Sullivan e The Tazmaniac vinsero i titoli ECW Tag Team Championship. Restarono campioni fino al 1994, quando furono sconfitti da The Public Enemy.\nQuando Sullivan lasci\u00f2 la ECW nella primavera del 1994, Woman inizi\u00f2 a fare da manager a The Sandman. Il personaggio di Sandman si era allontanato dalla moglie e valletta, Peaches, che l'aveva abbandonato dopo che lui l'aveva colpita accidentalmente durante un match nel quale era rimasto temporaneamente accecato. Woman mise ulteriore zizzania tra The Sandman e Peaches, convincendo l'uomo che Peaches lo stava tradendo con Tommy Cairo. Come sua manager, Woman gli apriva le birre e gli accendeva le sigarette prima dei match. Cominci\u00f2 anche a portarsi dietro un bastone da Kend\u014d con il quale spesso colpiva gli avversari del suo cliente. A \"When Worlds Collide\" il 14 maggio 1994, Woman e The Sandman persero contro Cairo e Peaches in un Singapore Cane match.\nNella met\u00e0 del 1994, The Sandman inizi\u00f2 un feud con Tommy Dreamer dopo che questi aveva baciato Woman. La faida culmin\u00f2 in un \"I Quit\" match svoltosi il 1\u00ba ottobre 1994, durante il quale The Sandman fu apparentemente accecato da Dreamer che gli spense una sigaretta nell'occhio e lo colp\u00ec in faccia con una canna di bamb\u00f9. Poco tempo dopo, Woman annunci\u00f2 di voler lasciare il management di The Sandman perch\u00e9 ormai era \"inutilizzabile\". Quando Tommy Cairo prese in giro The Sandman, Dreamer lo sfid\u00f2 a un match al ppv \"November to Remember\" del 5 novembre 1994. Allo stesso evento, Peaches cerc\u00f2 di riconciliarsi con The Sandman. Woman interruppe la riconciliazione, colpendo Peaches e minacciando The Sandman. Dopo che Dreamer accorse sul ring per fermare Woman, The Sandman rivel\u00f2 di non essere veramente cieco e aggred\u00ec Tommy, svelando come l'estraniamento da Woman fosse stato solo un piano per mettere Dreamer e Cairo l'uno contro l'altro.\nNell'aprile 1995, Woman abbandon\u00f2 nuovamente The Sandman, per fare da manager a Shane Douglas. A Hostile City Showdown, il 15 aprile 1995, aiut\u00f2 invece The Sandman a sconfiggere Douglas per il titolo ECW World Heavyweight Championship, colpendolo a un ginocchio con il bastone da kendo, rivelando che l'abbandono di Sandman era stato un ennesimo bluff.\nA seguito della vittoria di The Sandman, Woman cominci\u00f2 a portare la cintura di campione ECW World Heavyweight con s\u00e9 a bordo ring. Nel corso del 1995, aiut\u00f2 The Sandman a difendere la cintura in varie occasioni in una serie di match contro Cactus Jack. Nel settembre 1995, cominci\u00f2 a fare da manager anche a 2 Cold Scorpio, un alleato di The Sandman, all'epoca ECW World Television Champion in carica. Alla fine del 1995, The Sandman ebbe un feud con Mikey Whipwreck, durante il quale si ebbe una controversa storyline nella quale Woman si eccitava sessualmente quando The Sandman colpiva con il bastone Whipwreck. Il regno di Sandman come campione ECW dur\u00f2 fino al 28 ottobre 1995, quando fu sconfitto da Whipwreck in un Ladder match mentre Stunning Steve Austin si assicurava che Woman non potesse interferire. Nella stessa serata 2 Cold Scorpio sconfisse Rocco Rock in un match singolo vincendo l'ECW World Tag Team Championship, e scelse The Sandman come suo partner di coppia. The Sandman riconquist\u00f2 la cintura ECW World Heavyweight Championship in un Three-way dance match con Whipwreck ed Austin al ppv \"December to Dismember\" svoltosi il 9 dicembre 1995, dando quindi a Woman, la loro manager, il controllo di tutte e tre le cinture.\nIl 29 dicembre 1995, a \"Holiday Hell\", Mikey Whipwreck sconfisse 2 Cold Scorpio in un match singolo con in palio i titoli ECW World Tag Team Championship. The Sandman perse il titolo ECW World Heavyweight Championship il 27 gennaio 1996, venendo sconfitto da Raven. Il 27 gennaio 1996 durante una puntata del programma \"ECW Hardcore TV\", Woman annunci\u00f2 il suo ritorno nella World Championship Wrestling, rinunciando al management di The Sandman e 2 Cold Scorpio.\nWorld Championship Wrestling (1996\u20131997).\nWoman fece il suo ritorno in WCW il 22 gennaio 1996 durante una puntata di \"WCW Monday Nitro\", tra le molte donne che stavano in piedi nella navata e agitavano le braccia al passaggio di Hulk Hogan e Randy Savage mentre si dirigevano al ring. Il 5 febbraio a \"Nitro\" trad\u00ec Savage durante un suo match con Chris Benoit e si alle\u00f2 con Flair, Arn Anderson, Brian Pillman, e Benoit nell'incarnazione dell'epoca dei Four Horsemen. Anche Miss Elizabeth entr\u00f2 a far parte della stable come manager e valletta.\nNel 1996, Pillman lasci\u00f2 gli Horsemen, ma al gruppo si aggiunsero in giugno Steve McMichael e la moglie Debra, che ebbe subito dei contrasti con Woman. Spesso durante le interviste, Debra criticava il gusto e l'aspetto fisico di Woman, da lei definito \"vistoso\" e \"volgare\", quando lei non era presente. Nonostante le forti tensioni, le due manager non arrivarono mai a uno scontro fisico.\nNello stesso periodo, Woman inizi\u00f2 una relazione sullo schermo con Benoit, che all'epoca aveva in corso un feud con Kevin Sullivan, suo marito nella vita reale. Il 7 dicembre a \"WCW Saturday Night\", durante un'intervista post-match con Sullivan, gli fu mostrato un filmino amatoriale girato in cucina dove si vedevano Woman e Benoit che si sbaciucchiavano. Inoltre, Woman provocava Sullivan dicendogli: \u00abNon puoi trovarmi\u00bb e \u00abio sono la mia donna\u00bb mentre Benoit aggiungeva: \u00abTi consideri il maestro degli scacchi umani. Beh, il mio alfiere ha appena preso la tua regina!\u00bb. Dopo la messa in onda del video, Sullivan rimase senza parole, e il suo manager Jimmy Hart lo condusse dietro le quinte. Questo angle port\u00f2 a un feud tra Benoit e Sullivan.\nAlla fine, la relazione sentimentale Benoit-Nancy fin\u00ec per diventare reale anche al di fuori della kayfabe. Per questa ragione, si \u00e8 spesso ironizzato sul fatto che Kevin Sullivan abbia fatto da booker \"al suo stesso divorzio\". I due divorziarono infatti nel 1997, e Sullivan inoltre perse un retirement match contro Benoit. Al di l\u00e0 delle storyline, il suo vero intento era quello di ritirarsi dal ring per concentrarsi sull'attivit\u00e0 di booker.\nL'ultima apparizione di Woman in WCW ebbe luogo il 26 maggio 1997 a \"Monday Nitro\" quando accompagn\u00f2 Benoit a bordo ring per un confronto con Jimmy Hart riguardo alla questione con Sullivan, che non era presente. Nelle settimane successive allo show, Benoit si present\u00f2 sempre da solo senza di lei. Dopo avergli fatto da manager per poco pi\u00f9 di sei mesi, Woman spar\u00ec dalla circolazione e non fu data nessuna spiegazione della sua scomparsa improvvisa, e non venne mai pi\u00f9 menzionata in un programma WCW.\nVita privata.\nNancy Toffoloni \u00e8 stata sposata fino al 1984, anno in cui inizi\u00f2 la sua carriera nel mondo del wrestling. Nel 1985 spos\u00f2 il collega Kevin Sullivan, ma i due divorziarono nel 1997. Nel 2000 si spos\u00f2 con un altro wrestler, Chris Benoit, dal quale ebbe un figlio, Daniel, nato nel 2000.\nMorte.\nIl 22 giugno 2007 Nancy e Daniel furono uccisi da Chris Benoit nella loro casa di Fayetteville (Georgia).\nDopo la morte di Nancy, nel 2007 la rivista pornografica \"Hustler\" pubblic\u00f2 delle sue foto di nudo scattate in un servizio fotografico quando la Toffoloni aveva vent'anni. Il fatto suscit\u00f2 sdegno e scalpore e alcuni critici accusarono Larry Flynt, proprietario della rivista, di stare speculando sulla morte violenta di Nancy Benoit. I familiari di Nancy fecero causa al giornale ma la causa fu respinta in quanto il giudice stabil\u00ed che le foto pubblicate da Flynt, non avendo nessun legame con l'omicidio e risalendo a molti anni prima, potevano essere divulgate."}
{"id": "1201757", "revid": "131358", "url": "https://it.wikipedia.org/wiki?curid=1201757", "title": "Elvetici", "text": ""}
{"id": "1201760", "revid": "78273", "url": "https://it.wikipedia.org/wiki?curid=1201760", "title": "Vasili Yakovlevi\u010d Chichagov", "text": ""}
{"id": "1201762", "revid": "2110845", "url": "https://it.wikipedia.org/wiki?curid=1201762", "title": "Paul Coltelloni", "text": "Biografia.\nNel 1959 Coltelloni, di professione imprenditore nel settore calzature, e il suo copilota Pierre Alexandre riuscirono nell'impresa di portare alla vittoria un'auto privata al Rally di Monte Carlo: si trattava di una Citro\u00ebn ID 19, partita col numero 176. \nFu la prima affermazione di una Citro\u00ebn nei principali rallyes mondiali: in passato, altre DS e ID avevano ottenuto buoni risultati nelle competizioni sportive ma la casa madre non volle prendere parte direttamente alle gare, nella convinzione che la vettura non potesse avere un brillante futuro sportivo poich\u00e9 sovrastata dalle avversarie (Jaguar e Aston Martin su tutte) in termini di potenza e prestazioni.\nAlla fine della stessa stagione, dopo un'altra vittoria al rally dell'Adriatico, Coltelloni e la sua ID 19 si classificarono al primo posto del Campionato Europeo Rally. \nQuesto risultato convinse definitivamente la Citro\u00ebn a prendere parte in prima persona alle competizioni: inizi\u00f2 cos\u00ec la carriera della scuderia Citro\u00ebn e in particolare della DS, l'unica auto che sia mai riuscita a vincere almeno una competizione per 17 stagioni consecutive (dal Rally di Monte Carlo del 1959 al Rally Internazionale del Marocco del 1975)."}
{"id": "1201763", "revid": "599013", "url": "https://it.wikipedia.org/wiki?curid=1201763", "title": "Ulan-Ud\u00e8", "text": ""}
{"id": "1201766", "revid": "1632387", "url": "https://it.wikipedia.org/wiki?curid=1201766", "title": "Era Vulgaris", "text": "Era Vulgaris \u00e8 il quinto album studio della band californiana Queens of the Stone Age, pubblicato il 12 giugno 2007.\nIl disco.\nLe canzoni \"Sick, Sick, Sick\" e \"3's &amp; 7's\" sono state pubblicate come singoli nei primi giorni del mese di giugno 2007. \"Make It Wit Chu\" \u00e8 il terzo singolo estratto dall'album, ed \u00e8 stato pubblicato nel periodo di Halloween del 2007."}
{"id": "1201767", "revid": "287204", "url": "https://it.wikipedia.org/wiki?curid=1201767", "title": "Elista", "text": ""}
{"id": "1201769", "revid": "237256", "url": "https://it.wikipedia.org/wiki?curid=1201769", "title": "Mikhail Kamensky", "text": ""}
{"id": "1201772", "revid": "762947", "url": "https://it.wikipedia.org/wiki?curid=1201772", "title": "New York City Ballet", "text": "Il New York City Ballet \u00e8 una compagnia di balletto fondata nel 1948 dal coreografo George Balanchine e l'impresario Lincoln Kirstein con il direttore d'orchestra L\u00e9on Barzin.\nStoria.\nLa compagnia nasce da un gruppo precedente noto con il nome di Ballet Society. Il nome fu cambiato quando la compagnia divent\u00f2 stabile al City Center of Music and Drama nel 1948. Il 20 aprile 1964 la compagnia si trasfer\u00ec al New York State Theater progettato da Philip Johnson seguendo le indicazioni di George Balanchine. Il New York City Ballet divent\u00f2 cos\u00ec la prima compagnia negli Stati Uniti ad avere due sedi permanenti: una al Lincoln Center del New York State Theater sulla 63\u00aa strada a Manhattan e un altro al Saratoga Performing Arts Center a Saratoga Springs, NY. La School of American Ballet \u00e8 la scuola associata al New York City Ballet.\nDopo il trasferimento al Teatro di Stato, il repertorio della compagnia fu dominato dai lavori di Balanchine, che rimase il ma\u00eetre de ballet fino alla morte nel 1983, ma i suoi lavori vennero integrati con quelli del coreografo Jerome Robbins che ricominci\u00f2 a lavorare con la compagnia nel 1969. Il \"City Ballet\", come \u00e8 familiarmente noto, possiede il repertorio pi\u00f9 vasto rispetto a qualsiasi altra compagnia americana e spesso, ogni anno, mette in scena 60 e pi\u00f9 balletti nelle stagioni invernali e primaverili al Lincoln Center e 20 o pi\u00f9 balletti nella stagione estiva a Saratoga Springs.\nDirettori.\nAttualmente il direttore artistico \u00e8 Peter Martins, ex ballerino della compagnia fin dal 1967. "}
{"id": "1201773", "revid": "104458", "url": "https://it.wikipedia.org/wiki?curid=1201773", "title": "Nikolay Kamensky", "text": ""}
{"id": "1201774", "revid": "1305887", "url": "https://it.wikipedia.org/wiki?curid=1201774", "title": "Michiko Yokote", "text": "In realt\u00e0 si tratta di un gruppo di sceneggiatori, che usano questo nome perch\u00e9 vengono coordinati da una donna di nome Michiko. Hanno collaborato alla realizzazione di fumetti, film e serie animate nipponiche."}
{"id": "1201775", "revid": "260676", "url": "https://it.wikipedia.org/wiki?curid=1201775", "title": "Citt\u00e0 della Pieve", "text": "Citt\u00e0 della Pieve \u00e8 un comune italiano di abitanti della provincia di Perugia in Umbria.\n\u00c8 situata su un colle, a circa 508 , dominante la Val di Chiana, a pochi chilometri dal confine tra Umbria e Toscana. \nCitt\u00e0 medievale, \u00e8 costruita per un buon 70% in mattoni a vista. Fa parte della Comunit\u00e0 Montana Monti del Trasimeno.\nStoria.\nLe origini di Citt\u00e0 della Pieve sono ancora oggi sconosciute.\nPrima di divenire cristiana aveva sicuramente un altro nome (lo dice il Guiducci nel suo \"Ragguaglio storico di Citt\u00e0 della Pieve del 1686): \"Monte di Apollo\", \"Castelforte di Chiuscio\", \"Salepio\" o \"Castrum Salepia\". Nel II secolo, facendosi sempre pi\u00f9 forte la religione cristiana, si cre\u00f2 una plebe da cui il nome \"Pieve di San Gervasio\" (da uno dei SS protettori). Il nome rimase tale finch\u00e9 tutto l'abitato fu recinto di solide mura e torri. Documenti risalenti a subito dopo l'anno 1000 ne indicano il nome in \"Castrum Plebis S. Gervasi\". Dal XIV al XVII secolo il nome viene accorciato a \"Castrum Plebis\" e nel 1600 circa, il Pontefice Clemente VIII la eleva a citt\u00e0 chiamandola \"Citt\u00e0 di Castel della Pieve\" (in lat. Comunitas Civitatis Castri Plebis) ma, tale denominazione perch\u00e9 troppo lunga e facilmente confondibile con Citt\u00e0 di Castello, venne quasi subito sostituita con l'attuale Citt\u00e0 della Pieve.\nEpoca etrusca.\nSebbene non vi siano memorie che lo provino, il poggio ove sorge Citt\u00e0 della Pieve, fu abitato fin dai tempi pi\u00f9 remoti. Ne sono una prova i tanti reperti rinvenuti nelle campagne limitrofe quali urne sepolcrali con figure di gladiatori, vasi cinerari, lapidi e scudi. Molte furono in passato le tombe ritrovate contenenti urne in alabastro (una di esse con bassorilievi particolari fu venduta ad alto prezzo al \"Museo Nazionale di Londra\". Molte di queste contenevano i resti mortali degli appartenenti alla famiglia dei \"Purni\" (dal lat. Furini o Purii). Furono anche rinvenuti oggetti quali \u00f2lle, ossari fittili, utensili e fibule. Il rinvenimento di tombe a camera e non, ritrovate nell'area limitrofa a Citt\u00e0 della Pieve e l'assenza di resti di insediamenti urbani fa pensare che questo territorio appartenesse alla circoscrizione di Chiusi. A novembre 2015, degli scavi su una tomba etrusca recentemente scoperta sul territorio comunale hanno permesso di arricchire la collezione del Museo Civico Diocesano di Santa Maria dei Servi.\nEpoca romana.\nUna lapide rinvenuta nell'orto del convento di S. Francesco (presso l'attuale oratorio attiguo il \"Santuario della Madonna di Fatima\") dimostra come il paese fosse Municipio romano, che Silla concesse ai suoi veterani nella pianura della Chiana dopo la sconfitta inflitta a Gaio Mario il Giovane (83 a.C.). Il ritrovamento di monete, utensili, ruderi di acquedotti nonch\u00e9 di un'urnetta contenente le ceneri di \"Tannia Stazia\", il \"Pozzo del Casalino\" e la \"Torre del Pubblico\" ne sono la riprova.\nEpoca cristiana.\nSi presume che la religione cristiana sia stata abbracciata nella prima met\u00e0 del II secolo, quando \u00e8 documentata nelle limitrofe citt\u00e0 di Siena, Cortona, Perugia, Arezzo, Spoleto, Orvieto e Chiusi.\nNella Rocca, dopo una breve prigionia, Paolo Orsini e Francesco Orsini duca di Gravina furono uccisi il 18 gennaio 1503, a seguito della strage di Senigallia.\nL'abitato e il territorio di Citt\u00e0 della Pieve rimasero duramente coinvolti nel conflitto denominato guerra di Castro, combattuto fra lo Stato Pontificio e il Ducato di Parma per ottenere il controllo del ducato laziale. Il 1\u00ba ottobre 1642 Odoardo I Farnese Duca di Parma fece ingresso nella citt\u00e0 alla testa del suo esercito, con l'intenzione di fermarsi per una sola notte, in attesa che il suo ambasciatore a Roma Monsignor de Lyon trattasse un accordo con papa Urbano VIII. In realt\u00e0 le truppe si trattennero per pi\u00f9 giorni e i soldati, rimasti senza soldi e vettovagliamento, si diedero al saccheggio della Citt\u00e0 e delle campagne fino al 10 ottobre, quando Odoardo decise di muovere il suo esercito in direzione del territorio Viterbese. Agli inizi del 1643 il Granduca di Toscana Ferdinando II dei Medici strinse un'alleanza con la famiglia Farnese per contrastare le mire espansionistiche del Papa, a tale alleanza aderirono anche il Ducato di Modena e la Repubblica di Venezia.\nNei primi giorni di giugno le truppe del Granduca, guidate dal principe Mattias e da Alessandro del Borro, lasciarono l'accampamento di Montepulciano per muovere in direzione del confine con lo stato Ecclesiastico. L'esercito toscano raggiunse Citt\u00e0 della Pieve in quel periodo difesa da pochi uomini armati posti al comando del Maggiore Frizza Napolitano che rifiut\u00f2 di consegnare la citt\u00e0 agli invasori e deciso a difenderla con tutte le sue forze. L'esercito Papale, accampato a Capodimonte, non intervenne in soccorso della citt\u00e0 assediata, nonostante le disperate richieste inviate da Frizza Napolitano per mezzo di numerose staffette.\nIl 19 giugno il consiglio di Guerra pievese tratt\u00f2 una resa e consegn\u00f2 la citt\u00e0 alle truppe del Granduca. Il principe Mattia pose al comando di Citt\u00e0 della Pieve il Cavaliere Niccol\u00f2 Brandolini Fiorentino, che, per assicurare la difesa delle mura cittadine, fece chiudere con un terrapieno la porta Romana e apr\u00ec la porta Castello, quest'ultima meglio difendibile.Numerosi furono i nobili ed ecclesiastici pievesi trattenuti in ostaggio ed inviati a Firenze come prigionieri di guerra.\nFurono notevoli le devastazioni che Citt\u00e0 della Pieve dovette sopportare durante il periodo di occupazione militare da parte dell'esercito fiorentino. Alcuni rioni di case vennero demoliti, i contadini assaliti e privati dei loro averi, dalla chiesa cattedrale furono asportati numerosi arredi e molto alte furono le tasse richieste ai cittadini pievesi.\nIl 7 aprile la citt\u00e0 fu raggiunta dalla notizia che un trattato di pace era stato firmato tra lo stato Pontificio e il Duca di Parma: pertanto qualsiasi ostilit\u00e0 fu da quale momento proibita. Il 19 luglio 1644 l'esercito del Granduca lasciava Citt\u00e0 della Pieve riconsegnandola all'autorit\u00e0 della Santa Sede.\nCitt\u00e0 della Pieve \u00e8 anche nota per essere stata la citt\u00e0 natale di Cesare Orlandi (1734-1779), autore dell'opera \"Delle citt\u00e0 d'Italia e sue isole adjacenti [sic] compendiose notizie\" (1770-1778). L'opera \u00e8 una preziosa fonte di informazioni per parecchie citt\u00e0 italiane fino al Settecento. \u00c8 rimasta incompiuta a causa della morte prematura dell'autore e le citt\u00e0 trattate vanno dalla lettera A alla lettera C.\nGeografia fisica.\nCitt\u00e0 della Pieve \u00e8 in Umbria ma situata a quattro chilometri dal confine con la Toscana. Scorre nel territorio comunale il fiume Nestore per circa due chilometri, che nasce a Monteleone d'Orvieto, distante circa otto chilometri da Citt\u00e0 della Pieve.\nMonumenti e luoghi d'interesse.\nPalazzo della Corgna.\nSituato vicino alla cattedrale, fu fatto edificare, su progetto di Galeazzo Alessi (1555/63), da Ascanio della Corgna, marchese di Castel della Pieve, e dal fratello cardinale Fulvio: gli interni furono decorati da Salvio Savini e dal Pomarancio (tra cui il \"Convito degli Dei\"), autori degli affreschi del palazzo ducale di Castiglione del Lago.\nTorre del Pubblico.\nGuardando la torre appaiono evidenti almeno due distinte fasi costruttive di epoche diverse. La parte in basso in travertino, a filari squadrati \u00e8 di molti secoli precedente il 1000 e sicuramente di altezza superiore della attuale. Indicata con il nome di \"Turris S. Gervasci\", poich\u00e9 costruita nelle vicinanze della chiesa di San Gervasio, aveva finestre bifore, trifore e quatrifore con un ingresso ad arco pieno tipico dello stile romanico. In un secondo tempo, tra la seconda met\u00e0 del XIV secolo e la prima del XV, non si sa' se per esigenze militari o semplicemente perch\u00e9 rovinata, fu alzata di 7\u00a0m e fu cambiato lo stile adoperando il mattone; si chiusero alcune finestre per aumentarne la stabilit\u00e0 e ne furono aperte altre. La torre era isolata dalla chiesa ma alla fine del XVI secolo la cattedrale venne ampliata e prolungata addossando la facciata alla torre senza per\u00f2 rispettare alcun criterio estetico. Il suo basamento \u00e8 di forma quadrata con un lato di 6\u00a0m, mentre la sua altezza \u00e8 di 39\u00a0m\nLa Rocca.\nA seguito dei disordini succedutisi nei primi decenni del secolo XIV, i Magistrati di Perugia con bando del 18 dicembre 1326 ordinarono che vi si fabbricasse una Rocca lungo le mura presso il \"Cantone del Frontone\" con una spesa di 4.750 fiorini.\nArchitetture religiose.\nLa Concattedrale.\nIl \"Liber Pontificalis\" di Anastasio Bibliotecario del IX secolo ci d\u00e0 notizia che la matrona romana \"Vestina\" vissuta nel IV secolo possedeva tenimenti presso questo colle e presso Fondi, citt\u00e0 del Lazio. Successivamente alla loro vendita innalz\u00f2 in Roma una chiesa ai SS. Martiri Gervasio e Protasio (oggi San Vitale). La coincidenza che nelle due cittadine vi fosse lo stesso culto ai SS Gervasio e Protasio e che vi sia una chiesa a loro dedicata fa pensare che la matrona Vestina fu presa da entusiasmo per le meravigliose cose nello scoprimento delle Sante Reliquie di questi martiri, tanto da riuscire a coinvolgere gli abitanti di queste citt\u00e0 nella venerazione di questi Santi.\n\u00c8 la chiesa pi\u00f9 vecchia, situata nel punto pi\u00f9 alto della citt\u00e0 diviene cattedrale dopo il 1600. Non si conoscono grandezza e forma del primo tempio pagano, mentre sono visibili i resti e le decorazioni romaniche. Nel 1530 si decise di rinnovare la tribuna e l'abside, ma i lavori ebbero inizio mezzo secolo pi\u00f9 tardi da Niccol\u00f2 di Pietro che l'alz\u00f2 di qualche metro, l'allarg\u00f2 e l'allung\u00f2 fino a congiungerla con la \"Torre Pubblica\" e costru\u00ec la gradinata in pietra serena davanti alla porta.\nIl Pomarancio dipinse le pareti della tribuna e la calotta del coro ma le sue pitture furono danneggiate da un fulmine (1783) che si abbatt\u00e9 sulla tribuna. Rimane oggi visibile solamente la gloria sull'abside. La copertura con capriata croll\u00f2 nel 1667. Venne ricostruita a volta. Tra il 1693 e il 1708 vennero edificate le cappelle laterali. Nel 1738 venne eretto il campanile. Nell'abside, sopra il coro, si ammira una tavola di Pietro Perugino raffigurante \"La Madonna fra i santi protettori Gervasio e Protasio\", che tengono in mano due orifiammi con l'antica arme cittadina e i SS Pietro e Paolo. Nelle cappelle si possono ammirare opere di allievi del Perugino come Domenico Paride Alfani e Giacomo di Guglielmo oltre alla tela d'altare realizzata da Niccol\u00f2 Circignani e Salvio Savini. Tra le varie opere \u00e8 presente un simulacro in legno del XVI secolo di probabile attribuzione a Giovanni Tedesco.\nLa cripta.\nSotto l'abside della cattedrale sono visibili i resti di un'antica costruzione fatta con colonne e pilastri sostenenti quattro archi che vanno a riunirsi in un pilastro centrale di forma ottagonale. Questo locale era destinato a ricevere le salme dei vescovi; queste, successivamente vennero rimosse e portate in cattedrale. Fu costruita forse sulle rovine del tempio pagano esistente in epoca etrusca e romana e della chiesa cristiana fondata da Vestina nel V secolo. Si \u00e8 giunti a questa conclusione poich\u00e9 questa fabbrica \u00e8 preesistente alla chiesa romanica.\nIl convento e la chiesa di San Francesco.\nLa documentazione storica attesta che circa l'anno 1280, i padri francescani acquistarono dai monaci benedettini un oratorio dedicato a san Bartolomeo con una casetta e una modesta porzione di terreno su cui fabbricarono il presente convento e una spaziosa chiesa di cui non se ne conosce la struttura poich\u00e9 distrutta nel 1776 ad eccezione della facciata, rimasta originale fino al rosone e nella sua altezza complessiva. Internamente la chiesa \u00e8 stata completamente rinnovata secondo il gusto del tempo e resa molto luminosa. Il campanile fu costruito (o forse ricostruito) nel 1600 come leggibile dall'incisione su un mattone. Del primitivo convento rimane un solo muro ove restano visibili finestre piccolissime in corrispondenza delle celle dei frati. Nel secolo XV, a causa dell'aumento della comunit\u00e0 religiosa francescana, vennero distrutti 3 lati della fabbrica per aumentarne l'ampiezza e la lunghezza del complesso e si cre\u00f2 all'interno del cortile un nuovo portico dove venne mantenuto l'antico oratorio di S. Bartolomeo. Va ricordato che nel 1426, S. Bernardino da Siena soggiorn\u00f2 a Castel della Pieve e all'interno proprio di questo oratorio istitu\u00ec la Confraternita della Misericordia che vi rimase fino al 1567. Successivamente divenne il refettorio dei francescani. Al suo interno si trova un importante affresco del secolo XIV, \"La Crocifissione\", popolarmente noto come il \"Pianto degli Angeli\", la cui attribuzione al pittore senese Jacopo di Mino del Pellicciaio \u00e8 oggi accettata dalla critica senza riserve. Con il tempo l'azzurro oltremare del fondo \u00e8 sparito lasciando visibile il colore scuro della preparazione sottostante. Anteriormente, alcuni caratteri della scuola senese, in particolare di quella del Barna, fecero credere che l'autore dell'affresco fosse Nicola di Bonifazio Senese, il quale verso la fine del Trecento, si trasfer\u00ec a Castel della Pieve. Per sei secoli i religiosi conventuali abitarono questa struttura e nel 1860 l'abbandonarono. La chiesa oggi \u00e8 intitolata alla Madonna di Fatima e nei locali del vecchio convento rimane l'oratorio.\nAltro.\nNel territorio comunale, da segnalare la chiesetta della Madonna della Sanit\u00e0, a 2\u00a0km a sud del capoluogo: vecchio romitorio con timpano romanico, e all'interno, al di sopra dell'altare, si trova una tela della scuola del Perugino. Molto interessante, soprattutto, il borgo-castello di Salci\nche fu un ducato autonomo dei Bandini e dei Bonelli per 292 anni, fino all'Unit\u00e0 d'Italia.\nIl borgo di Salci.\nLe prime notizie di questo borgo, abbandonato, risalgono al 1243, anno scelto da Federico II per definire i confini dei possedimenti di Castel della Pieve. La strada per Salci fu realizzata solo nel 1834 (sotto il penultimo duca Pio Camillo I Bonelli) sulla traccia dell'antico percorso.\nLa posizione strategica del minuscolo territorio (0,03\u00a0km\u00b2 circa) tra Citt\u00e0 della Pieve ed Orvieto e di \"cuscinetto\" tra due pi\u00f9 grandi Stati (Granducato di Toscana e Stato Pontificio) ne aveva fatto fin dal medioevo oggetto di aspre contese.\nIl borgo appartenne per molto tempo ai Bandini di Castel della Pieve (dove si ammira ancora il loro palazzo), discendenti dal condottiero Vanni.\nNel 1568 Pio V elev\u00f2 la signoria al rango di ducato concedendolo a Lucrezia Bandini, unica figlia di Bandino III e di Giulia Cesarini.\nLa scomparsa nel 1570 della duchessa port\u00f2 il piccolo feudo pontificio ai piemontesi Bonelli (Michele e il fratello Cardinale Alessandrino), congiunti di papa Pio V che ne furono titolari fino al 1860.\nNel 1886 il borgo fu venduto a Vittoria di Mirafiori, figlia di Vittorio Emanuele II di Savoia e di Rosa Vercellana che fece edificare nei dintorni un castello neogotico. Successivamente il borgo fu incamerato dal comune di Citt\u00e0 della Pieve.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 859 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania 214 2,73%\nAlbania 200 2,55%\nInfrastrutture e trasporti.\nStrade.\nCitt\u00e0 della Pieve \u00e8 attraversata dalla strada statale 71 Umbro Casentinese Romagnola, che ivi, al km 74+200, si congiunge con la strada statale 220 Pievaiola. Inoltre a fianco della frazione pievese di Ponticelli si trova l'autostrada A1 Milano-Napoli.\nFerrovie.\nIl comune era servito dalla stazione di Citt\u00e0 della Pieve, dal 2017 declassata a posto di movimento.\nCultura.\nNon vi sono pi\u00f9 succursali dell'Universit\u00e0 di Perugia, ma vi \u00e8 l'Universit\u00e0 della Terza Et\u00e0 (oggi Libera Universit\u00e0 di Citt\u00e0 della Pieve)\nMedia.\nTelevisione.\nA Citt\u00e0 della Pieve sono stati girati gli episodi delle prime sei stagioni della serie TV \"Carabinieri\". Il set \u00e8 stato l'antico Seminario Diocesano oggi riconvertito e sede dell'Istituto Professionale di stato Italo\nCalvino di Citt\u00e0 della Pieve in via Santa Maria Maddalena 34 - e il bar \"Matucci\" in Piazza Matteotti.\nCinema.\nNella campagna pievese e nella piazza antistante Palazzo della Corgna i fratelli Paolo e Vittorio Taviani girarono le scene iniziali del film \"San Michele aveva un gallo\".\nEventi.\nAttorno a Ferragosto si svolge il \"Palio dei Terzieri\". Una manifestazione che ha la durata di circa 10 giorni e va a concludersi con la gara della \"caccia al toro\" tra i \"Terzieri\": \"Borgo dentro\", \" Casalino\" e \"Castello\". Il \"palio\", inventato nel 1972 da Don Oscar Carbonari, con forti richiami religiosi, \u00e8 la manifestazione pi\u00f9 grande e attiva del paese.\nUna volta all'anno, nella prima domenica d'estate (19-21 giugno), ha luogo la \"Infiorata di San Luigi Gonzaga\" (protettore del Terziere Casalino), importante festa cittadina in cui la strada principale viene coperta di composizioni formate da petali di fiori.\nNel periodo di Natale viene allestito un presepe monumentale nei sotterranei di Palazzo della Corgna. La rappresentazione si estende per oltre 400 metri quadrati di superficie. Ad ogni edizione, il presepe propone un tema diverso.\nLa domenica e il luned\u00ec di Pasqua il Terziere Borgo Dentro organizza nei sotterranei di Palazzo Orca i \"Quadri Viventi\" ispirati alla Passione Morte e Resurrezione di Ges\u00f9 Cristo.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata lavorazione del ferro battuto, finalizzata alla produzione di lampadari, lanterne, attrezzi domestici ed oggetti raffiguranti animali."}
{"id": "1201776", "revid": "2175", "url": "https://it.wikipedia.org/wiki?curid=1201776", "title": "Vasili Jakovlevi\u010d \u010ci\u010dagov", "text": ""}
{"id": "1201778", "revid": "26751", "url": "https://it.wikipedia.org/wiki?curid=1201778", "title": "Ecolocazione", "text": ""}
{"id": "1201783", "revid": "28592", "url": "https://it.wikipedia.org/wiki?curid=1201783", "title": "Aleksandr Ivanovich Lebed", "text": ""}
{"id": "1201786", "revid": "78273", "url": "https://it.wikipedia.org/wiki?curid=1201786", "title": "Nikolai Nikolaevich Yudenich", "text": ""}
{"id": "1201788", "revid": "10125", "url": "https://it.wikipedia.org/wiki?curid=1201788", "title": "Cancerogenesi", "text": ""}
{"id": "1201791", "revid": "123062853", "url": "https://it.wikipedia.org/wiki?curid=1201791", "title": "Periodo Asuka", "text": "Con il termine periodo Asuka si indica il primo periodo buddhista della storia del Giappone, racchiuso convenzionalmente tra il 550 e il 700. Deve il suo nome ad Asuka ky\u014d, che fu spesso la capitale imperiale in quel periodo. Con l'introduzione della nuova religione, se ne determin\u00f2 un profondo impulso su tutta la cultura successiva del Giappone. Fu anche considerato il periodo iniziale dell'era classica del paese.\nLa data convenzionale di inizio del periodo varia, a seconda delle fonti, tra il 538 ed il 552, quando ebbe luogo l'introduzione ufficiale del buddhismo alla corte di Yamato, proveniente dal vicino regno coreano di Baekje, e si considera concluso con lo spostamento della capitale a Nara, nel 710. Alcune fonti fanno risalire la conclusione del periodo all'ascesa al trono da parte dell'imperatore Tenji, nel 668.\nL'introduzione del Buddhismo.\nAl momento dell'arrivo del Buddhismo in Giappone, la posizione pi\u00f9 alta dello stato era occupata dal capo del clan Soga, sin da quando, nel I secolo d.C., il loro leggendario capostipite Takenouchi Sukune fu primo ministro dell'imperatore Keik\u014d. I Soga, che si succedettero nella carica di , ebbero grande rispetto per le culture straniere e furono di importanza capitale nella diffusione della nuova religione.\nLoro avversari furono i membri del clan Mononobe, comandanti in capo dell'esercito, che osteggiarono l'introduzione della nuova religione. Spalleggiati dal clan Nakatomi, i cui capi erano i maestri cerimonieri dei sacri riti ancestrali shintoisti di corte, i Mononobe diedero inizio ad un sanguinoso periodo di lotte che videro il clan Soga vincitore, anche grazie alla neutralit\u00e0 del clan Otomo, i cui capi erano gli ammiragli della flotta.\nNonostante la supremazia dei Soga, le tensioni interne si accentuarono quando il re Meirei di Baekje, nel 552, invi\u00f2 in dono all'imperatore Kinmei dei sacri testi buddhisti ed una statua del Buddha Shakyamuni: l'esitazione dell'imperatore nell'accettare il dono e le lunghe discussioni all'interno del consiglio imperiale ebbero ripercussioni sull'opinione pubblica. Il dono fu infine accettato, ma quando un'epidemia di vaiolo colp\u00ec il paese, i nemici dei Soga sparsero l'opinione che si trattasse di una punizione degli , per aver accolto in patria un idolo pagano. La statua venne quindi gettata in un lago ed i libri furono bruciati. A tutt'oggi la scultura dorata \u00e8 considerata tra le pi\u00f9 grandi perdite dell'antichit\u00e0 insieme alla biblioteca di Alessandria.\nNonostante la temporanea vittoria degli osteggiatori del Buddhismo, il culto si era gi\u00e0 parzialmente diffuso in Giappone ed i suoi principi erano gi\u00e0 noti in molte regioni quando, nel 552, giunsero da Baekje i due monaci Donyei e Doshin, recando con s\u00e9 sacri testi e sculture buddhiste. Dieci anni dopo, dalla Cina giunse anche il viaggiatore Chiso, con un altro carico di immagini e sculture. Nonostante questi tre personaggi possano essere considerati gli unici importatori di cultura buddhista del periodo Asuka, la nuova religione si diffuse in modo efficace.\nAl primo ministro Soga no Umako si deve la realizzazione dei primi templi buddhisti, eretti per ospitare i ricchi doni frequentemente inviati dai regni coreani di Baekje [ Kudara] e Silla [ Shiragi]. Nel 573 nacque il principe Umayado, detto anche Sh\u014dtoku, considerato il primo membro della famiglia imperiale a divenire buddhista. Nel periodo della sua adolescenza, le lotte tra i clan rivali culminarono nella battaglia di Shigisan, durante la quale le armate condotte da Umako sbaragliarono le forze nemiche, provocando la morte dei capi dei clan Mononobe e Nakatomi. Fu l'inizio del periodo che vide i Soga dominare la scena politica del Giappone e che si sarebbe protratto fino al 645.\nUmako si valse dell'aiuto del principe Umayado nell'introduzione di quelle importanti riforme che cambiarono radicalmente la vita del paese. Il buddhismo divenne la religione ufficiale di corte e furono invitati da Baekje progettisti e carpentieri specializzati in edilizia sacra che costruirono maestosi complessi templari buddhisti, tra i quali il celebre Asukadera nella capitale Asuka ky\u014d, nell'odierna prefettura di Nara. Nelle fondamenta di un pilastro del tempio principale vennero sepolte, il 15 gennaio 593, alcune sacre Reliquie del Buddha. Il nuovo imperatore Sushun fu posto sul trono da Umako, che ne dispose a piacimento, fino al punto di farlo uccidere quando questi si ribell\u00f2 dopo 5 anni di regno.\nTali eventi segnarono il trionfo definitivo del clan Soga, che si issarono al vertice della gerarchia governativa della corte di Asuka-ky\u014d, e la temporanea interruzione delle ostilit\u00e0 tra i clan nobiliari. Nel 588, Umako favorisce l'ascesa al trono dell'imperatrice Suiko, alla quale affianca l'anno dopo il di lei nipote Umayado in qualit\u00e0 di reggente.\nL'unit\u00e0 di intenti tra Soga no Umako, Suiko, ed il reggente Umayado port\u00f2 ad una serie di eventi epocali che avrebbero trasformato il Giappone in un paese moderno, allineandolo ai grandi stati del continente sotto ogni profilo. Fu fatto costruire il grande complesso templare buddhista , tuttora uno dei pi\u00f9 famosi del paese, che fu eretto nei pressi del porto imperiale di Naniwa, l'odierna Osaka, per dimostrare ai visitatori d'oltremare lo splendore della corte e del paese intero. Attorno ai templi ebbero sede le nuove , che avevano lo scopo di innalzare il livello di civilizzazione del paese: il Ky\u014dden-in (istituto per la religione e l'istruzione), l'Hiden-in (istituto di assistenza sociale), il Ry\u014dby\u014d-in (ospedale), ed il Seiyaku-in (farmacia). In seguito, sarebbero stati costruiti altri templi importanti, tra cui l'H\u014dry\u016b-ji, eretto nei territori della famiglia di Umayado, a Ikaruga.\nFurono riorganizzati i ranghi della societ\u00e0 secondo criteri ispirati al confucianesimo, assegnando i pi\u00f9 alti in base ai meriti, e non pi\u00f9 in base alle discendenze familiari. Vennero rafforzati i legami con i feudi lontani, concedendo terre ed un margine di autonomia ai signori di tali feudi, e venne ufficialmente adottata a corte la scrittura in caratteri cinesi.\nNel 604 fu compilata la costituzione di 17 articoli, che fissava i codici di comportamento di governanti e sudditi nell'ambito di una societ\u00e0 buddhista, e che sarebbe rimasta in vigore fino al 1890.\nI principi della costituzione.\nIl documento redatto da Umayado ebbe enorme importanza nella storia giapponese e meravigli\u00f2 gli intellettuali moderni per il livello di cultura e illuminazione. Fondata sui principi del confucianesimo, la costituzione partiva dalla necessit\u00e0 della devozione al sovrano, per arrivare a commentare diffusamente i s\u00fbtra, che il principe aveva studiato in cinese. La costituzione decret\u00f2 definitivamente l'adozione dei principi di N\u0101g\u0101rjuna, che vennero tradotti dal testo originale ed applicati senza forzature alla cultura giapponese in modo efficace.\nQuando, nel 621, il venerato principe Umayado mor\u00ec, l'evento nefasto venne riconosciuto da molti come la fine di un'epoca illuminata durata quarant'anni, la prima senza lotte da molto tempo.\nTramonto del clan Soga.\nL'accumulo di tanto potere accrebbe l'ambizione del nuovo \u014comi Soga no Emishi, figlio del defunto Umako, che arrog\u00f2 a s\u00e9 ed al figlio Soga no Iruka prerogative fino ad allora ad esclusivo appannaggio del sovrano. Costru\u00ec il proprio Kofun di dimensioni e sfarzo mai visti prima, cinse la testa del figlio con una corona e lo nomin\u00f2 ministro imperiale. Dopo che nel 643 Iruka fece uccidere il probabile erede al trono, il principe Yamashiro \u014ce, la famiglia reale, guidata dal principe Nakano \u014ce, radun\u00f2 a s\u00e9 le fazioni che si opponevano ai Soga, tra le quali i Nakatomi, che al contrario dei Mononobe erano sopravvissuti alla disfatta di Shigisan, ed un ramo minore dello stesso clan Soga.\nNel 645 Soga no Iruka fu ucciso mentre riceveva un ambasciatore coreano, in un complotto ordito da Nakano \u014ce e da Nakatomi no Kamatari, capo del clan Nakatomi. Emishi chiam\u00f2 a raccolta i suoi seguaci ma, tradito dal ramo dei Soga che si era alleato ai Nakatomi, dovette ritirarsi e si suicid\u00f2 dando fuoco alla propria casa. Nel corso dell'evento andarono a fuoco preziosi documenti riguardanti la dinastia imperiale giapponese e la stessa famiglia Soga.\nRestaurazione shinto.\nCon la distruzione del clan Soga, ebbe inizio un nuovo corso alla corte di Yamato, Nakano \u014ce pose sul trono imperiale prima lo zio, che divent\u00f2 l'imperatore K\u014dtoku, poi la madre, che divent\u00f2 l'imperatrice Saimei, alla quale sarebbe succeduto, dopo la morte avvenuta nel 661, con la carica di reggente. Nel 668 divent\u00f2 imperatore e sarebbe passato alla storia con il nome di Tenji. Nakatomi no Kamatari sostitu\u00ec l'\u014comi ai vertici della nobilt\u00e0 di corte con il nuovo titolo di . Gli venne assegnato il feudo ed il nome di Fujiwara, e divenne cos\u00ec il capo-stipite del nuovo clan Fujiwara, che avrebbe monopolizzato la politica del paese fino alla fine del XII secolo.\nIl buddhismo, a cui si erano convertite gran parte delle famiglie nobiliari, perse importanza in favore dello shintoismo, ma si continu\u00f2 il processo di sincretismo tra le due religioni. L'ordinamento statale venne riorganizzato con gli editti di riforma di Taika del 646, attraverso i quali il potere venne accentrato maggiormente nella capitale, con l'abolizione dei titoli di tipo feudale conferiti ai capi-clan delle altre province giapponesi. Nella stesura di tali editti vennero osservati i principi del confucianesimo, che erano ormai stati assorbiti dal popolo giapponese.\nAlcuni membri del clan Soga continuarono ad avere importanti incarichi ed alcune delle loro discendenti sposarono alcuni degli imperatori di quel tempo, ma il potere della famiglia era ormai definitivamente declinato. Secondo alcuni storiografi, il periodo Asuka coincide con il periodo relativo al potere dei Soga, che si era aperto con l'introduzione ufficiale del buddhismo a corte e si era chiuso con la distruzione del clan e la restaurazione dello shintoismo."}
{"id": "1201792", "revid": "1305887", "url": "https://it.wikipedia.org/wiki?curid=1201792", "title": "Il 5 maggio", "text": ""}
{"id": "1201793", "revid": "287204", "url": "https://it.wikipedia.org/wiki?curid=1201793", "title": "Asplenium ruta-muraria", "text": "La ruta di muro (Asplenium ruta-muraria ) \u00e8 una pianta della famiglia Aspleniaceae.\nEtimologia.\nAsplenio deriva dal greco splen (milza), per la credenza degli antichi che alcune specie di queste felci avessero la virt\u00f9 di guarire le malattie della milza.\nDescrizione.\nPianta perenne, foglie lunghe 5\u201315\u00a0cm; con picciolo breve e lamina bi-tripennata, coriacea e glauca, con segmenti e divisioni minori di forma assai variabile; sori 3-4 volte pi\u00f9 lunghi e pi\u00f9 larghi.\nHabitat.\n\u00c8 molto comune ovunque; si trova su rupi e muri fino a 1800 m.\nPeriodo di sporificazione.\nGiugno - Settembre."}
{"id": "1201794", "revid": "62004", "url": "https://it.wikipedia.org/wiki?curid=1201794", "title": "Scarpa d'Oro", "text": ""}
{"id": "1201796", "revid": "29244", "url": "https://it.wikipedia.org/wiki?curid=1201796", "title": "Ruta di muro", "text": ""}
{"id": "1201798", "revid": "1705737", "url": "https://it.wikipedia.org/wiki?curid=1201798", "title": "Carica alla baionetta", "text": "La carica alla baionetta \u00e8 una tattica militare usata in battaglia dalla fanteria, che consiste nello sferrare un attacco frontale in campo aperto contro le linee nemiche. Venne adoperata a partire dal XVI secolo, e cadde in disuso dalla fine della prima guerra mondiale come tattica di combattimento della prima linea.\nDescrizione.\nQuesta strategia consisteva nell'utilizzo della baionetta, un'arma bianca, allo scopo di uccidere il nemico nei combattimenti corpo a corpo. Nel caso all'estremit\u00e0 del fucile non dovesse essere presente una baionetta, essa veniva sostituita da qualsiasi oggetto in grado di provocare una ferita da taglio potenzialmente fatale, come ad esempio pugnali ed altre armi da taglio.\nLa tattica cadde in disuso con l'avvento delle mitragliatrici, durante la prima guerra mondiale, che seppur era consuetudine l'assalto \"all'arma bianca\", spesso finiva con un massacro.\nAltri tipi di assalti (solo corpo a corpo) avvenivano pi\u00f9 raramente nella seconda guerra mondiale e nella guerra del Vietnam, gi\u00e0 allora considerata una tattica obsoleta.\nLa tattica nell'et\u00e0 moderna.\nLa tattica della baionetta fu sviluppata in Europa alla fine del XVI secolo. Le baionette erano costituite perlopi\u00f9 da spade o da lunghi coltelli, non sempre posti all'estremit\u00e0 al fucile. All'epoca la baionetta non veniva usata come arma principale, ma come arma di riserva nel caso in cui quella principale (fucile o pistola) dovesse venir meno o in caso di esaurimento delle munizioni.\nNelle battaglie settecentesche o ottocentesche, l'assalto alla baionetta veniva considerato l'evento finale di una battaglia, con lo scontro diretto delle due fazioni.\nLa carica alla baionetta nella prima guerra mondiale.\nAllo scoppio della prima guerra mondiale, la carica alla baionetta era ancora considerata una valida strategia di attacco. Tra le teorie belliche basate su questa tattica, abbiamo ad esempio l'offensiva ad oltranza, strategia elaborata dagli alti comandi dell'esercito francese. Fu usata perlopi\u00f9 nei primi anni di guerra, quando si credeva di poter vincere la guerra tramite una rapida invasione frontale. Tuttavia, questa tecnica comport\u00f2 perdite elevatissime da parte della fanteria che la applicava, grazie all'uso di filo spinato e mitragliatrici, che mentre il primo rallentava la fanteria all'attacco, le mitragliatrici la falcidiavano.\nUna volta valutato che gli attacchi frontali alla baionetta non producevano grossi risultati, se non perdite, gli alti comandi preferirono passare alla guerra di trincea, quindi aumentando il numero delle trincee sul campo di battaglia incrementando il fuoco dell'artiglieria per indebolire il pi\u00f9 possibile il nemico prima dell'attacco.\nImpieghi attuali.\nCome sopracitato, subito dopo la prima guerra mondiale, data la scarsa efficacia di tale arma, l'utilizzo della baionetta cadde in disuso nelle operazioni di prima linea. Attualmente riveste ruoli marginali, come la rappresentanza nelle parate militari, ma \u00e8 usata anche nell'addestramento della fanteria, allo scopo di aumentare il morale e l'aggressivit\u00e0 dei soldati.\nLe baionette, oggigiorno, trovano impiego anche come coltelli da sopravvivenza, come l'M9 americana e l'AKM sovietica utilizzati per gli scopi pi\u00f9 disparati."}
{"id": "1201803", "revid": "1543377", "url": "https://it.wikipedia.org/wiki?curid=1201803", "title": "Pink Hanamori", "text": "Biografia.\nPink Hanamori debutta nel 2000 con \"Miss Dieter Heroine\", manga breve in un solo capitolo che vince il premio degli esordienti indetto dalla rivista Nakayoshi. Successivamente pubblica altri one shot, \"Spogliati per me\", \"Cherry Blossom\" e \"Moonlight Goddess Diana\", raccolti nell'ultimo numero di \"Mermaid Melody - Principesse sirene\", la sua opera pi\u00f9 nota, cominciata nel 2002 e terminata nel 2005 al settimo tank\u014dbon, adattata anche in un anime omonimo. Dal 2005 al 2007 pubblica \"Yume Yume Yu Yu\", raccolto in 3 volumetti. Seguono \"Himitsu no Darling\" e il remake de \"La principessa Zaffiro\", su testi di Natsuko Takahashi, serializzato dal 2008 al 2009 con il titolo \"Sapphire: Ribbon no Kishi\".\nHa una sorella, Eriko Hata.\nOpere.\nTutti i manga di Pink Hanamori sono stati pubblicati sulla rivista giapponese Nakayoshi. In Italia, le uniche opere, edite da Play Press Publishing, sono \"Mermaid Melody - Principesse sirene\", \"Spogliati per me\", \"Moonlight Goddess Diana\" e \"Cherry Blossom\"."}
{"id": "1201805", "revid": "339392", "url": "https://it.wikipedia.org/wiki?curid=1201805", "title": "Stahl Riesa", "text": ""}
{"id": "1201806", "revid": "399", "url": "https://it.wikipedia.org/wiki?curid=1201806", "title": "Raymonda", "text": "Raymonda () \u00e8 un balletto, in 3 atti e 4 scene, su musica di Aleksandr Konstantinovi\u010d Glazunov del 1898. La coreografia fu di Marius Petipa, famoso \"ma\u00eetre de ballet\" dei Teatri Imperiali di San Pietroburgo. Il libretto fu scritto da Petipa stesso in collaborazione con la giornalista Lydia Pashkova; le scene furono allestite da Oreste Allegri.\nRappresentato a San Pietroburgo per la prima volta dal Balletto Imperiale al Teatro Mariinskij il 7 (calendario giuliano) o il 19 (calendario gregoriano) gennaio 1898 con la direzione orchestrale di Ivan Vsevolo\u017eskij e interpreti principali Pierina Legnani (Raymonda), Sergej Legat (Jean de Brienne), Nikolaj Legat, e Pavel Gerdt, il balletto \u00e8 famoso soprattutto per il \"Grand Pas Classique\" noto con il titolo di \"Grand Pas Classique Hongrois\" del 3\u00b0 atto, spesso rappresentato da solo, indipendentemente dal balletto intero.\nIl successo di \"Raymonda\" \u00e8 dovuto essenzialmente a una musica gradevole i cui temi semplici e aggraziati devono molto a \u010cajkovskij pur senza avere la profondit\u00e0 e la grande espressivit\u00e0 del modello. Anche l'aspetto coreografico ebbe molta fortuna: l'argomento, molto semplice, \u00e8 servito in effetti a creare situazioni che danno origine a molteplici numeri di danza creati per mettere in luce le abilit\u00e0 e le capacit\u00e0 dei ballerini solisti.\nTrama.\nPrimo atto.\nRaymonda \u00e8 promessa sposa del cavaliere Jean de Brienne. Mentre festeggia il compleanno la giovane riceve la notizia che il fidanzato sta per tornare dalle Crociate; l'atmosfera \u00e8 allegra, le damigelle danzano con i paggi e dei cavalieri suonano il liuto. La contessa Sybilla, zia di Raymonda, rimprovera i giovani per la troppa allegria e porta l'attenzione alla statua della Dama Bianca, un'antenata che sorveglia le tradizioni familiari. Un messaggero comunica l'arrivo di Jean de Brienne e Raymonda riceve la lettera dell'annuncio. Improvvisamente giunge un cavaliere saraceno, Abderaman, che inizia a corteggiare con insistenza la giovane e la riempie di doni, ma lei, sdegnata, lo rifiuta. La festa continua, poi quando quasi tutti vanno via, Raymonda rimane con pochi amici che, stanchi, si addormentano. Improvvisamente la statua della Dama Bianca si anima e scende dal piedistallo, porta la giovane in giardino e, in una visione, le fa vedere il fidanzato, lei si getta fra le sue braccia per rendersi subito conto che davanti ha Abderaman che cerca di prenderla con la forza. La giovane grida e cade a terra svenuta; quindi la visione scompare.\nSecondo atto.\nDurante la festa Raymonda aspetta l'arrivo di Jean; giunge Abderaman che tenta di nuovo di rapire la giovane con l'aiuto dei suoi fidi. Finalmente giunge Jean de Brienne insieme al Re e sfida a duello il rivale, sconfiggendolo. La Dama Bianca interviene e scompare subito con il saraceno. Il Re pu\u00f2 dunque benedire le nozze di Raymonda e Jean.\nTerzo atto.\nSi iniziano i preparativi per le nozze; arrivano gli invitati in processione, i nobili con il relativo seguito, la coppia reale e infine gli sposi. La festa inizia con una Danza ungherese e si chiude con una grandiosa Apoteosi a cui partecipano tutti gli invitati.\nStruttura del balletto.\nAtto I (scena 1) \u2014 La f\u00eate de Raymonda'\nAtto I (scena 2) \u2014 Visions\nAtto I (scena 3) \u2014 L'aurore\nAtto II \u2014 Cour d'amour\nAtto III \u2014 Le festival des noces\nAltre coreografie.\nIl balletto \u00e8 stato messo in scena molte volte dalla prima rappresentazione; il Balletto Bol'\u0161oj ne cur\u00f2 un'edizione nel 1900 con la coreografia di Aleksandr Alekseevi\u010d Gorskij. Le altre produzioni importanti sono state quelle di Michel Fokine per i Ballet Russes (1909) e di Anna Pavlova per la sua compagnia itinerante (1914). In Europa Raymonda arriv\u00f2 solo nel 1935 a Londra ad opera del \"Balletto nazionale della Lituania\" in una versione di Nicholas Zverev. In seguito fu rappresentata da George Balanchine e Alexandra Danilova per il Ballet Russe de Monte Carlo nel (1946), da Konstantin Sergeev per il Kirov Ballet (1948); Rudol'f Nureev rivisit\u00f2 la versione di Petipa nel 1964 che fu rappresentata anche al \"Teatro Nuovo\" di Spoleto. Sempre Nureev con Margot Fonteyn interpret\u00f2 il terzo atto al Festival internazionale del balletto di Nervi il 28 giugno 1968. Nel 1976 fu realizzata una nuova versione al Teatro di San Carlo a Napoli con la regia di Beppe Menegatti e interpreti Carla Fracci e Burton Taylor; ancora nel 1984 si ebbe la versione di Jurij Grigorovi\u010d per il Balletto del Bol'\u0161oj, nel 2004 di Anna-Marie Holmes (in una riduzione in due atti) per il \"Balletto nazionale finlandese\", una versione poi messa in scena anche dall'American Ballet Theatre (2004) e dal Balletto nazionale olandese nel (2005). Carla Fracci interpret\u00f2 nuovamente Raymonda nel 2008 per il balletto del Teatro dell'Opera di Roma.\nMolte produzioni, tra cui quella del Royal Ballet, si basano e si sono basate solo su estratti dal balletto, la maggior parte delle quali prese dal \"Grand Pas Classique Hongrois\" del terzo atto, che \u00e8 considerato uno dei capolavori di Marius Petipa.\nOrganico.\nTre flauti, due oboi, tre clarinetti, due fagotti, quattro corni, tre trombe, tre tromboni, basso tuba, timpani, archi"}
{"id": "1201815", "revid": "1313191", "url": "https://it.wikipedia.org/wiki?curid=1201815", "title": "Saxifraga cintrana", "text": "Saxifraga cintrana \u00e8 una pianta appartenente alla famiglia delle Saxifragaceae, endemica del Portogallo.\nIl Catalogue of Life non elenca alcuna sottospecie."}
{"id": "1201817", "revid": "29244", "url": "https://it.wikipedia.org/wiki?curid=1201817", "title": "Saxifraga bulbosa", "text": ""}
{"id": "1201818", "revid": "1652134", "url": "https://it.wikipedia.org/wiki?curid=1201818", "title": "Juliusz S\u0142owacki", "text": "\u00c8 stato un poeta romantico, annoverato nel gruppo dei Tre Bardi, ovvero dei tre grandi poeti nazionali polacchi, insieme a Adam Mickiewicz e Zygmunt Krasi\u0144ski.\nBiografia.\nNato a Kremenec', nel territorio dell'Impero russo, studi\u00f2 a Vilnius, dove suo padre, anch'egli un letterato, era professore di lingua polacca alla locale Universit\u00e0. Sin da giovane venne fortemente influenzato dalla poesia di Lord Byron e di Shakespeare.\nLe sue prime opere attingevano ad episodi storici, spesso con un particolare gusto per l'esotico ed il mondo orientale, o erano tragedie che attingevano comunque da episodi storici. Di questo periodo sono anche le sue traduzioni in lingua polacca di Alphonse de Lamartine e Tommaso Moro.\nAgli inizi del 1829 si trasfer\u00ec a Varsavia, dove aveva ottenuto un posto di impiegato amministrativo, ed ebbe cos\u00ec occasione di assistere di persona ai fatti dell'insurrezione polacca di novembre del 1830-31, che influenzarono fortemente la sua creativit\u00e0 artistica dandole un pi\u00f9 forte tono nazionalistico.\nDopo aver scritto tre poemi di stampo patriottico, che lo resero celebre al pubblico polacco, part\u00ec in missione diplomatica per Londra, trasferendosi in seguito a Parigi, seguendo le orme di molti altri dissidenti politici polacchi nella Grande Emigrazione.\nCon grande ironia della sorte la prima raccolta poetica pubblicata in Francia non raccolse alcun successo nella sua madrepatria.\nMor\u00ec di tubercolosi a Parigi il 3 aprile 1849."}
{"id": "1201819", "revid": "1534511", "url": "https://it.wikipedia.org/wiki?curid=1201819", "title": "Skip reentry", "text": "Lo skip reentry (letteralmente \"rientro a balzi\") \u00e8 una tecnica di rientro atmosferico che impiega uno o pi\u00f9 \"salti\" successivi al di fuori dell'atmosfera per ottenere una grande gamma di ingressi possibili o per rallentare la sonda prima dell'entrata finale, diminuendo cos\u00ec l'enorme quantit\u00e0 di calore che \u00e8 solitamente generato nelle discese pi\u00f9 veloci. Questa tecnica permette di raggiungere pi\u00f9 aree dove atterrare, o di raggiungere un punto di atterraggio prestabilito con un maggior numero di tempi di ingresso possibili. Tutto ci\u00f2 \u00e8 importante soprattutto nelle situazioni di aborto della missione.\nLa tecnica.\nIl concetto base \u00e8 quello di \"tagliare\" l'atmosfera con un certo angolo in modo che il velivolo sia spinto all'esterno verso lo spazio (come accade quando un ciottolo salta sulla superficie di un lago). Ogni volta la velocit\u00e0 della sonda viene ridotta cos\u00ec che essa possa alla fine scendere nell'atmosfera a una bassa velocit\u00e0 suborbitale.\nCome l'aerocattura, lo skip reentry richiede una guida precisa. Un angolo di ingresso eccessivamente basso porter\u00e0 a una velocit\u00e0 della navetta troppo alta, con la possibilit\u00e0 di uscire in modo permanente nello spazio se il veicolo supera la velocit\u00e0 di fuga. Un ingresso troppo ripido, tuttavia, produrr\u00e0 un riscaldamento pi\u00f9 intenso e lo stress termico potrebbe superare i limiti per i quali la navetta \u00e8 progettata, con la possibilit\u00e0 di distruggerla.\nStoria.\nLo skip reentry venne immaginato per la prima volta negli anni 1930, quando una traiettoria suborbitale a balzi venne progettata per il bombardiere tedesco Silbervogel, che non vol\u00f2 mai. La tecnica venne usata per le sonde del Programma Zond nei voli attorno alla Luna, i quali prevedevano un salto prima di atterrare. I salti Zond 6 e 7 furono un successo, anche se la Zond 6 fu in gran parte distrutta nell'impatto al suolo per ragioni indipendenti. Il Modulo di Comando delle missioni del programma Apollo, quando ritornava dalla Luna, era capace di effettuare un salto di ingresso.\nAnche se lo Space Shuttle pu\u00f2 attuare questa tecnica di rientro, la NASA l'ha testata su di esso solo con simulazioni al computer (Scott Horowitz, intervista NASA, 25 gennaio 2007). Non \u00e8 chiaro come lo scudo termico potrebbe comportarsi sotto un riscaldamento rapido, un raffreddamento e un successivo riscaldamento.\nIl modulo d'equipaggio delle Orion sar\u00e0 capace di effettuare lo skip reentry, permettendo di stabilire il sito di atterraggio a partire da una grande quantit\u00e0 di traiettorie d'aborto."}
{"id": "1201820", "revid": "31886", "url": "https://it.wikipedia.org/wiki?curid=1201820", "title": "CODLAG", "text": "Il sistema CODLAG (COmbined Diesel-eLectric And Gas) \u00e8 un sistema di propulsione navale ottenuto modificando il sistema CODAG.\nIl sistema di propulsione CODLAG si basa sull'impiego di motori elettrici direttamente connessi agli assi (generalmente due) delle eliche. I motori vengono alimentati da generatori diesel e per avere velocit\u00e0 maggiori, come avviene in sistemi di propulsione CODAG, viene inserita la turbina a gas che viene disconnessa dal sistema di trasmissione per tornare alla velocit\u00e0 di crociera.\nQuesto sistema che usa i motori diesel sia per la propulsione che per la produzione di energia elettrica per i servizi di bordo riduce notevolmente i costi, poich\u00e9 diminuisce il numero dei motori diesel destinati ai diversi servizi della nave e i motori elettrici necessitano una minore manutenzione. Inoltre potendo i motori elettrici lavorare pi\u00f9 efficacemente in un pi\u00f9 ampio numero di giri, e potendo essere direttamente collegati all'asse dell'elica, risultano pi\u00f9 semplici i sistemi di trasmissione per accoppiare e disaccoppiare i sistemi diesel-elettrici con la turbina a gas. \nAltro vantaggio della trasmissione diesel-elettrica \u00e8 che, non essendo necessaria una connessione meccanica, i generatori diesel possono essere isolati acusticamente dallo scafo della nave, rendendola meno rumorosa. L'isolamento acustico dello scafo, molto usato nei sottomarini risulta molto utile anche in navi di superficie, come quelle impiegate nelle lotta ASW. Abitualmente le navi equipaggiate con sistema CODLAG hanno, come i sottomarini diesel elettrici, batterie ricaricabili che permettono di manovrare silenziosamente senza la necessit\u00e0 di dovere azionare le macchine.\nIl sistema CODLAG non va confuso con il sistema CODAG-elettrico che usa la turbina a gas come un generatore. In questo sistema i motori elettrici non sono collegati direttamente alle eliche come nel sistema CODLAG, ma ad un sistema di ingranaggi che trasmette la potenza erogata dai motori elettrici all'asse dell'elica. Questo sistema \u00e8 adottato nella modernissima nave passeggeri inglese Queen Mary 2.\nNel sistema ci sono tre possibili andature:\nIl sistema CODLAG costituisce la propulsione delle nuovissime fregate FREMM della Marina Militare Italiana.\nCODLAG elettrico.\nIl sistema CODLAG elettrico da non confondere con il sistema CODAG elettrico consiste nell'usare la turbina a gas come un generatore elettrico, affiancandola ai motori diesel-elettrici. L'energia prodotta, oltre che ad alimentare i servizi di bordo della nave, alimenta anche i motori elettrici di propulsione collegati direttamente alle eliche (diversamente dal CODAG elettrico dove i motori elettrici sono collegati alle eliche tramite degli ingranaggi di trasmissione). Questo sistema costituisce la propulsione elettrica integrata ed \u00e8 usato nella nave passeggeri inglese Queen Mary 2 con propulsori azimutali.\nCODLOG.\nNel sistema CODLOG solamente le prime due sono invece le configurazioni possibili, come nelle FREMM francesi."}
{"id": "1201821", "revid": "6340", "url": "https://it.wikipedia.org/wiki?curid=1201821", "title": "Andvarinaut", "text": ""}
{"id": "1201825", "revid": "46291", "url": "https://it.wikipedia.org/wiki?curid=1201825", "title": "Leucojum vernum", "text": "Il campanellino (Leucojum vernum ) \u00e8 una pianta perenne, erbacea ed eretta della famiglia delle Amaryllidaceae.\nEtimologia.\nIl nome del genere (\u201cleucojum\u201d) deriva da due parole greche: \u201cleuk\u00f2s\u201d = bianco e \u201cion\u201d = viola. Probabilmente si fa riferimento sia al colore bianco del fiore che alla profumazione. Quello specifico (\u201cvernum\u201d = primaverile) deriva dal periodo tipico di prima fioritura (fine inverno \u2013 inizio primavera).\nDescrizione.\nLa forma biologica della pianta \u00e8 geofita bulbosa (\"G bulb\"): sono piante provviste di bulbo (\u00e8 l'organo perennante) dal quale, ad ogni nuova stagione, nascono foglie e fiori. L'altezza della pianta pu\u00f2 arrivare fino a 30\u00a0cm (altezza media 15\u00a0cm) ed \u00e8 glabra.\nLa forma di crescita pu\u00f2 essere definita come cespitosa-bulbosa: il bulbo annualmente ingrossandosi forma, alla periferia dello stesso, nuovi bulbilli di rinnovazione disfacendosi naturalmente di quelli vecchi.\nRadici.\nLa radice \u00e8 del tipo fascicolato generata dalla parte inferiore del bulbo.\nFoglie.\nLe foglie (tutte basali e amplessicauli) sono lineari (nastriformi), carnose e lunghe poco meno del fusto. La lamina fogliare \u00e8 canalicolata longitudinalmente e di colore verde scuro sulla pagina superiore. Dimensioni delle foglie: lunghezza 10\u00a0cm; larghezza 0,5 \u2013 1,2\u00a0cm. Rispetto ad altre specie dello stesso genere le foglie presentano un largo sviluppo al momento della fioritura.\nFiori.\nI fiori sono perlopi\u00f9 solitari (infiorescenza pauciflora) e penduli (raramente un fusto fiorale porta 2 fiori). L'infiorescenza di questa specie presenta la caratteristica di possedere una spata patente membranosa (che sovrasta il fiore). Lunghezza della spata: qualche centimetro (3 \u2013 4\u00a0cm).\nQuesta pianta, come frequentemente accade nelle monocotiledoni (liliopsida), non ha un calice e una corolla distinti, per cui il perianzio prende il nome di perigonio, e i sepali-petali del calice-corolla, si chiamano tepali, inoltre essendo di aspetto pi\u00f9 corollino che calicino si chiamano precisamente \u201ctepali petaloidi\u201d.\nI fiori sono profumati (presentano una leggere fragranza) e sono ermafroditi e attinomorfi. La forma \u00e8 quella di una campana (da qui i vari nomi comuni).\nFrutti.\nIl frutto consiste in una capsula loculicida di colore verde e dalla consistenza lievemente carnosa. Dimensione del frutto: 15\u00a0\u2013 18\u00a0mm di diametro.\nBiologia.\nSi riproduce per impollinazione anemofila, ma anche entomofila (impollinazione incrociata, o allogamia, da parte di diversi insetti, soprattutto imenotteri).\nTassonomia.\nVariet\u00e0.\nSono note le seguenti variet\u00e0:\nSinonimi.\nLa specie \"Leucojum vernum\" in altri testi pu\u00f2 essere chiamata con nomi diversi. L'elenco che segue indica i sinonimi pi\u00f9 frequenti:\nUsi.\nFarmacia.\nLa specie \"Leucojum vernum\" \u00e8 velenosa in quanto contiene (specialmente le radici e le foglie) gli alcaloidi \u201cgalanthamina\u201d e \u201clycorina\u201d (possono provocare vomito, capogiri, brividi, ma anche avvelenamento di una certa gravit\u00e0). \u00c8 da evitare quindi l'uso domestico sia in cucina che come \u201cfarmacia popolare\u201d.\nIn Bulgaria la \u201cgalanthamina\u201d \u00e8 usata da oltre cinquant'anni ed \u00e8 ricavata dai bulbi. Ma anche in Turchia, la farmacopea tradizionale, la usa contro la poliomielite. La medicina internazionale riconosce in questi alcaloidi effetti antiumorali, antibatterici, antifungini, antimalarici e insetticidi.\nGiardinaggio.\nLe piante di questa specie sono coltivate nei giardini europei da tempo remoto. Alcune documentazioni attestano che in Inghilterra la coltivazione era attiva gi\u00e0 nel 1596. L'utilizzo prevalente di queste piante \u00e8 nella formazione di giardini rocciosi, muri fioriti, bordure o macchie. Generalmente vengono moltiplicati in Autunno per separazione dei bulbilli."}
{"id": "1201826", "revid": "56620", "url": "https://it.wikipedia.org/wiki?curid=1201826", "title": "Ludovico Pellizzari", "text": "Biografia.\nLaureatosi in giurisprudenza, durante il periodo bellico 1915-1918, fu decorato con due medaglie di bronzo al valor militare.\nSuccessivamente intraprese la carriera di giornalista, diresse \"Il Mattino\" di Napoli e ricopr\u00ec la carica amministrativa di vicepresidente dell'Istituto Nazionale del Nastro Azzurro.\nFu eletto per la prima volta deputato il 6 aprile 1924 nella XXVII legislatura e successivamente nella XXVIII e nella XXIX legislatura. Il 6 febbraio 1943, nominato Senatore, divenne membro della commissione degli affari esteri, degli scambi commerciali e della legislazione doganale.\nIn seguito ricopr\u00ec la carica di consigliere e poi quella di assessore comunale nel comune di Roma.\nFu insignito di numerose onorificenze tra le quali quella dell'ordine della corona d'Italia e quella di cavaliere ufficiale dell'ordine dei S.S. Maurizio e Lazzaro."}
{"id": "1201831", "revid": "307923", "url": "https://it.wikipedia.org/wiki?curid=1201831", "title": "Campanellino", "text": ""}
{"id": "1201832", "revid": "29244", "url": "https://it.wikipedia.org/wiki?curid=1201832", "title": "Campanellino di primavera", "text": ""}
{"id": "1201836", "revid": "15756", "url": "https://it.wikipedia.org/wiki?curid=1201836", "title": "Manihot esculenta", "text": "La manioca (Manihot esculenta ), anche nota come cassava o yuca (da non confondere con la yucca, pianta succulenta dell'America centrale), \u00e8 una pianta della famiglia delle Euphorbiaceae originaria del Sudamerica. Ha una radice tuberizzata commestibile, molto ricca in amido e priva di glutine. La specie \u00e8 coltivata in gran parte delle regioni tropicali e subtropicali del mondo. La radice di manioca \u00e8 in effetti la terza pi\u00f9 importante fonte di carboidrati nell'alimentazione umana mondiale nei Paesi tropicali, assieme all'igname e all'albero del pane, ed \u00e8 una delle principali fonti di cibo per molte popolazioni africane. La radice viene preparata e cucinata in moltissimi diversi modi; tra l'altro, se ne ricava una fecola nota come tapioca. Tutte le variet\u00e0 moderne di \"M. esculenta\" sono prodotte dalla selezione artificiale da parte dell'uomo, partendo da variet\u00e0 naturali.\nStoria.\nPopolazioni selvatiche di \"Manihot esculenta\", sottospecie \"flabellifolia\", progenitrici della cassava coltivata, sono originarie del Brasile centro-occidentale, dove furono coltivate da non oltre anni BP.\nForme di specie coltivate moderne si possono anche trovare come selvatiche nel Brasile del sud. Verso il 4600 a.C., pollini di cassava compaiono nelle pianure del golfo del Messico, nel sito archeologico di San Andr\u00e9s. La pi\u00f9 antica evidenza di cassava coltivata proviene dal sito archeologico della civilt\u00e0 Maya, antico di 1400\u00a0anni, di Joya de Cer\u00e9n, a El Salvador. Con il suo alto potenziale nutritivo, essa \u00e8 diventata un alimento di base per le popolazioni originarie del Sudamerica settentrionale, della Mesoamerica meridionale e dei Caraibi, al tempo dei contatti con il mondo europeo nel 1492.\nLa cassava era un alimento di base delle civilt\u00e0 precolombiane nelle Americhe ed \u00e8 spesso rappresentata nelle arti indigene pre-colombiane. I Moche dipinsero spesso la \"yuca\" nelle loro ceramiche.\nGli spagnoli, durante la loro iniziale occupazione delle isole dei Caraibi, non volevano mangiare cassava o mais, che essi consideravano inconsistenti, pericolosi e non nutrienti. Essi preferivano di gran lunga i cibi spagnoli, specificatamente il pane bianco, l'olio di oliva, il vino rosso e la carne e consideravano la cassava dannosa per gli europei. Per questi cristiani nel Nuovo Mondo, la cassava non era idonea ai riti religiosi poich\u00e9 essa non poteva essere utilizzata per la comunione e divenire Corpo di Cristo. \u00abLa farina di grano era il simbolo della cristianit\u00e0 stessa\u00bb e l'era coloniale del catechismo stabiliva esplicitamente che solo il fior di farina poteva essere usato.\nLa coltivazione e il consumo di cassava continu\u00f2 ci\u00f2 non di meno sia nell'America portoghese sia in quella spagnola. La produzione di massa di pane da cassava divenne la prima industria cubana da parte degli spagnoli, con le navi che partivano per l'Europa dai porti cubani di L'Avana, Santiago di Cuba e Baracoa per portare merci in Spagna, ma i cui marinai avevano bisogno di provviste per il viaggio. Gli spagnoli quindi dovevano riempire le loro imbarcazioni con carne secca, acqua, frutta e grandi quantit\u00e0 di pane di cassava. I marinai si lamentavano che ci\u00f2 causava loro problemi intestinali. Il clima tropicale cubano non era adatto alla coltivazione e il pane di cassava non diventava stantio in fretta come quello di farina normale.\nLa cassava fu introdotta in Africa dal Brasile da mercanti portoghesi nel XVI secolo. Nel medesimo periodo essa venne introdotta in Asia con lo scambio colombiano da mercanti portoghesi e spagnoli, piantata nelle colonie di Goa, Malacca, Indonesia orientale, Timor e le Filippine. Il mais e la cassava sono oggi importanti alimenti di base, che hanno rimpiazzato i raccolti originari africani. Essa \u00e8 anche diventata un alimento importante in Asia, coltivato estensivamente in Indonesia, Thailandia e Vietnam. La cassava \u00e8 talvolta descritta come il \"pane dei tropici\" ma non deve essere confusa con i tropicali ed equatoriali cosiddetti \"alberi del pane\" \"Encephalartos\", \"Artocarpus altilis\" o con il cosiddetto \"frutto del pane\" \"Treculia africana\".\nDescrizione.\nLa radice di manioca \u00e8 lunga e si assottiglia a una estremit\u00e0, come una carota; contiene una polpa dura, bianca o giallastra, racchiusa in una scorza spessa pochi millimetri, ruvida e marrone. Le variet\u00e0 di manioca coltivate per la commercializzazione possono essere lunghe fino a 80\u00a0cm, con un diametro di circa 5 centimetri. Un cordone legnoso corre lungo l'asse del tubero.\nColtivazione.\nTecnica.\nLa manioca viene raccolta a mano, sollevando la parte inferiore del gambo e tirando per estrarre la radice dal terreno. Dopo aver rimosso la radice, i gambi vengono tagliati in pezzi e ripiantati nel terreno prima della stagione umida.\nStoria e impatto economico.\nSi ritiene che la manioca moderna derivi dalla sottospecie \"flabellifolia\", proveniente dal Brasile centro-occidentale. In quest'area la manioca viene coltivata probabilmente da non meno di 10\u00a0000 anni. Il ritrovamento di polline nel sito archeologico di San Andr\u00e9s dimostra la presenza della manioca nel Golfo del Messico 6\u00a0600 anni fa. La pi\u00f9 antica prova certa di coltivazione della manioca \u00e8 stata trovata nel sito Maya di Joya de Cer\u00e9n, in Salvador, e risale a 1\u00a0400 anni fa.\nA motivo delle sue propriet\u00e0 nutrizionali, la manioca divenne una delle coltivazioni principali di diverse popolazioni del Sudamerica settentrionale e dell'America Centrale. L'importanza della yuca (manioca) presso questi popoli \u00e8 testimoniata dalle numerose rappresentazioni artistiche di questa pianta nell'arte precolombiana. I colonizzatori spagnoli e portoghesi nelle Americhe mantennero la produzione di manioca nei territori conquistati.\nOggi la produzione di manioca \u00e8 ancora largamente diffusa (si stimano circa 184 milioni di tonnellate di radici di manioca prodotte nel 2002); il continente dove la si produce in misura maggiore \u00e8 l'Africa (99,1 milioni di tonnellate nel 2002), seguita dall'Asia (51,5 milioni di tonnellate) e da America Latina e Caraibi (33,2 milioni di tonnellate). Il primo produttore mondiale \u00e8 la Nigeria.\nUsi.\nImpiego alimentare.\nPreparazione.\nLa radice di manioca pu\u00f2 essere cucinata in una grande variet\u00e0 di modi, molti dei quali identici a quelli impiegati per le patate. La si pu\u00f2 mangiare bollita, eventualmente schiacciata in forma di pur\u00e8; dopo la bollitura o la cottura a vapore pu\u00f2 essere affettata o ridotta in piccoli pezzi e fritta come le patatine o arrostita come le patate al forno.\nLa manioca pu\u00f2 essere anche pestata in impianti tradizionali, chiamati \"casas de farinha\" per ottenere una fecola o farina insapore nota come tapioca, simile al sago, che ha diversi impieghi; la si pu\u00f2 utilizzare per creare un dolce simile al budino di riso, o per realizzare alimenti simili al pane e altri derivati della farina di grano. Per questo motivo, la tapioca (o farina di manioca) compare fra gli ingredienti di molti prodotti dietetici pensati per le persone affette da celiachia o altre forme di intolleranza al glutine. Dalla polpa della radice di manioca, schiacciata e fatta fermentare, si possono ottenere anche bevande alcoliche.\nPiatti tradizionali.\nCaraibi.\nIn diversi paesi dei Caraibi con la tapioca si produce un alimento simile al pane, chiamato \"casabe\" in Repubblica Dominicana e Porto Rico; a Haiti lo si mangia con burro di arachidi o latte, in Porto Rico con olio e aceto. La farina di manioca viene usata anche per fare alcune varianti locali della \"empanada\": due esempi sono la \"catib\u00eda\" dominicana e le \"pasteles\" portoricane, ripiene di manzo, pollo o maiale (un piatto tipicamente natalizio). In Giamaica con la tapioca si realizza il tradizionale \"bammy\", un pane basso originariamente tipico dell'etnia arawak. Altre ricette caraibiche a base di tapioca sono la \"musa\" (o \"moussa\") haitiana (fatta con tapioca bollita), il \"sancocho\" dominicano (un bollito misto di verdure) e le \"arepitas de yuca\" dominicane (fettine di radice di manioca fritte).\nAmerica Centrale.\nIn El Salvador, Costa Rica e altri paesi dell'America centrale la manioca (chiamata \"yuca\") viene usata per preparare zuppe, bollita o fritta. Fra i piatti tipici salvadoregni a base di manioca si possono citare la \"yuca frita con chicharr\u00f3n\" (manioca fritta nell'olio servita con una salsa chiamata \"curtido\" e carne di maiale o sardine) e il \"pan con pavo\", un panino fatto con farina di manioca, di forma simile a una baguette, farcito con carne di tacchino marinata. In Costa Rica sono molto diffusi panini di manioca con carne di maiale e lime. A Panama si mangia un panzerotto fritto di farina di manioca ripieno di carne speziata, che prende il nome di \"carimanola\". In Nicaragua la manioca si usa in almeno tre ricette tradizionali: il \"vigoron\", i \"bu\u00f1uelos\" e il \"vaho\".\nSudamerica.\nIn Bolivia la manioca (anche qui chiamata \"yuca\") si mangia in moltissimi modi. Fritta viene spesso accompagnata con una salsa piccante nota come \"llajwa\", formaggio, o \"choclo\" (mais essiccato). I piatti tipici brasiliani in cui si impiega la manioca (qui chiamata \"mandioca\", \"macaxeira\" o \"aipim\" a seconda delle zone) sono moltissimi: dalla \"vaca atolada\" (un bollito di carne e manioca) al \"pir\u00e3o\" (pezzetti di pesce cotti nella farina di manioca, \"farinha de mandioca\"), al \"p\u00e3o de queijo\" (un pane al formaggio); cotta da sola, la farina di manioca viene chiamata \"farofa\", e costituisce uno degli elementi principali dell'alimentazione quotidiana del brasiliano medio. Sempre in Brasile la manioca bollita viene usata per fare un budino dolce molto popolare. In Colombia con la manioca si fa il \"sancocho\" (come a Santo Domingo), un tipo di pane chiamato \"pandebono\", un panzerotto chiamato \"bollo de yuca\", servito con burro e formaggio, e un dessert a base di manioca, anice, zucchero e marmellata di guava detto \"enyucado\". In Ecuador la manioca viene mangiata bollita o affettata e fritta (\"yuquitos\"), e diversi tipi di pane e panzerotto come i \"bolitos de yuca\" (in genere ripieni di formaggio). La popolazione Pano, Arawac e Tupi-Guarani del Rio delle Amazzoni dalla manioca ricava una bevanda fermentata chiamata \"masato\". Nel Paraguay la manioca si mangia a tutti i pasti, in genere bollita o nella forma di \"chipa\" (un pane al formaggio che si prepara nelle festivit\u00e0). Nel Venezuela si trova lo stesso pane di manioca di Santo Domingo, il \"casabe\"; qui viene per\u00f2 solitamente cotto pi\u00f9 a lungo, fino a raggiungere la consistenza dei cracker, eccetto quando lo si usa per fare panini (come il \"naiboa\"). In alcuni paesi (per esempio nella Guyana) il succo della manioca amara viene bollito fino a fargli raggiungere la viscosit\u00e0 di uno sciroppo e poi insaporito con spezie; la salsa che se ne ottiene, nota come \"cassareep\", serve come base per la preparazione di diverse salse e condimenti, ed \u00e8 alla base di uno dei piatti nazionali della Guyana, il pepperpot guyanese.\nAfrica.\nIn Nigeria, Sierra Leone e altri paesi dell'Africa occidentale, la cassava viene solitamente pelata, schiacciata, lasciata fermentare, fritta e quindi messa a bollire in acqua, fino a formare una pastella spessa; questa ricetta prende il nome di \"garri\" o \"eba\". In Sierra Leone vengono usate come alimento anche le foglie della pianta; vengono lavate ripetutamente per renderle meno amare, e poi pestate insieme con l'olio di palma per realizzare una salsa. In Africa centrale la manioca viene generalmente bollita e poi pestata in una sorta di pur\u00e8 o porridge chiamato \"fufu\" o \"cuscus\", che viene talvolta poi ulteriormente elaborato (per esempio mischiato a spezie e poi cotto); viene anche cucinata alla griglia dopo essere stata marinata per alcuni giorni in acqua salata. Nell'Africa swahili, dove la manioca \u00e8 nota come \"mihogo\", la si fa soprattutto fritta a pezzetti, talvolta con una salsa chiamata \"pilipili\", ottenuta dalla cottura di peperoncini piccanti in olio di palma. Nelle campagne si prepara un porridge di manioca, che viene chiamato \"ugali\" in Tanzania, \"nshima\" in Zambia e \"mwanga\" dai Kikuyu del Kenya. In Repubblica Centrafricana esiste una grande variet\u00e0 di ricette basate sulla manioca, che viene usata anche per fare pane e biscotti. Anche in questa zona dell'Africa si mangiano anche le foglie della pianta, dopo averle bollite a lungo per eliminarne le propriet\u00e0 tossiche; il sapore di questo piatto, chiamato \"gozo\" nella lingua sango, \u00e8 simile a quello degli spinaci. Un piatto tipico della Costa d'Avorio a base di polpa fermentata di manioca grattugiata o fatta a granelli \u00e8 l'atti\u00e9k\u00e9, spesso servito come accompagnamento di carni stufate.\nAsia.\nIn India la manioca si mangia spesso con piatti al curry, insieme con pesce o carne; due esempi sono il \"kappayum meenum\" (letteralmente \"manioca con pesce\") e il \"kappa biriyani\" (\"manioca con carne\"), molto popolari nello stato di Kerala. In Indonesia la manioca si chiama \"singkong\" e viene bollita, fritta o cotta al forno; fermentandola e mischiandola con lo zucchero si ottiene una bevanda alcolica di colore verde chiamata \"es tape\". A Giava si mangia un piatto a base di radice di manioca essiccata chiamato \"gaplek\", ma anche le foglie della pianta sono usate in molte ricette: per esempio nel \"gulai daun singkong\" (foglie di manioca in latte di cocco), nell'\"urap\" (un'insalata mista) e nel \"buntil\" (un involtino vegetariano). Nelle Filippine la manioca viene bollita con lo zucchero e usata per fare torte e altri dolci.\nAltri usi.\nLa manioca ha applicazioni nella medicina tradizionale di alcuni dei paesi in cui \u00e8 coltivata. Le radici delle varianti amare sono usate per trattare la diarrea e la malaria.\nLe foglie possono essere impiegate come analgesici e per ridurre l'ipertensione. I cubani impiegano la cassava nel trattamento dei sintomi della sindrome del colon irritabile.\nIn moltissimi paesi (per esempio Thailandia, Cina, Nigeria e Brasile) i tuberi e i fusti della manioca sono usati come foraggio per gli animali da allevamento. I fusti vengono raccolti in fase giovanile (dopo tre - quattro mesi di crescita) quando hanno raggiunto una altezza di circa 30\u00f745\u00a0cm. Vengono poi fatti essiccare al sole per uno o due giorni fino a quando il contenuto finale di materia secca si avvicina all'85%. Questo materiale ha un alto contenuto di proteine (20\u00f727 %) e di tannini condensati (1,5\u00f74 %) ed \u00e8 considerato una buona fonte di crusca per i ruminanti .\nIn Repubblica Centrafricana la manioca viene anche utilizzata per realizzare una sorta di vernice utilizzata per imbiancare le pareti esterne degli edifici.\nLa manioca \u00e8 anche un ingrediente di molti appretti per inamidare durante la stiratura, disponibili in commercio.\nIn diversi paesi sono stati avviati progetti di ricerca per valutare i possibili impieghi della manioca per la produzione di biocarburante.\nTossicit\u00e0 potenziale.\nPresenza di sostanze cianiche.\nLe radici di cassava, le bucce e le foglie non devono essere consumate crude poich\u00e9 contengono glicosidi cianogenici, linamarina e lotaustralina. Questi vengono decomposti dalla linamarase, un enzima della cassava che libera acido cianidrico (HCN). Le variet\u00e0 di cassava sono spesso categorizzate come \"dolci\" o \"amare\", significando rispettivamente prive o contenenti glicosi cianogenici. Le \"cultivar\" delle cosiddette \"dolci\" (effettivamente non amare) possono produrre qualcosa come 20\u00a0milligrammi di cianuro (CN) per chilogrammo di radici fresche, mentre quelle \"amare\" possono produrne pi\u00f9 di 50\u00a0volte tanto (1 g/kg). Le cassava cresciute durante la siccit\u00e0 hanno un tasso particolarmente elevato di queste tossine. Una dose di 25\u00a0mg di glucoside cianogenico di pura cassava, che contiene 2,5\u00a0mg di cianuro \u00e8 sufficiente a uccidere un topo. Si sa che un eccesso di cianuro residuo da una preparazione non adeguata di cassava causa un'intossicazione acuta di cianuro, e il gozzo, ed \u00e8 stato associato all'atassia (una patologia neurologica che colpisce la capacit\u00e0 di camminare, conosciuta anche come \"konzo\").\nEsso \u00e8 stato anche associato alla pancreatite tropicale calcifica nelle persone, che conduce alla pancreatite cronica.\nI sintomi di intossicazione acuta da cianuro compaiono quattro o pi\u00f9 ore dopo l'ingestione di cassava grezza o male trattata: vertigine, vomito e collasso. In alcuni casi la morte sopraggiunge entro un paio d'ore. L'intossicazione pu\u00f2 essere facilmente trattata con iniezioni di tiosolfato (che rende lo zolfo disponibile all'organismo del paziente per disintossicarlo convertendo il velenoso cianuro in tiocianato).\n\u00abL'esposizione cronica a bassi livelli di cianuro \u00e8 associata allo sviluppo del gozzo e all'atassia neuropatica tropicale, un'indisposizione che danneggia i nervi e rende una persona instabile e scoordinata. Grave avvelenamento da cianuro, particolarmente durante le carestie, \u00e8 associato con l'epidemia di disturbi debilitanti e paralizzanti irreversibili denominati konzo e in alcuni casi anche la morte. L'incidenza del konzo e della neuropatia atassica tropicale pu\u00f2 raggiungere, in certe zone, anche il tre per cento.\u00bb\nDurante la carestia in Venezuela alla fine degli anni 2010, si sono verificate dozzine di decessi dovuti al ricorso dei venezuelani al cibo costituito da cassava \"amara\" per sopperire alla carestia.\nLe societ\u00e0 che si nutrono abitualmente di cassava sanno in genere che questa deve essere sottoposta a qualche processo (ammollo, cottura, fermentazione, ecc.) per evitare di intossicarsi. Un ammollo breve (quattro ore) della cassava non \u00e8 sufficiente, ma uno di 18\u201324 ore pu\u00f2 rimuovere fino alla met\u00e0 del contenuto in cianuro. Anche l'essiccazione pu\u00f2 non essere sufficiente.\nPer alcune radici piccole delle variet\u00e0 \"dolci\" la cottura \u00e8 sufficiente a eliminare la tossicit\u00e0. Il cianuro viene rimosso nella preparazione in acqua e le quantit\u00e0 prodotte a seguito del consumo domestico sono troppo piccole per avere un impatto ambientale. Le radici grosse delle variet\u00e0 \"amare\" usate per produrre farina o amido devono subire un processo di eliminazione del cianuro. Le grosse radici vengono pelate e macinate in farina, che viene immersa in acqua, spremuta poi pi\u00f9 volte fino ad asciugarla e riscaldata a temperatura opportuna. I grani di amido che galleggiano in superficie durante il processo di ammollo vengono usati nella cottura. La farina viene utilizzata in tutto il Sudamerica e nei Caraibi. La produzione di farina di cassava, anche a livello di attivit\u00e0 di nicchia, pu\u00f2 generare una quantit\u00e0 sufficiente di cianuro e glicosidi cianogenici negli scarichi da provocare un grave impatto ambientale.\nPreparazione del cibo.\nUn metodo di procedimento sicuro, noto come \"wetting method\" \u00e8 quello di miscelare farina di cassava e acqua formando una pasta spessa e quindi lasciare quest'ultima all'ombra per cinque ore in uno strato sottile allargato su un cesto. In questo tempo circa l'83% dei glicosidi cianogeni sono decomposti dalla linamarase; il risultante acido cianidrico si disperde nell'atmosfera, rendendo sicura per il consumo la farina nella sera stessa.\nIl metodo tradizionale in uso nell'Africa occidentale \u00e8 quello di pelare le radici e metterle in acqua per tre giorni a fermentare. Le radici quindi vengono essiccate o cotte. In Nigeria e in numerosi altri paesi africani, tra cui il Ghana, il Camerun, il Benin il Togo, la Costa d'Avorio e il Burkina Faso, le radici vengono abitualmente grattugiate e fritte leggermente in olio di palma per preservarle. Ne risulta un alimento chiamato \"garri\". La fermentazione \u00e8 anche usata in altri paesi come l'Indonesia, producendo pani detti \"tapai\". Il processo di fermentazione riduce anche il livello di composti antinutrizionali e rende cos\u00ec la cassava un cibo pi\u00f9 nutriente.\nL'assegnamento sulla cassava come fonte alimentare e la conseguente esposizione agli effetti goitrogeni del tiocianato \u00e8 stato responsabile per l'affezione endemica del gozzo riscontrata nella zona degli Akoko nel sudovest della Nigeria.\nUn progetto chiamato \"BioCassava Plus\" utilizza la bioingegneria per coltivare la cassava con un pi\u00f9 basso tenore di glicosidi cianogeni insieme con il rafforzamento alimentare con vitamina A, ferro e proteine per migliorare il nutrimento dei popoli dell'Africa subsahariana.\nAvversit\u00e0.\nIn Africa, i principali nemici delle coltivazioni di manioca sono tradizionalmente la cocciniglia \"Phenacoccus manihoti\" e l'acaro \"Mononychellus tanajoa\", che fino agli anni settanta-ottanta erano responsabili dell'80% delle perdite di piante; importanti progressi nella lotta a questi infestanti sono stati raggiunti negli ultimi decenni dal Biological Control Centre for Africa.\nIl virus del mosaico della manioca \u00e8 un virus simile a quello del tabacco, e trasmesso da alcune specie di insetti. Negli anni ottanta ha cominciato a diffondersi a partire dall'Uganda una mutazione del virus che \u00e8 risultata essere ancora pi\u00f9 dannosa; oggi questa mutazione affligge le coltivazioni di Uganda, Ruanda, Burundi, Repubblica Democratica del Congo e Repubblica del Congo."}
{"id": "1201841", "revid": "712828", "url": "https://it.wikipedia.org/wiki?curid=1201841", "title": "Asuka", "text": ""}
{"id": "1201844", "revid": "124994423", "url": "https://it.wikipedia.org/wiki?curid=1201844", "title": "Tratta", "text": ""}
{"id": "1201854", "revid": "2184720", "url": "https://it.wikipedia.org/wiki?curid=1201854", "title": "Quartodecimani", "text": "I quartodecimani sono cristiani che celebrano la commemorazione della morte di Cristo nel giorno stesso in cui cade la Pasqua ebraica, ovvero il 14\u00ba giorno del mese di nisan.\nTale usanza era in voga tra i cristiani delle province orientali dell'Impero romano, tra cui Siria e Mesopotamia, sin dal I secolo e sopravvisse fino al IV secolo quando fu eliminata per poi essere ripristinata solo nel XX secolo dalle chiese cristiane restaurazioniste.\nLa questione quartodecimana.\nLa questione quartodecimana fu un problema che caratterizz\u00f2 i primi quattro secoli del cristianesimo. La disputa riguardava il giorno in cui si dovesse celebrare la Pasqua, e dunque porre fine al digiuno quaresimale.\nLe comunit\u00e0 asiatiche della Cilicia, della Siria e della Mesopotamia, a differenza del resto della primitiva comunit\u00e0 cristiana, erano solite festeggiare la Pasqua secondo il computo ebraico il 14 nisan (da cui il nome \u00abquartodecimani\u00bb, \u00abquattordicesimi\u00bb), in qualunque giorno della settimana cadesse, mentre gli altri cristiani celebravano la Pasqua solo di domenica, giorno della Risurrezione di Ges\u00f9. Essi seguivano, in un primo momento, l'uso protopaschita, secondo cui la Pasqua cadeva la domenica successiva il 14 Nisan e poi, a partire dalla fine del III secolo, seguirono il computo attuale, nella prima domenica successiva al primo plenilunio di primavera. Questa modifica venne introdotta affinch\u00e9 tutti i cristiani celebrassero la Pasqua nello stesso giorno, mentre le diverse comunit\u00e0 ebraiche stabilivano l'inizio del mese di Nisan con criteri che non assicuravano n\u00e9 una simultaneit\u00e0 calendariale n\u00e9 che il 14 nisan cadesse prima dell'equinozio.\nVicende storiche del quartodecimanismo.\nSecondo un'antica \u00abtradizione, verosimilmente apostolica e collegata, dai vescovi che ne erano custodi, al nome stesso di san Giovanni Evangelista\u00bb, nella parte orientale dell'impero costantiniano, ed in particolare in Siria, in Mesopotamia ed in qualche zona della Cilicia, vi era l'uso di celebrare la Pasqua il 14 Nisan, come gli ebrei, qualunque fosse il giorno della settimana. In questo modo si poneva l'accento sulla passione, come bene si intende leggendo l'omelia pasquale di Melitone di Sardi, scritta tra il 166 ed il 180. Nel capitolo 46 egli scrive: \u00abCos'\u00e8 la Pasqua? Il nome \u00e8 derivato dall'accaduto: celebrare la Pasqua viene infatti da patire\u00bb. Infatti, molti autori ellenisti tra il II ed il III secolo basavano la loro adesione al rito quartodecimano sulla convinzione che il termine Pascha (\u03c0\u03ac\u03c3\u03c7\u03b1) derivi dal verbo greco \u03c0\u03ac\u03c3\u03c7\u03b5\u03b9\u03bd, che significa appunto patire, anche se, in realt\u00e0 il termine deriva da P\u00e8sah (o P\u00e0sach), che in ebraico significa \"passaggio\" e allude al passaggio dell'angelo che secondo il libro dell'Esodo (12,29-34) colp\u00ec i primogeniti egiziani. Naturalmente Melitone non \u00e8 l'unico testimone, ma ne abbiamo altri, sia favorevoli all'uso quartodecimano, come Apollinare di Gerapoli, che scrive negli stessi anni, sia contrari, come Ippolito Romano, vissuto a cavallo del II e III secolo.\nIl pi\u00f9 autorevole fautore di questa usanza fu san Policarpo di Smirne, con molta probabilit\u00e0 l'ultimo discepolo diretto di san Giovanni. Questi, durante un suo viaggio a Roma, cerc\u00f2 persino di convincere papa Aniceto della correttezza della tradizione quartodecimana; non riusc\u00ec nel suo intento, ma, comunque, non si crearono scismi all'interno della Chiesa.\nLe altre Chiese cristiane, facenti capo alle sedi di Roma ed Alessandria d'Egitto, festeggiavano la Pasqua la domenica successiva al 14 nisan, qualunque fosse il giorno del mese in cui cadeva la festa. In seguito, si leg\u00f2 strettamente la festa all'equinozio di primavera, che per gli ebrei era solo uno dei fattori che contribuivano alla definizione della data della Pasqua. Questa tradizione si lega all'idea di Pasqua come passaggio dell'uomo, \u00e8 una festa \u201cantropologica\u201d, in cui il protagonista \u00e8 l'uomo, riprendendo in tal modo il concetto allegorico di Filone Alessandrino, secondo il quale Cristo, risorto di domenica, \u00e8 \"il nuovo Adamo\" secondo Paolo (I Corinzi 15,45) ed \u00e8 la sorgente di una nuova creazione escatologica, la \"Nuova Gerusalemme\" (Apocalisse, 21). Il giorno di Pasqua, perci\u00f2, comporta la possibilit\u00e0 per l'uomo di rinascere nella grazia, e diventa il momento privilegiato per impartire il battesimo, sacramento, appunto, con cui l'uomo muore al peccato e rinasce in Cristo. Il passaggio degli ebrei dalla schiavit\u00f9 alla libert\u00e0 prefigurava quello verificatosi realmente per merito di Cristo dalla schiavit\u00f9 del peccato alla libert\u00e0 dei figli di Dio.\nTra gli iniziatori di questa interpretazione, troviamo Clemente Alessandrino, Padre della Chiesa vissuto a cavallo del II e III secolo, il primo autore cristiano nei cui scritti troviamo il concetto di Pasqua come passaggio, concetto che verr\u00e0 ribadito da Origene, quando, correggendo l'antico errore sull'etimologia della parola Pasqua, scriver\u00e0 nel suo De Pascha: \u00abLa maggior parte dei fratelli, per non dire tutti, pensano che la Pasqua sia chiamata con questo nome a causa della passione del Salvatore. Ma in realt\u00e0 presso gli ebrei la sopraddetta festa non si chiama pascha, ma phas: sono queste tre lettere di phas, pi\u00f9 lo spirito aspro che presso di loro \u00e8 pi\u00f9 marcato, che costituiscono il nome della festa, che tradotto significa passaggio\u00bb.\nRipristinato il significato originario del nome della festa, molti cristiani cominciarono ad accusare i quartodecimani di essere dei giudaizzanti, di non rispettare le prescrizioni del Nuovo Testamento, perch\u00e9 continuavano a celebrare la Pasqua con gli ebrei, mentre Ges\u00f9 aveva abolito quella Pasqua, instaurando quella vera. Ci\u00f2 port\u00f2 inevitabilmente a uno scontro tra le due \u201cfazioni\u201d. Oltretutto, la disparit\u00e0 creava un forte imbarazzo di fronte all'opinione pubblica pagana, che considerava con stupore il fatto che una comunit\u00e0 religiosa fosse divisa sulla sua festa pi\u00f9 importante. Secondo Eusebio di Cesarea sin dalla fine del II secolo e per tutto il III secolo ci furono molti sinodi che cercarono di risolvere la questione, ma, nonostante ci\u00f2, molti vescovi \u201casiatici\u201d, tra cui il vescovo Policrate di Efeso, continuarono ad osservare la prassi quartodecimana. A questo punto, secondo Eusebio, nel 193 papa Vittore minacci\u00f2 di reciderli dalla comunit\u00e0 dei fedeli scomunicando tutti i cristiani che seguivano questa prassi, escludendo i dissidenti dalla comunit\u00e0. Molti, per\u00f2, tra cui Sant'Ireneo di Lione, lo esortarono alla pace, e cos\u00ec si evit\u00f2 il primo scisma.\nTuttavia Policrate di Efeso si erse in difesa della tradizione quartodecimana, facendo risalire l'usanza addirittura agli apostoli Filippo e Giovanni. A causa delle proteste della maggior parte dei vescovi orientali, la minaccia di scomunica venne ritirata, rimase per\u00f2 la decisione del papa di celebrare la Pasqua di domenica. Secondo la maggior parte degli studiosi l'osservanza quartodecimana and\u00f2 declinando e scomparve prima del Concilio di Nicea del 325. In precedenza molti studiosi, confondendo i quartodecimani con i protopaschiti ritennero che le usanze quartodecimane siano rimaste in vigore fino al concilio di Antiochia del 341 e oltre.\nIl concilio di Nicea.\nSempre secondo la narrazione di Eusebio, questa disputa fu considerata tanto disdicevole per la comunit\u00e0 cristiana, che gi\u00e0 nel 314, il concilio di Arles aveva chiesto a papa Silvestro di indicare, con precise istruzioni, un'unica data della Pasqua. Ci\u00f2 dimostra che la questione era molto sentita tra i vertici ecclesiastici, ma non solo: lo stesso imperatore romano Costantino la consider\u00f2 un problema, comprendendo bene che l'unit\u00e0 della Chiesa avrebbe favorito l'unit\u00e0 dell'impero. Cos\u00ec, nel 325, egli convoc\u00f2 il Concilio di Nicea, cui parteciparono i vescovi di tutta la cristianit\u00e0. Tuttavia, dall'esame dei canoni del Concilio, non sembra che i Padri presero una decisione precisa, ma piuttosto si siano limitati a decretare che le Chiese orientali si adattassero all'uso romano.\nLe Chiese orientali sottoscrissero l'accordo sull'unit\u00e0 del computo della data per la celebrazione della Pasqua ma, naturalmente, sorsero forti critiche. Molti accusarono i padri conciliari di aver abbandonato un'usanza istituita dagli apostoli e conservata dai vescovi loro successori per asservirsi al potere temporale, per puro spirito di servilismo cortigiano. Cos\u00ec, nonostante fosse stata stabilita un'unica data pasquale, molti continuarono a seguire l'antico costume, nonostante nel concilio di Antiochia del 341 si fosse decretata la scomunica per coloro che non si adeguassero alle disposizioni di Nicea e continuassero a \"celebrare la Pasqua con i Giudei\", frase che voleva indicare i protopaschiti, di cui i quartodecimani erano stati solo una componente minoritaria. Cos\u00ec alla fine del IV secolo gli Audiani, pur celebrando la Pasqua di domenica, continuarono a seguire il computo giudaico, cos\u00ec come ce ne porta testimonianza Epifanio. Questi gruppi dissidenti si basavano su testi quali le \"Costituzioni apostoliche\" (ca. 375-380) o la Didascalia siriaca (III secolo), che dispongono entrambe di celebrare la Pasqua nei giorni successivi a quella ebraica: \u00abQuando essi fanno festa, voi digiunate e fate lutto per essi, perch\u00e9 nel giorno della festa crocifissero Cristo; quando poi essi fanno cordoglio mangiando gli azzimi con erbe amare, voi fate festa\u00bb.\nNonostante queste divergenze, il Concilio di Nicea aveva raggiunto il suo obbiettivo, perch\u00e9 i Padri che vi parteciparono avevano principalmente tre scopi. Il primo era quello di distaccarsi dal computo ebraico, perch\u00e9 il legame era considerato particolarmente imbarazzante in quanto si sarebbe condivisa la festa pi\u00f9 importante con il popolo che aveva compiuto l'empio delitto di uccidere il Figlio di Dio. Il secondo era quello di non far cadere la Pasqua prima dell'equinozio di primavera, cos\u00ec che si celebrasse nel primo mese dell'anno, simbolo della rinascita e della vita eterna. Il terzo fu quello di celebrare la Pasqua in periodo di plenilunio, per rispettare la memoria storica, che voleva Cristo morto il 14 Nisan, primo giorno di luna piena. Fu un provvedimento di natura prevalentemente pratica, che mirava a risolvere il problema delle divergenze al fine di festeggiare univocamente e contemporaneamente la Pasqua.\nRetaggi del quartodecimanismo.\nMontanisti.\nAlcuni autori cristiani riportano di una chiesa quartodecimana che sopravvisse fino al V secolo, ma probabilmente si tratta della chiesa montanista, che adott\u00f2 tale usanza.\nAudiani (IV secolo).\nTale setta, di stampo ascetico, fu fondata da Audius, arcidiacono di Edessa per i suoi dissidi con la Chiesa ufficiale sul calcolo della data della Pasqua e per il sentimento di ripulsione verso la ricchezza e la lussuria di alcuni vescovi.\nSant'Epifanio di Salamina, che li chiamava antropomorfiti a causa della loro credenza in un'immagine di Dio dalla natura materiale e corruttibile, narra che accusavano la chiesa ufficiale di aver cambiato la data della Pasqua in ossequio ai voleri dell'imperatore Costantino I.\nTeodoreto di Cirro, nella sua opera principale, l'\"Historia Ecclesiastica\" li descriveva come manichei e gnostici dediti allo studio dell'Apocalisse di Abramo. Alla descrizione dell'eresia \u00e8 dedicato l'intero IX Capitolo del Libro IV, intitolato \"Dell'eresia degli Audiani\".\nIl fondatore della setta, Audius, fu esiliato in Ucraina e qui inizi\u00f2 un'opera di conversione dei Goti.\nQuartodecimani moderni.\nLa tradizione quartodecimana \u00e8 stata ripresa da alcune confessioni moderne:"}
{"id": "1201858", "revid": "773636", "url": "https://it.wikipedia.org/wiki?curid=1201858", "title": "Impromptu", "text": ""}
{"id": "1201860", "revid": "767487", "url": "https://it.wikipedia.org/wiki?curid=1201860", "title": "Classe Sorum", "text": "Le unit\u00e0 appartenenti alla classe Sorum (progetto 745 secondo la classificazione russa) sono rimorchiatori d'altura di grandi dimensioni.\nLa classificazione russa per queste navi \u00e8 \"Morskoy Buksir\" (MB: rimorchiatori d'altura).\nServizio operativo.\nSi tratta di una classe piuttosto numerosa. .\nNonostante il fatto che il progetto base abbia oltre 30 anni, questi rimorchiatori sono ancora oggi largamente utilizzati dalla Marina Russa.\nOggi ne rimangono in servizio 15, mentre un'altra decina dovrebbe essere in riserva.\nNello specifico, sei sono operative con la Flotta del Nord (\"MB 307\", \"MB 110\", \"MB 100\", \"MB 56\", \"MB 28\" ed \"MB 19\"), cinque con la Flotta del Pacifico (\"MB 148\", \"MB 76\", \"MB 61\", \"MB 37\" ed \"MB 25\"), due con la Flotta del Mar Nero (\"MB 304\" ed \"MB 31\") ed una con la Flottiglia del Caspio e la Flotta del Baltico (rispettivamente, la \"MB 58\" e la \"MB 4\").\nInoltre, esiste anche una versione modificata per l'impiego civile.\nNel 1995, un'unit\u00e0 \u00e8 stata trasferita alla marina del Vietnam. Inoltre, un'altra unit\u00e0, la \"U 830 Korets\"' risulta in servizio con l'Ucraina.\nLa Guardia Costiera.\nLa Guardia di Frontiera Federale ha ricevuto numerose unit\u00e0 della classe Sorum.\nDal punto di vista tecnico, sono praticamente identiche a quelle in servizio con la marina, tranne per il fatto che sono provviste di un armamento leggero (una mitragliera antiaerea doppia da 30\u00a0mm).\nLa classificazione russa \u00e8 Pogranichnyy Storozhevoy Korabl' (PSKR: nave della Guardia di Frontiera).\nOggi risultano in servizio una ventina di unit\u00e0 (dati del 2001).\nFlotta del Nord:\nFlotta del Pacifico:\nFlotta del Mar Nero:\nFlotta del Baltico:\nFlottiglia del Caspio:\nAltre due unit\u00e0 risultavano in costruzione."}
{"id": "1201861", "revid": "21880", "url": "https://it.wikipedia.org/wiki?curid=1201861", "title": "Carryodoris", "text": ""}
{"id": "1201863", "revid": "287204", "url": "https://it.wikipedia.org/wiki?curid=1201863", "title": "Nicolae Dica", "text": ""}
{"id": "1201865", "revid": "767487", "url": "https://it.wikipedia.org/wiki?curid=1201865", "title": "Classe Nikolay Zubov", "text": "Le unit\u00e0 appartenenti alla classe Nikolay Zubov (nome in codice NATO delle navi russe di progetto 850) sono navi per ricerche e spedizioni oceanografiche, costruite tra il 1963 ed il 1968 in Polonia.\nOggi non dovrebbero pi\u00f9 essere operative.\nLa classificazione russa per queste navi \u00e8 \"Ekspeditsionnoye Okeanograficheskoye Sudno\" (EOS: nave per spedizioni oceanografiche).\nIl servizio.\nLa classe complessivamente contava quattro unit\u00e0, tutte costruite presso il cantiere polacco di Stettino.\nSi tratta di piccole unit\u00e0, adatte per effettuare diversi tipi di attivit\u00e0 di ricerca.\nSono state tenute a lungo in servizio per la loro economicit\u00e0 di impiego. Comunque, non dovrebbero pi\u00f9 essere operative o comunque prossime alla radiazione. Le quattro unit\u00e0 varate sono:\nVoci correlate.\nLista di nomi in codice NATO per navi sovietiche"}
{"id": "1201871", "revid": "1782831", "url": "https://it.wikipedia.org/wiki?curid=1201871", "title": "Etruschi Livorno", "text": "Gli Etruschi Livorno American Football Team sono la squadra di football americano di Livorno, fondata il 6 dicembre 1984.\nStoria.\nDopo oltre un anno di attivit\u00e0 non organizzata ufficialmente, il 6 dicembre 1984, sulla scia dell'entusiasmo provocato dall'approdo del Football Americano in Italia, furono registrati a tutti gli effetti gli Etruschi Livorno. Guidati dal fondatore e Presidente Walter Prosetti gli Etruschi iniziano la loro avventura in uno sport, da noi considerato minore, ma tuttavia capace di muovere passioni travolgenti in chi lo segue e soprattutto in chi lo pratica.\n1984-1990: Gli Inizi.\nGli anni '80 furono gli anni d'oro per il Football Americano made in Italy, con la creazione di una federazione in grado di organizzare i primi campionati nazionali, numerose citt\u00e0 videro nascere le proprie squadre e un numero sempre crescente di atleti si avvicin\u00f2 a questo sport. Gli Etruschi, grazie all'interesse che si diffondeva attorno alla squadra e grazie al supporto tecnico di alcuni Coaches americani, si consolidarono come una delle realt\u00e0 pi\u00f9 importanti del panorama nazionale, e parteciparono con alterne fortune a diversi campionati di serie A. La scuola livornese ha visto in quegli anni emergere atleti stimati e rispettatati per la loro durezza, il loro coraggio e la loro lealt\u00e0, alcuni di essi sarebbero in seguito approdati al traguardo della Nazionale. Alla presidenza della squadra si avvicend\u00f2 Massimiliano Dinelli che la condusse fino al 1990, anno in cui gli Etruschi interruppero la loro attivit\u00e0 sportiva.\n1990-1999: Il consolidamento.\nGli anni '90 videro scemare l'interesse per il football americano e a livello nazionale il movimento si ridimension\u00f2 notevolmente, tanto che molte squadre furono costrette a chiudere i battenti per mancanza di fondi. Con lo scioglimento degli Etruschi molti atleti furono costretti ad emigrare verso altre squadre della Toscana. Nel settembre 1994, su impulso di alcuni ex-giocatori labronici, gli Etruschi furono rifondati. Fu organizzata una leva che vide l'adesione di numerosi giovani, la maggior parte dei quali senza alcuna esperienza di Football Americano. In due soli anni, alla guida di Michelangelo Diana, in qualit\u00e0 di Presidente, di Andrea Dinelli, allenatore, giocatore e successivamente anche Presidente e di suo fratello Matteo, allenatore della difesa oltre che giocatore, i nuovi Etruschi riuscirono ad allestire una squadra in grado di partecipare al Campionato di Football a 8, una variante con un minor numero di giocatori in campo.\n1999-2002: La \"nuova\" generazione.\nLa nuova generazione di Etruschi, riusc\u00ec nella stagione 1999/2000 ad approdare, dopo due campionati di rodaggio, alla finale nazionale di Football a 8 e dopo un'altra stagione nella categoria minore, nel 2001 riusc\u00ec a iscriversi alla Golden League, per chiudere nuovamente nel 2002.\n2012: La rinascita.\nNel 2012 gli Etruschi sono stati rifondati da Walter Prosetti.\nLa nuova entit\u00e0, con un gruppo di dirigenti derivante dalle precedenti generazioni di giocatori, animata dalla volont\u00e0 di riportare a nuovi fasti gli Etruschi e il Football Americano a Livorno, si prefigge di creare un movimento sportivo a partire dai giovani, tale da creare una base solida per l'avvenire della squadra. Per la prima volta gli Etruschi avranno un campo sportivo a loro completa disposizione in modo da creare le strutture per svolgere al meglio le sessioni di allenamento e le partite.\nLa societ\u00e0 con alla Presidenza il gi\u00e0 citato Walter Prosetti, schiera un coaching staff forte dell'esperienza maturata negli anni di gioco prima e nell'aver contribuito alla nascita e alla guida della squadra degli Storms CUS Pisa successivamente: Antonio Mertoli (Head Coach), Marino Gragnani (Preparatore atletico), Paolo Campora e Jacopo Bardini (Offensive Coordinators), Emanule Altobel (Defensive Coordinator), Luca Lenti (Assistant Coach).\n2013 - Oggi.\nI nuovi Etruschi si iscrivono al loro primo campionato di terza divisione durante la stagione 2013/2014 e riescono a candidarsi alla fase di Wild Card come migliore terza classificata nei gironi del campionato. Dopo la vittoria contro i Crabs Pescara devono rinunciare alla corsa contro i Jokers Fano. La storia si ripete nel campionato 2015, dove vengono sconfitti ancora agli ottavi di playoff dagli Highlanders Catanzaro.\nNel campionato 2016 gli Etruschi riescono ad arrivare primi con una regular season perfetta e si qualificano direttamente ai playoff per la prima volta, diventando una delle teste di serie del campionato. In uno scontro alla pari devono per\u00f2 cedere i quarti di finale agli Steelers Terni."}
{"id": "1201872", "revid": "767487", "url": "https://it.wikipedia.org/wiki?curid=1201872", "title": "Classe Samara", "text": "Le unit\u00e0 appartenenti alla classe Samara (progetto 860 Azimut secondo la classificazione russa) sono piccole unit\u00e0 da sorveglianza costiera, costruite in Polonia, presso il cantiere navale di Danzica, per la marina militare sovietica.\nLa classificazione russa probabilmente \u00e8 \"Gidrogaficheskoye Sudno\" (GS: nave da sorveglianza idrografica).\nIl servizio.\nQueste navi sono state progettate per svolgere compiti di sorveglianza costiera (viste le loro ridotte dimensioni non sono infatti in grado di spingersi troppo in mare aperto).\nOggi, di questa classe, ne sopravvivono due, il cui status operativo \u00e8 piuttosto dubbio. Entrambe sono entrate in servizio nel 1965. Queste sono la \"Glubometr\" (Flotta del Pacifico) e la \"Pamyat' Merkuriya\" (Flotta del Mar Nero).\nLe altre unit\u00e0 risultano invece radiate."}
{"id": "1201874", "revid": "767487", "url": "https://it.wikipedia.org/wiki?curid=1201874", "title": "Association Sportive du Faso-Yennenga", "text": "L'Association Sportive du Faso-Yennenga \u00e8 una societ\u00e0 calcistica burkinab\u00e9 di Ouagadougou. Milita nella Burkinab\u00e9 Premier League, la massima divisione del campionato nazionale.\nStoria.\nIl club venne fondato nel 1947 con il nome \"Jeanne d'Arc\". Il club \u00e8 stato in seguito rinominato \"ASFA-Yennenga\"."}
{"id": "1201875", "revid": "1610576", "url": "https://it.wikipedia.org/wiki?curid=1201875", "title": "Roberto Premier", "text": "\u00c8 stato attivo tra la fine degli anni settanta e l'inizio dei novanta. \u00c8 sposato con Laura, dalla quale ha avuto due figli. Attualmente vive a Gorizia.\nCarriera.\n\u00c8 stato una guardia tiratrice con un ottimo tiro da tre punti. Si caratterizzava per una forte aggressivit\u00e0 in campo, che gli permetteva, soprattutto nelle fasi calde della gara, di entrare in trance agonistica, grazie alla quale si esaltava e, letteralmente, si superava.\nPer questa sua caratteristica venne soprannominato da tutti l\"'Ariete di Spresiano\".\nClub.\nPremier muove i suoi primi passi, in senso cestistico, in campetti del trevigiano. Nel 1978 il suo debutto in Serie A con la Pallacanestro Gorizia all'epoca targata \"Pagnossin\". Nel 1981 passa all'Olimpia Milano, con la quale rester\u00e0 per otto anni, vincendo cinque scudetti, due Coppe dei Campioni, una Coppa Intercontinentale e una Coppa Kora\u0107.\nNel 1989 passa al Messaggero Roma di Raul Gardini e Carlo Sama, all'epoca squadra molto ambiziosa, dove per\u00f2 vince solamente una Coppa Korac nel 1992. Emblematici sono stati quegli anni romani dove, nella squadra miliardaria costruita dai Ferruzzi con Dino Ra\u0111a e l'ex Lakers Michael Cooper, lui fu capitano e vero trascinatore. Dopo l'esperienza romana, nei suoi ultimi anni di carriera gioca con squadre di Serie A/2 e B.\nNel 1996-97 \u00e8 stato capocannoniere della Serie B d'Eccellenza con la maglia della Nuova Pallacanestro Vigevano, totalizzando una media di 23,3 punti.\nNazionale.\nHa vestito la maglia della nazionale italiana per 80 volte, segnando 369 punti, partecipando a vari eventi internazionali di rilievo: "}
{"id": "1201877", "revid": "6340", "url": "https://it.wikipedia.org/wiki?curid=1201877", "title": "Smaaland", "text": ""}
{"id": "1201879", "revid": "287204", "url": "https://it.wikipedia.org/wiki?curid=1201879", "title": "Vastergotland", "text": ""}
{"id": "1201884", "revid": "1310927", "url": "https://it.wikipedia.org/wiki?curid=1201884", "title": "Athl\u012btikos Gymnastikos Syllogos Asteras Tripol\u012bs", "text": "L'Athl\u012btikos Gymnastikos Syllogos Asteras Tripol\u012bs () \u00e8 una societ\u00e0 calcistica greca con sede nella citt\u00e0 di Tripoli nel Peloponneso. Oggi milita nella Super League.\nLa squadra \u00e8 sicuramente la migliore di tutta l'Arcadia, specialmente in termini di supporto finanziario, settore giovanile. Inoltre \u00e8 la squadra pi\u00f9 famosa della regione.\nStoria.\nLa societ\u00e0 fu fondata nel 1931. Dopo due fusioni e vari scioglimenti nel corso degli anni, il club, nella sua attuale forma, esiste dal 1978. L'Asteras fu uno dei membri fondatori della \"B Ethniki\" (la seconda divisione greca) nel 1962-1963.\nIl 12 maggio 2007 l'Asteras, piazzandosi al primo posto in \"Beta Ethniki\", guadagn\u00f2 la promozione alla Super League per la stagione 2007-2008. Fu quella la prima storica promozione in massima serie.\nNella stagione 2014-2015 partecipa per la prima volta ad una coppa europea, giocando l'Europa League (in cui giunge alla fase a gironi dopo il superamento di due turni preliminari) dopo il quinto posto nella precedente edizione del campionato greco.\nOrganico.\nRosa 2021-2022.\n\"Aggiornata al 22 gennaio 2022.\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1201885", "revid": "33751", "url": "https://it.wikipedia.org/wiki?curid=1201885", "title": "Athl\u012btikos Podosfairikos Omilos Levadeiakos", "text": "L'Athl\u012btikos Podosfairikos Omilos Levadeiakos (in greco: \u0391\u03b8\u03bb\u03b7\u03c4\u03b9\u03ba\u03cc\u03c2 \u03a0\u03bf\u03b4\u03bf\u03c3\u03c6\u03b1\u03b9\u03c1\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2 \u039b\u03b5\u03b2\u03b1\u03b4\u03b5\u03b9\u03b1\u03ba\u03cc\u03c2) \u00e8 una societ\u00e0 calcistica greca di Livadeia, nella Grecia Centrale. Milita nella Souper Ligka Ellada 2, la seconda divisione del campionato greco di calcio.\nStoria.\nLa squadra \u00e8 stata promossa in \"Alpha Ethniki\" nel 2005 dopo aver terminato al secondo posto la \"Beta Ethniki\". Retrocessa al termine della stagione 2005-2006, \u00e8 stata di nuovo promossa in massima serie nel maggio 2007. Dopo tre stagioni in \"Alpha Ethniki\", nel 2010 retrocede nuovamente in seconda serie.Nel 2019 retrocede in Serie B greca\nOrganico.\nRosa 2018-2019.\n\"Aggiornata al 29 gennaio 2019.\""}
{"id": "1201886", "revid": "20090", "url": "https://it.wikipedia.org/wiki?curid=1201886", "title": "Potere temporale dei papi", "text": ""}
{"id": "1201887", "revid": "1186766", "url": "https://it.wikipedia.org/wiki?curid=1201887", "title": "Cucina caraibica", "text": "La cucina caraibica \u00e8 propria di tutti quei paesi sudamericani che si affacciano sul mar dei Caraibi e che presentano tratti storici, climatici e socio culturali simili. Tale cucina viene anche definita \"creola\" (sebbene non sia l'unica cucina creola esistente), termine che esprime la fusione delle abitudini gastronomiche europee, indigene e soprattutto africane verificatasi nel corso dei secoli dopo la scoperta del continente americano da parte degli europei e la successiva tratta degli schiavi africani che vi furono condotti forzatamente; infatti la cucina iberica dei conquistadores si adatt\u00f2 al nuovo territorio sostituendo ingredienti irreperibili e aggiungendovene di nuovi presi in prestito dalle culture indigene (la gastronomia europea prima della scoperta delle Americhe non conosceva molti cibi e condimenti oggi di uso assai comune come pomodori, mais, patate, ecc.). Solo in un momento successivo, parallelamente ad una maggiore integrazione delle popolazioni di origine africana all'interno della societ\u00e0 coloniale avvenne la definitiva fusione di tutte le abitudini alimentari presenti sul territorio. Anche dall'Africa furono introdotti nuovi alimenti come ad esempio la manioca che prese il nome di yuca. Tali fenomeni portarono alla nascita di una cucina che racchiude al suo interno ingredienti e metodi di preparazione piuttosto vari e propri di culture e strati sociali che conducevano stili di vita assai diversi. Vi si riconoscono infatti ingredienti tipicamente \"poveri\" quali riso, mais, fagioli ed altri legumi, pollame e carne di maiale, pesce, frutta e verdura autoctone accompagnati da alimenti generalmente pi\u00f9 costosi quali farine di grano, carne di manzo, crostacei e condimenti importati. \nGeneralmente, a causa del clima caldo ed in tempi passati a causa della scarsit\u00e0 di legname, sono state prediletti metodi di cottura rapidi quali fritture e grigliate, molto raramente la cottura in forno. In tempi pi\u00f9 recenti sono stati introdotti piatti di origine araba e cinese dovuti all'immigrazione di cittadini di questi paesi in tutta l'America latina che stanno modificando ulteriormente le abitudini alimentari della popolazione. Come spesso avviene, partendo da un substrato comune sono poi stati elaborati piatti nazionali e regionali tipici.\nAlcuni dei piatti pi\u00f9 conosciuti sono il \"Pabell\u00f3n criollo\", piatto nazionale del Venezuela, \"los patacones pisaos\", \"los fijoles refritos\", \"los pasteles\", \"el aroz de mariscos\", \"empanadas criollas\"."}
{"id": "1201889", "revid": "1310927", "url": "https://it.wikipedia.org/wiki?curid=1201889", "title": "Gymnastikos Athl\u012btikos Syllogos Veroia", "text": "Il Gymnastikos Athl\u012btikos Syllogos Veroia (in greco: \u0393\u03c5\u03bc\u03bd\u03b1\u03c3\u03c4\u03b9\u03ba\u03cc\u03c2 \u0391\u03b8\u03bb\u03b7\u03c4\u03b9\u03ba\u03cc\u03c2 \u03a3\u03cd\u03bb\u03bb\u03bf\u03b3\u03bf\u03c2 \u0392\u03ad\u03c1\u03bf\u03b9\u03b1), meglio noto come Veria, \u00e8 stata una societ\u00e0 calcistica greca con sede nella citt\u00e0 di Veria, nella Macedonia Centrale.\nStoria.\nIl Veria venne fondato nel 1960 quando due squadre locali (l\"'Hermes\" e il \"Vermio\") si fusero. Il soprannome della squadra \u00e8 \"Regina del Nord\" oppure \"Rossoblu\". Nel maggio 2007 il Veria si \u00e8 piazzato al terzo posto in \"Beta Ethniki\" e ha cos\u00ec conquistato la promozione in massima serie per la stagione 2007-2008."}
{"id": "1201893", "revid": "1714743", "url": "https://it.wikipedia.org/wiki?curid=1201893", "title": "Goffredo II Borrell", "text": "Origine.\nEra il figlio maschio secondogenito del Conte di Urgell, della Cerdagna, di Gerona, di Conflent, d'Osona, e di Barcellona, Goffredo il Villoso e di Guinidilda (\u2020 prima del 904), che, secondo la storica britannica Alison Weir era figlia di Baldovino I delle Fiandre, anche secondo la \"Cr\u00f3nica de San Juan de la Pe\u00f1a\", al capitolo XXIII e l\"Ex Gestis Comitum Barcinonensium\" e di Giuditta, la figlia del re dei Franchi occidentali, Carlo il Calvo. Mentre alcuni storici catalani sostengono che fosse d'origine catalana, forse figlia di Mir\u00f2 I (quindi nipote di Goffredo il Villoso) conte di Rossiglione, oppure di Borrell, Conte di Cerdagna, Urgell e Osona oppure ancora di Sunifredo.\nBiografia.\nRiguardo alla sua origine, l\"'Ex Gestis Comitum Barcinonensium\" menzione Goffredo Borrel assieme ai fratelli, Rodolfo, Mir\u00f3 e Sunyer, confermando che erano i figli di Goffredo e Guinidilde ed inoltre viene confermata da una donazione fatta il 23 novembre 934 da suo fratello, conte e marchese Sunyer in memoria sua e di suo padre (patri meo Wifredi quondam, vel fratri meo Wifredi quondam).\nNell'897, alla morte di suo padre, Goffredo Borrell (che guidava i fratelli) eredit\u00f2 unitamente ai fratelli Sunifredo, Mir\u00f3 e Sunyer, le contee di Barcellona, Gerona, Osona, Cerdagna e Urgell.In un secondo tempo si divisero le contee:\nNell'898, alla morte del re dei Franchi occidentali, Oddone I, sul trono gli successe un carolingio, Carlo il Semplice, figlio postumo di Luigi il Balbo.Secondo lo storico Thomas N. Bisson, nel suo \"The Medieval Crown of Aragon: A Short History\" (Oxford University Press, 1986), Goffredo Borrell riconobbe il nuovo re e, nell'899, si rec\u00f2 alla corte, in Francia, a rendergli omaggio e Carlo il Semplice lo invest\u00ec ufficialmente delle sue contee.\nIl 12 aprile 904, Goffredo Borrell, secondo il \"Cartulario de Sant Cugat del Vall\u00e9s\", fece una donazione al monastero di Sant Cugat del Vall\u00e9s.\nGoffredo Borrell compare, assieme alla moglie, nel documento MMXXXVII, del 905, della \"Coleccion diplomatica del Contado de Besal\u00f9, Tomo XV-IV\".\nGoffredo Borrell compare, con la moglie, nel 908, in una compravendita e, nel 909, in una donazione.\nMor\u00ec il 26 aprile del 911, assassinato col veleno, senza lasciare eredi maschi; le sue contee passarono al fratello Sunyer, che gi\u00e0 ne condivideva il governo, col beneplacito del fratello maggiore, Mir\u00f3, che ottenne in compenso le contee di Besal\u00fa e Ripoll\u00e8s..Sia secondo il \"Chronicon alterum Rivipullense\", che secondo l\"'Ex Gestis Comitum Barcinonensium\", fu tumulato a Ripoll, nel Monastero di Santa Maria.Secondo la \"Marca Hispanica sive Limes Hispanicus\", la moglie Garsinda ed il fratello Sunyer furono tra gli esecutori del testamento di Goffredo Borrell.\nGoffredo Borrell aveva continuato la politica di suo padre, ripopolando l'altipiano del \"Llu\u00e7an\u00e8s\" e, per l'attivit\u00e0 bellica, rinforzando le difese sulla riva destra del fiume Llobregat.\nMatrimonio e discendenza.\nPrima del 28 novembre 898 (lo storico catalano Pr\u00f2sper de Bofarull i Mascar\u00f3 afferma che in un documento di compravendita del 28 novembre 898, dell'archivio di Ripoll Garsinda viene citata come moglie del conte di Barcellona) Goffredo Borrell aveva sposato Garsinda di Tolosa (?-dopo il 13 maggio 962), figlia del conte di Tolosa, Oddone I.Goffredo Borrell e Garsinda, essi ebbero una figlia:"}
{"id": "1201898", "revid": "404449", "url": "https://it.wikipedia.org/wiki?curid=1201898", "title": "Castello di Montemassi", "text": "Il castello di Montemassi \u00e8 un castello in rovina a Montemassi, frazione del comune di Roccastrada, in provincia di Grosseto.\nStoria.\nIl castello venne eretto poco dopo l'anno mille come possedimento della famiglia Aldobrandeschi. Il loro controllo sulla fortificazione ebbe termine nella seconda met\u00e0 del XIII secolo a seguito di un violento assedio da parte dei Senesi.\nDopo alcuni decenni sotto il controllo di Siena, il castello pass\u00f2 agli inizi del XIV secolo sotto il controllo dei Pannocchieschi e dei Cappucciani di Sticciano.\nSuccessivamente, l'intero abitato fu nuovamente assediato e conquistato dai Senesi, grazie all'assedio condotto da Guidoriccio da Fogliano nel 1328, evento raffigurato in un celebre affresco di Simone Martini nel Palazzo Pubblico di Siena. Nei decenni successivi, il castello fu nuovamente al centro di contese che fomentarono anche varie rivolte locali; nel 1374 se ne impossessarono i Salimbeni, mentre alcuni anni pi\u00f9 tardi pass\u00f2 alla famiglia Verdelli di Montalcino.\nAgli inizi del XV secolo i Senesi riuscirono a riprendere il controllo della fortificazione, che fu inglobata nel territorio della Repubblica di Siena. Il controllo fu, tuttavia, mantenuto molto faticosamente per le continue rivolte degli abitanti che rivendicavano ampi margini di autonomia e il riconoscimento del libero comune di Montemassi, cosa mai avvenuta.\nA met\u00e0 del XVI secolo, a seguito della definitiva caduta della Repubblica senese, Montemassi e il suo castello entrarono a far parte del Granducato di Toscana. I Medici cedettero il complesso fortificato ai marchesi Malaspina nella prima met\u00e0 del XVII secolo e, nei periodi successivi, ci furono altri passaggi di propriet\u00e0 fino all'abbandono avvenuto attorno al 1840.\nDa allora, inizi\u00f2 un lungo periodo di degrado, terminato soltanto con i restauri avvenuti tra la fine del XX secolo e gli inizi del nuovo millennio.\nDescrizione.\nIl castello si presenta sotto forma di imponenti ruderi riportati agli antichi splendori, grazie agli ultimi interventi di restauro.\nIl complesso \u00e8 delimitato da una serie di cortine murarie che racchiudono un ampio cortile fortificato, dove si affacciano una serie di edifici che presentano porte e finestre ad arco; in questa area sono visibili anche i resti di una cisterna per la raccolta e la distribuzione dell'acqua.\nI fabbricati pi\u00f9 imponenti spicca la rocca, a sezione poligonale, che presenta un possente basamento a scarpa e pareti completamente rivestite in filaretto di pietra, dove si aprono finestre ad arco; la parte alta \u00e8 rimasta priva di coronamenti sommitali.\nPoco pi\u00f9 in basso rispetto alla rocca, al lato opposto dell'area fortificata, si eleva la torre, a sezione quadrata, con pareti rivestite in pietra provviste di alcune feritoie; anche in questo caso, la parte sommitale risulta senza coronamenti."}
{"id": "1201904", "revid": "486946", "url": "https://it.wikipedia.org/wiki?curid=1201904", "title": "Acli", "text": ""}
{"id": "1201905", "revid": "599013", "url": "https://it.wikipedia.org/wiki?curid=1201905", "title": "Germ\u00e1n Lux", "text": "Ha vinto l'oro olimpico al torneo calcistico di Atene 2004, nel quale non ha sub\u00ecto neanche un gol.\nCarriera.\nClub.\nLux entr\u00f2 nel settore giovanile del River Plate a 16 anni, debuttando in Primera Divisi\u00f3n Argentina nel 2001, diventando il titolare dopo il trasferimento di Franco Costanzo in Spagna; prima dell'inizio del Clausura 2007, l'allenatore del River Passarella ha annunciato che non avrebbe fatto affidamento su Lux e che lo avrebbe escluso dalla rosa.\nDalla stagione 2007-2008 Lux gioca per il Mallorca, nella Primera Divisi\u00f3n. Dapprima utilizzato come sostituto di Miguel \u00c1ngel Moy\u00e0 successivamente lo soppianta a causa di un infortunio che ferma lo spagnolo per 10 gare; ci\u00f2 si ripete l'anno seguente, ma l'arrivo dell'israeliano Dudu Aouate dal Deportivo de La Coru\u00f1a lo porta nuovamente ad occupare il posto di seconda scelta.\nAl termine della stagione 2010-2011 il giocatore, dopo quattro anni al Mallorca, passa a parametro zero al Deportivo La Coru\u00f1a, con cui firma un contratto annuale.\nNazionale.\nAlle Olimpiadi 2004 di Atene, condusse la nazionale argentina alla medaglia d'oro, senza subire alcun gol in sei partite. Vide i suoi compagni mettere a segno nove gol nei primi tre match della fase a gironi, quattro gol nei quarti contro la Costa Rica, tre gol nella semifinale con l'Italia, e un gol nella decisiva finale con il Paraguay, per un totale di 17 reti segnate e una differenza reti di +17.\nDurante la FIFA Confederations Cup 2005 concedette dieci gol in cinque match, quattro dei quali nella finale contro il Brasile."}
{"id": "1201907", "revid": "78273", "url": "https://it.wikipedia.org/wiki?curid=1201907", "title": "Mondiali Under 20 FIFA", "text": ""}
{"id": "1201908", "revid": "125952239", "url": "https://it.wikipedia.org/wiki?curid=1201908", "title": "Cattedrale di Nostra Signora (Copenaghen)", "text": "La cattedrale di Nostra Signora () \u00e8 il principale luogo di culto luterano di Copenaghen e chiesa madre della diocesi di Copenaghen.\nSituata nei pressi dell'universit\u00e0 della citt\u00e0, fu inaugurata nel 1829 e disegnata dall'architetto Christian Frederik Hansen, in stile neoclassico e ornata dalle sculture di Bertel Thorvaldsen.\nStoria.\nDal XII al XIV secolo.\nLa costruzione della chiesa, realizzata nello stesso periodo della Chiesa Collegiata di S. Maria, \u00e8 iniziata nel 1187 sotto il Vescovo Absalon, vicino alla attuale citt\u00e0 di Copenaghen. \nAbsalon (1128-1201) fu vescovo di Roskilde e trascorse la sua vita a difendere la Danimarca e a costruire chiese e monasteri. Fu nominato Arcivescovo di Lund nel 1178 ed accett\u00f2 solo sotto minaccia di scomunica. La chiesa fu costruita in stile romano, con i suoi archi a tutto sesto, all'interno e all'esterno. All'epoca la Chiesa apparteneva alla cattedrale di Roskilde, sede del Vescovo di Zelanda.\nA causa di un incendio, nel 1314, la Cattedrale venne riedificata, quasi interamente, utilizzando materiali pi\u00f9 sostenibili, come il mattone. L'edificio fu ricostruito in stile gotico, con i suoi tipici archi ogivali e la ricostruzione si protrasse fino al 1388; solo durante il regno di Cristiano II fu ultimata la grande torre.\nIl XV secolo e la riforma protestante.\nTra il 1445 e il 1648 fu utilizzata per le cerimonie reali, tra cui le nozze del re Cristoforo III e della regina Dorotea nel 1445, e l'incoronazione del re Federico III e della regina Sofia Amelia nel 1648.\nAll'inizio del 1479, in una parte della chiesa venne fondata una scuola che in seguito divenne l'Universit\u00e0 di Copenaghen. Fu incaricato un professore di Colonia, in Germania, che propose un corpo docente internazionale che apr\u00ec la Danimarca alle grandi idee e filosofie del momento. L'universit\u00e0 sfid\u00f2 la crescita del movimento protestante ma venne infine chiusa, per poi riaprire nel 1537 come centro di studi luterano.\nLa riforma protestante introdusse radicali cambiamenti nella stessa cattedrale. I cittadini di Copenaghen avevano scelto Lutero, ma i funzionari cattolici presso la collegiata cercarono di mantenere la chiesa come un centro di resistenza cattolica. Con un decreto reale, a sedare le contese, ai sacerdoti cattolici e ai predicatori luterani fu ordinato di utilizzare la chiesa unicamente per scopi propri. Il 27 dicembre 1530, tuttavia, centinaia di cittadini distrussero le statue e il coro, vesti, altare e le attrezzature furono spogliate di gioielli e oro, le reliquie furono distrutte, anche i 17 altari, riccamente dorati, furono spogliati di qualsiasi addobbo di valore e distrutti. Altres\u00ec il nome di \"Santa Maria\" divenne \"Nostra Signora\" (in danese: \"Vor Frue Kirke\"), per mantenere il riferimento storico a Maria, senza altra denominazione. Appena un anno dopo, la Chiesa celebr\u00f2 l'accettazione dell'Ordine luterano presieduto da Johan Bugenhagen, vicino a Martin Lutero. Nel 1539 avvenne la proclamazione del primo sovrintendente luterano, pi\u00f9 tardi vescovo, della Danimarca; nel 1568 il decano della Chiesa fu incaricato di definire la prassi per la chiesa luterana sotto la direzione del Vescovo di Zelanda, che da quel momento conserv\u00f2 il ruolo nella Chiesa Nazionale Danese.\nNel 1573 e 1585 diversi fulmini colpirono la chiesa con il collasso di alcune volte, di una torre e del tetto. La torre fu abbattuta e ricostruita nel 1609.\nIl XVIII secolo.\nLa cattedrale medievale, insieme a circa un terzo di tutto il resto della citt\u00e0, bruci\u00f2 in un incendio di quattro giorni nel mese di ottobre del 1728. Furono distrutte anche tutte le numerose cappelle e le ottanta epigrafi, alcune appartenenti ai pi\u00f9 eminenti nobili e ricchi parrocchiani della cattedrale. La chiesa fu ricostruita nel 1738 con mattoni rossi e con una semplice lunga navata con coro semicircolare sul fondo, essenzialmente sullo stesso piano, come la chiesa medievale. L'interno fu riedificato in una combinazione di stile gotico e di barocco del tempo. Una fila di cappelle laterali della navata e del coro con cinque navate le davano l'aspetto impressionante che avrebbe colpito tutti i suoi futuri visitatori, compreso il re Cristiano VI, che sovrintese alla costruzione del progetto con impazienza. Friedrich Ehbisch scolp\u00ec un nuovo altare nella migliore tradizione barocca; le antiche lapidi della vecchia chiesa furono sostituite; l'esterno fu ricostruito completamente in mattone rosso con l'eccezione di un portale in arenaria sotto la guglia.\nDopo l'incendio del 1728 la nuova torre rosa, superiore a quella precedente, fu modellata come la guglia di S. Martin, nei dintorni di Londra; nella nuova guglia affusolata furono spostate le campane della chiesa di San Nikolai e nel 1743 fu aggiunta alla torre una serie di quattro nuove campane: la pi\u00f9 grande di esse, \"The King's Bell\", pesava poco pi\u00f9 di 6000 kg. Nel corso della storia della torre vi si sono avvicendate 42 campane. Era uso di pagare un extra per lo scampanio dopo matrimoni e funerali, e questo fu motivo di denuncia da parte di studenti universitari che venivano disturbati negli studi. Un piccolo campanile nello stesso stile fu aggiunto al tetto sopra la linea di coro.\nLa nuova cattedrale.\nNel settembre del 1807 la cattedrale cadde vittima dal bombardamento di Copenaghen da parte della Marina britannica sotto l'ammiraglio James Gambier nelle guerre napoleoniche. L'ammiraglio chiese la rinuncia della flotta danese e della citt\u00e0 a combattere, ma i danesi rifiutarono. Tuttavia, con la maggior parte dell'esercito al confine dello Schleswig-Holstein, la citt\u00e0 era quasi inerme: per tre giorni la flotta britannica bombard\u00f2 la citt\u00e0 e le fortificazioni costiere. La chiesa fu poi rasa al suolo lungo la vicina sezione di Copenaghen. Copenaghen, dopo aver dichiarato la resa, dovette ritirare la propria flotta in una sconfitta umiliante per la Danimarca.\nIl miglior architetto della Danimarca, Christian Frederik Hansen, ridisegn\u00f2 la cattedrale in stile neoclassico. A causa della mancanza di risorse, inser\u00ec elementi di muri superstiti al bombardamento e furono ingrandite le vecchie volte superstiti fino a adattarsi al nuovo stile. La pietra angolare fu deposta nel 1817 e il lavoro completato entro il giorno di Pentecoste del 1829. A Bertel Thorvaldsen venne conferito il compito di decorare l'interno e arricchirlo con statue di Cristo e degli apostoli, mentre altri artisti contribuirono con sculture e dipinti.\nLa torre, costruita sulla vecchia torre medievale, fu il risultato di un controverso ripensamento: lo stile neoclassico non prevedeva torri, ma i cittadini chiesero e ottennero una torre modellata sulla vecchia torre medievale. La torre \u00e8 alta 60 metri e contiene quattro campane.\nLa chiesa \u00e8 stata designata cattedrale nazionale della Danimarca solo nel 1924. Ristrutturazioni importanti sono state predisposte dal professor Vilhelm Wohlert nel 1977-1979, con la rimozione di varie aggiunte che si erano accumulate nell'interno della chiesa nel corso degli anni. Un nuovo grande organo a canne \u00e8 stato completato nel 1995, con un secondo nel coro aggiunto nel 2002. La cripta \u00e8 stata trasformata in un museo che contiene i modelli delle costruzione nell'arco dei secoli.\nL'architetto Hansen ha tratto ispirazione per la concezione dell'edificio dall'architettura romana e dal Palladio; la grande navata richiama alla mente i progetti di \u00c9tienne-Louis Boull\u00e9e per una biblioteca pubblica.\nDescrizione.\nEsterno.\nLa facciata della cattedrale \u00e8 preceduta da un pronao, con prospetto costituito da un frontone triangolare poggiante su un architrave con triglifi sorretto da sei colonne con scanalature doriche. Nel frontone, si trova un gruppo scultoreo in bronzo raffigurante \"La predicazione di Giovanni Battista\". Nel pronao si apre il portale, sopra il quale vi \u00e8 un fregio raffigurante l\"Ingresso di Ges\u00f9 a Gerusalemme\". Alla destra del pronao, si trova una statua in rame raffigurante \"Mos\u00e8\", opera di Herman Wilhelm Bissen. Alla sinistra del pronao, invece, si trova la statua in rame raffigurante \"Re David\", opera di Jens Adolf Jerichau. La facciata \u00e8 sormontata dalla torre campanaria, con tre ordini separati da cornicioni; nell'ordine superiore, sulla parte anteriore come su quella posteriore, si apre una semplice trifora che d\u00e0 sulla cella campanaria, all'interno della quale si trovano quattro campane, tra le quali la pi\u00f9 antica campana della Danimarca, risalente al 1490, e la pi\u00f9 grande campana del paese, la \"Stormklokken\", che pesa 4 tonnellate.\nInterno.\nL'interno della cattedrale \u00e8 costituito da un'ampia navata coperta con volta a botte cassettonata e affiancata da due basse navate laterali con le quali comunica attraverso degli archi a tutto sesto. Al di sopra delle navate laterali, vi sono due matronei, ognuno dei quali \u00e8 separato dalla navata maggiore tramite una fila di colonne cretesi; il matroneo continua anche in controfacciata, formando una doppia cantoria. Alla fine, la navata centrale si restringe formando un profondo sottarco che termina con l'abside semicircolare.\nLungo le pareti laterali della navata centrale, vi sono dodici statue in marmo di Carrara realizzate dal famoso scultore danese Bertel Thorvaldsen: esse raffigurano i dodici Apostoli. Del Thorvaldsen sono anche le sculture del presbiterio, soprelevato di alcuni gradini rispetto al resto della chiesa: il pregevole \"fonte battesimale\", costituito da un angelo inginocchiato che regge una conchiglia, e il \"Redentore\", posto nell'ancona dell'altare.\nOrgani a canne.\nOrgano maggiore.\nSulla cantoria inferiore della controfacciata, si trova l'organo a canne principale della cattedrale, costruito nel 1995 dalla ditta organaria Marcussen &amp; S\u00f8n e restaurato nel 2001 da Carsten Lund.\nLo strumento \u00e8 a trasmissione mista, meccanica per i manuali ed elettrica per i registri e le combinazioni, ed ha la consolle, con cinque manuali e pedale, a finestra. La cassa, limitata alla parte anteriore, \u00e8 costituita da una griglia all'interno della quale sono inserite le canne che compongono la mostra. Queste, di principale, hanno bocca \"a scudo\" e sono disposte in pi\u00f9 campi, lateralmente a cuspidi uniche, nella parte centrale a cuspidi con ali laterali.\nOrgano del coro.\nEntro due nicchie ai lati dell'abside, si trova un secondo organo a canne, costruito da Carsten Lund nel 2002.\nLo strumento \u00e8 a trasmissione elettrica e la consolle, situata a pavimento nel presbiterio, ha due tastiere e pedaliera. Ogni corpo ha una propria mostra, composta da quattro cuspidi di canne di principale disposte simmetricamente, con bocche \"a scudo\"."}
{"id": "1201916", "revid": "599013", "url": "https://it.wikipedia.org/wiki?curid=1201916", "title": "Gustavo L\u00f3pez", "text": "Ha trascorso tredici anni in Spagna e ha anche la cittadinanza spagnola.\nCarriera.\nClub.\nL\u00f3pez, nato a Valent\u00edn Alsina, Avellaneda, comincia la carriera di calciatore con l'Independiente, nel 1991. Rimane in questa squadra per cinque stagioni: tra 1994 e 1995 riesce a conquistare due Supercoppe sudamericane, una Recopa e un Torneo Clausura.\nNel 1995 si trasferisce alla squadra spagnola del , giocando regolarmente in prima squadra. Viene quindi ceduto al Celta Vigo nel 1999. Qui si afferma come un importante e puntuale giocatore e nel 2003 firma un nuovo contratto di tre anni con possibilit\u00e0 di prolungamento di uno.\nNel 2007, dopo otto stagioni, lascia il Celta per trasferirsi al Cadice, rimanendovi per\u00f2 per una sola annata.\nNazionale.\nHa giocato 35 volte e segnato quattro gol per l'Argentina dal debutto contro la Romania avvenuto nel dicembre 1994. Fece la sua prima apparizione in una competizione internazionale durante le Olimpiadi 1996 ad Atlanta, quando vinse la medaglia d'argento con la squadra under-23.\nDa allora \u00e8 stato convocato per la Copa Am\u00e9rica del 1997 e del 1999 e per i Mondiali 2002."}
{"id": "1201919", "revid": "62004", "url": "https://it.wikipedia.org/wiki?curid=1201919", "title": "Gustavo Adri\u00e1n L\u00f3pez", "text": ""}
{"id": "1201924", "revid": "297059", "url": "https://it.wikipedia.org/wiki?curid=1201924", "title": "Sindrome di Kartagener", "text": ""}
{"id": "1201925", "revid": "1005847", "url": "https://it.wikipedia.org/wiki?curid=1201925", "title": "Luigi Bobba", "text": "Biografia.\nNel 1979 si \u00e8 laureato in Scienze Politiche all'Universit\u00e0 degli Studi di Torino, dove \u00e8 stato poi ricercatore dal 1979 al 1981.\nGiornalista pubblicista, professore a contratto con l'Universit\u00e0 degli Studi di Salerno nel 2002. Ha ricoperto il ruolo di Presidente dell'Istituto Ricerche Educative e Formative dal 1997 al 2007, Portavoce del Forum del Terzo Settore dal 1997 al 2000, Presidente Enaip, l'Ente di Formazione Professionale promosso dalle Acli - Associazioni Cristiane Lavoratori Italiani, dal 1999 al 2004.\n\u00c8 stato Segretario di Giovent\u00f9 Aclista nel periodo dal 1983 al 1986 e poi Responsabile del Settore Lavoro e della Cooperazione delle Acli.\nNel 1994 \u00e8 stato Vicepresidente Nazionale delle Acli, di cui \u00e8 diventato Presidente nel novembre 1998. Si \u00e8 dimesso il 28 febbraio 2006, candidandosi con la Margherita al Senato, al quale \u00e8 eletto il 9 aprile. Diviene componente della Commissione XI Lavoro. Inoltre, dal 2007 al 2009, \u00e8, altres\u00ec, Segretario Provinciale del PD di Vercelli.\nNel 2008 \u00e8 stato eletto alla Camera dei deputati nelle liste del Partito Democratico, ricoprendo il ruolo di Vice Presidente della Commissione XI Lavoro fino al 2013.\nNel 2013 viene rieletto nel Collegio Piemonte 2 alla Camera dei Deputati e diventa componente della Commissione V Bilancio, Tesoro e Programmazione e della Commissione Parlamentare per l'infanzia e l'adolescenza.\nIl 28 febbraio 2014 \u00e8 nominato Sottosegretario di Stato al Ministero del lavoro e delle politiche sociali nel Governo Renzi. \u00c8 riconfermato nel Governo Gentiloni il 29 dicembre 2016, con le stesse deleghe.\nNegli anni di attivit\u00e0 al Governo si \u00e8 dedicato, in particolare, alla riforma del Terzo settore; alla crescita del Servizio civile; all'introduzione del contratto di apprendistato formativo e dell'alternanza scuola-lavoro.\n\u00c8 presidente di Enaip Mozambico Servi\u00e7os de Forma\u00e7ao.\n\u00c8 presidente del Comitato promotore di Global Inclusion.\n\u00c8 presidente di Terzjus - Osservatorio di diritto del Terzo settore, della filantropia e dell'impresa sociale.\n\u00c8 autore di numerose opere sui temi del lavoro, del welfare e della formazione.\nAlle elezioni regionali in Piemonte del 2019 \u00e8 candidato consigliere nel listino bloccato del candidato presidente del centrosinistra Sergio Chiamparino senza essere eletto a causa della vittoria del candidato del centrodestra Alberto Cirio."}
{"id": "1201926", "revid": "7969", "url": "https://it.wikipedia.org/wiki?curid=1201926", "title": "Standells", "text": ""}
{"id": "1201928", "revid": "1363894", "url": "https://it.wikipedia.org/wiki?curid=1201928", "title": "Fernando Lapalorcia", "text": "Fu proclamato nel 1920 \"Atleta perfetto\". Nella sua carriera ha allenato diversi campioni, tra questi Pietro Lombardi, olimpionico nel 1948. Nel 1963 la FIAP lo nomin\u00f2 allenatore Benemerito conferendogli la Medaglia d'Oro."}
{"id": "1201929", "revid": "1442080", "url": "https://it.wikipedia.org/wiki?curid=1201929", "title": "Herbert Prohaska", "text": "Il celebre soprannome di Prohaska \u00e8 \"Schneckerl\". Ci\u00f2 \u00e8 dovuto al nome della pettinatura che era solito portare da giovane, capelli lunghi mossi, appunto \"Schneckerl\" in dialetto viennese.\nBiografia.\nProhaska \u00e8 sposato con Elisabeth ed \u00e8 padre di due figlie, Barbara e Birgit.\nNel romanzo \"Alles klappt nie\" (\"Non funziona mai tutto\") (2005), di Martin Amanshauser, ambientato nel 2020, una delle figure centrali \u00e8 un allenatore ex-calciatore chiamato Prohaska, e il cui nome non viene specificato, in rotta di collisione con il suo ex-presidente Stronach. Nella realt\u00e0, Frank Stronach fu presidente dell'Austria Vienna durante il secondo mandato da allenatore di Prohaska.\nNel 2012 il gruppo musicale \"SkaBucks\", di Linz, gli ha dedicata una canzone, \"Kick It Like Prohaska\", contenuta nell'album che verr\u00e0 pubblicato il 15 dicembre 2012.\nCaratteristiche tecniche.\nCentrocampista di ruolo, autodefinitosi \"onesto\", Prohaska gioc\u00f2 a zona nell'Austria Vienna, mentre all'Inter fu impiegato come marcatore a uomo.\nCarriera.\nGiocatore.\nClub.\nGli esordi nell'Austria Vienna.\nProhaska cominci\u00f2 la sua carriera professionistica nel 1972 all'Austria Vienna, che lo prelev\u00f2 dai dilettanti dell'Ostbahn XI. Vest\u00ec per la prima volta la maglia \"violette\" il 30 luglio 1972, in un'amichevole contro il Wiener AC, nella quale segn\u00f2 anche il suo primo gol. Nella sua prima stagione gioc\u00f2 27 partite in campionato, 4 in \u00d6FB-Cup ed esord\u00ec in Coppa UEFA, nella gara di ritorno del primo turno contro i bulgari del Beroe, gara persa 1-3. Gi\u00e0 l'anno seguente vinse il suo primo trofeo con l'Austria, la coppa nazionale: nella finale di ritorno contro l'Austria Salisburgo, il 12 giugno a Salisburgo, fu proprio un suo gol all'84\u00ba minuto a consentire ai \"violette\" di vincere il trofeo, pareggiando la rete del salisburgese Hala, stante il 2-1 dell'andata a Vienna. Anche in quell'occasione il gol decisivo era stato segnato da Prohaska, all'85'.\nNello stesso anno esord\u00ec in Nazionale maggiore, il 13 novembre a Istanbul contro la . Sempre nella stagione 1973-1974, mise a segno un curioso record di gol: 28 reti in 20 partite amichevoli.\nLa stagione 1974-1975 fu conclusa al 4\u00ba posto in campionato, ma le sue 9 reti in 34 presenze, oltre a prestazioni generalmente positive, gli valsero il titolo di calciatore austriaco dell'anno. Nel 1975-1976 vinse il suo primo titolo nazionale, dando un contributo di 9 reti in 33 presenze. Nella stagione successiva arriv\u00f2 la seconda coppa d'Austria della sua carriera, e anche in questo caso Prohaska lasci\u00f2 personalmente il sigillo sulla gara, segnando il gol del 2-0 nella gara di ritorno, poi vinta 3-0 (1-0 all'andata) contro il Wiener SC. Ma la stagione 1977-1978 fu quella della ribalta internazionale, Prohaska infatti non solo aiut\u00f2 la Nazionale austriaca a qualificarsi per i Mondiali d'Argentina, ma raggiunse la finale di Coppa delle Coppe, persa poi contro l'Anderlecht per 0-4. Era la prima volta che una squadra austriaca giocava la finale in una competizione UEFA.\nContemporaneamente, l'Austria Vienna si aggiudic\u00f2 il campionato nazionale, primo di tre consecutivi.\nNel 1979-1980 vinse entrambe le competizioni nazionali, centrando il \"double\", e attirando cos\u00ec l'attenzione di club stranieri.\nL'approdo in Italia.\nLa F.I.G.C. aveva deciso la riapertura delle frontiere, bloccate dal 1966, e dall'estate del 1980 fu di nuovo possibile tesserare giocatori provenienti da un'altra federazione. Herbert Prohaska fu il primo di questi giocatori stranieri, venne infatti ingaggiato dall'Inter allenata da Eugenio Bersellini, campione d'Italia in carica.\nCoi nerazzurri rimase per due stagioni, collezionando 28 presenze in Serie A, 4 in Coppa Italia e 8 in Coppa dei Campioni nel 1980-1981, anno in cui disput\u00f2 le semifinali della coppa continentale; e nuovamente 28 in campionato, 9 in Coppa Italia e 4 in Coppa UEFA l'anno successivo. In campo il 20 maggio 1982 a Torino contro i granata nella finale di ritorno di Coppa Italia, vinse il trofeo nella sua ultima presenza nerazzurra.\nDopo il Mondiale spagnolo rimase in Italia, trasferendosi - non senza polemiche - alla Roma. Prohaska si sent\u00ec tradito dall'Inter.. Nonostante ci\u00f2, nel corso della stagione il suo apporto si rivel\u00f2 fondamentale per la conquista dello scudetto, facendo ricredere gli scettici. Fu la sua ultima stagione italiana: a dispetto dei due anni di contratto, infatti, nell'estate 1983 torn\u00f2 in patria accasandosi all'Austria Vienna.\nGli ultimi anni di carriera.\nNel 1983-1984 vinse il campionato coi \"violette\", impresa replicata nei due anni seguenti. Nel 1985 fu premiato come calciatore austriaco dell'anno per la seconda volta in carriera, e l'anno seguente ottenne il \"double\", sconfiggendo in un'incerta finale di coppa il Rapid ai tiri di rigore (6-4). Furono quelli i suoi ultimi successi da giocatore, rimase all'Austria Vienna fino al 1988-1989 giocando sempre titolare in campionato, e si ritir\u00f2 al termine di quella stagione. La sua ultima partita fu contro il Grazer AK, il 9 giugno 1989, una vittoria per 5-0.\nIl suo totale all'Austria Vienna \u00e8 di 585 presenze e 133 reti in partite ufficiali, 787 e 263 contando anche le amichevoli.\nNazionale.\nProhaska gioc\u00f2 regolarmente con la nazionale austriaca per 15 anni. Dall'esordio contro la nel 1974 all'addio contro l' nel 1989, vest\u00ec 83 volte la maglia bianco-nera, segnando 10 reti e prendendo parte a due rassegne iridate, Argentina 1978 e Spagna 1982.\nDivenne un eroe dopo aver segnato il gol della qualificazione ai Mondiali del 1978, a Smirne contro la Turchia, e nella fase finale fu presente in tutte le 6 partite, inclusa la partita contro la Germania vinta per 3-2. Dopo aver fallito la qualificazione a Euro 1980, ottenne invece quella per i successivi Mondiali, dove ancora una volta gioc\u00f2 tutte le partite (5), arrivando al secondo turno. In Spagna, come molti altri giocatori della sua Nazionale, accus\u00f2 un calo di forma, dovuto alle preoccupazioni per la carriera nei club, nel suo caso la polemica con la dirigenza dell'Inter.\nAssente a Euro 1984 e anche ai Mondiali del 1986, Prohaska gioc\u00f2 anche tre partite nelle qualificazioni per i Mondiali del 1990, aiutando l'Austria a raggiungere la fase finale, che tuttavia non gioc\u00f2 per via del suo ritiro.\nIl totale delle sue presenze e reti in nazionale \u00e8 talvolta indicato come 84 e 12 rispettivamente, questo \u00e8 dovuto ad una partita contro il giocata nel 1984 e non considerata ufficiale da FIFA e \u00d6FB.\nAllenatore.\nPoco dopo il ritiro cominci\u00f2 a lavorare come direttore sportivo dell'Austria Vienna, divendone quindi allenatore il 28 marzo 1990.\nCome gi\u00e0 da giocatore, il suo rapporto col club \"violette\" fu vincente: vinse la \u00d6FB-Cup alla sua prima stagione, il campionato alla seconda, e il \"double\" (il terzo della sua carriera) nel 1991-1992. Vinse anche due \u00d6FB-Supercup.\nLasci\u00f2 l'incarico il 9 giugno 1992, per allenare la Nazionale Under-21, dalla quale nel 1993 fu promosso alla Nazionale maggiore. Fu commissario tecnico della federazione per sei anni, durante i quali port\u00f2 l'Austria, vincendo il girone di qualificazione, ai Mondiali in Francia, e al miglior piazzamento di sempre nella classifica FIFA, col 17\u00ba posto del maggio 1999. Ai Mondiale gli austriaci si presentano a suo dire in ritardo di condizione e la squadra \u00e8 uscita dal girone con 2 punti dietro a Italia e Cile e pari punti col Camerun; i due punti sono arrivati pareggiando con cileni e camerunesi.\nNel 1999 si dimise, dopo una \"d\u00e9b\u00e2cle\" per 9-0 contro la nelle qualificazioni a Euro 2000. Il suo bilancio sulla panchina austriaca \u00e8 di 25 vittorie, 9 pareggi e 17 sconfitte in 51 partite, con 96 gol fatti e 73 subiti.\nDal 30 maggio 1999 al 3 maggio 2000 divenne nuovamente allenatore dell'Austria Vienna, prima del suo definitivo ritiro.\nDopo il ritiro.\nSvolse il primo incarico ufficiale in federazione nel giugno 1990, quando fu \"ambasciatore\" della \u00d6FB ai Mondiali in Italia\nIl 15 luglio 2001 scese in campo nuovamente con la maglia dell'Austria Vienna, contro il Bayern Monaco, nell'amichevole organizzata per i 90 anni del club. Subentrato a Michael Wagner, Prohaska dichiar\u00f2 che non avendo potuto festeggiare con una partita d'addio il suo ritiro nel 1989, lo faceva 12 anni dopo.\nNel novembre 2003, durante i festeggiamenti per il 50\u00ba anniversario della UEFA, fu nominato \"Golden Player\" dalla federazione calcistica del suo Paese come pi\u00f9 forte giocatore austriaco degli ultimi 50 anni. Nello stesso anno ricevette la medaglia d'oro dell'Ordine al Merito della Repubblica Austriaca, dopo che nel 1997 aveva ricevuto quella d'argento. \u00c8 stato insignito anche della medaglia d'oro dell'Ordine al Merito della Bassa Austria (2005) e della medaglia d'argento dell'Ordine al Merito di Vienna (2008).\nNel 2004 fu votato \"calciatore austriaco del secolo\", nel corso delle celebrazioni per il centenario della federazione. Prohaska stesso ha dichiarato per\u00f2 di non sentirsi affatto il migliore di sempre.\nAttualmente lavora come commentatore tecnico nelle telecronache delle partite di calcio per l'emittente nazionale austriaca, la ORF, e come collaboratore del quotidiano \"Kronen Zeitung\". Per la ORF ha realizzato, nella primavera del 2010, uno show televisivo, \"Das Match\", in cui compare, opposto all'ex-rivale e compagno in Nazionale Hans Krankl, nelle vesti di allenatore di una squadra improvvisata.\nProhaska ha anche una grande passione per la musica e si esibisce spesso come cantante con il gruppo The Real Holy Boys cantando \"cover\" di brani pop e rock; tra le canzoni c'\u00e8 anche \"Gianna\" di Rino Gaetano."}
{"id": "1201931", "revid": "1043175", "url": "https://it.wikipedia.org/wiki?curid=1201931", "title": "Jorginho (calciatore 1964)", "text": "Carriera.\nGiocatore.\nClub.\nA livello di club Jorginho gioc\u00f2 per l'Am\u00e9rica-RJ (1983-1984), per il Flamengo (1985-1989), per il (1989-1992), per il (1992-1995), per il Kashima Antlers (1995-1999), per il San Paolo (1999), per il Vasco da Gama (2000-2001), e per la Fluminense (2001-2003).\nGioc\u00f2 a fianco di Rom\u00e1rio e di Bebeto nel 2001 nel Vasco da Gama.\nNazionale.\nPer la Nazionale brasiliana Jorginho gioc\u00f2 64 volte, segnando tre reti. Partecip\u00f2 ai Mondiali di Italia '90. \nAi vittoriosi Mondiali 1994 contribu\u00ec con due assist, fra i quali il cross in semifinale contro la che propizi\u00f2 il gol decisivo di Rom\u00e1rio. In finale si infortun\u00f2 dopo pochi minuti e venne sostituito da Cafu. Qualche settimana dopo la vittoria iridata fu nominato nell'All Star team del torneo.\nAllenatore.\nNel 2006 fu assunto come allenatore dell'Am\u00e9rica-RJ. Il 31 luglio 2006 \u00e8 stato preso come assistente allenatore della nazionale verde-oro. Nel 2010 \u00e8 al Goi\u00e1s e nel marzo 2011 \u00e8 al Figueirense Futebol Clube."}
{"id": "1201932", "revid": "85911068", "url": "https://it.wikipedia.org/wiki?curid=1201932", "title": "Bocci-Bocci", "text": "Col termine Bocci-Bocci, curiosa deformazione linguistica che vede una contaminazione del termine \"bolscevismo\" con la locuzione fiorentina \"fare i cocci\" (rompere tutto), a Firenze e in Toscana furono ricordati i tumulti annonari del 1919, i moti contro il caroviveri che tra la primavera e l'estate di quell'anno segnarono in Italia l'inizio del cosiddetto \"biennio rosso\"."}
{"id": "1201937", "revid": "339392", "url": "https://it.wikipedia.org/wiki?curid=1201937", "title": "Jorge de Amorim Campos", "text": ""}
{"id": "1201938", "revid": "2014155", "url": "https://it.wikipedia.org/wiki?curid=1201938", "title": "Stefano II di Baviera", "text": "Biografia.\nEra il secondo figlio dell'Imperatore Ludovico IV e di Beatrice di Slesia-Glogau.\nQuando suo padre mor\u00ec nel 1347, Stefano gli succedette come Duca di Baviera e Conte d'Olanda e Hainaut assieme ai suoi cinque fratelli. Suo padre aveva riunito la Baviera in un unico ducato nel 1340 ma nel 1349 la regione venne nuovamente divisa in Baviera Superiore, Baviera-Landshut e Baviera-Straubing. Stefano II govern\u00f2 dal 1349 al 1353 assieme ai fratelli Guglielmo I e Alberto I in Olanda e Baviera-Landshut e dal 1353 solo in Baviera-Landshut.\nDopo la temporanea riconciliazione dei Wittelsbach con Carlo IV di Lussemburgo, che aveva finalmente confermato come legittimi i possessi della famiglia, Stefano incalz\u00f2 Carlo IV ad intraprendere una campagna in Italia nel 1354.\nQuando il Duca Mainardo, il figlio del fratello maggiore di Stefano, Ludovico V di Baviera mor\u00ec nel 1363, egli gli succedette anche nella Baviera Superiore e invase il Tirolo. Per fortificare la propria posizione si alle\u00f2 con Bernab\u00f2 Visconti. Stefano infine dovette rinunciare a questo progetto in favore degli Asburgo con la Pace di Sch\u00e4rding.\nIl conflitto con il fratello Ludovico VI, infine, compromise anche le sorti del Brandeburgo per la famiglia Wittelsbach, territorio che fu affidato a Carlo IV. Stefano II comunque accett\u00f2 che il proprio fratello Ottone, l'ultimo dei Wittelsbach come reggente del Brandeburgo, divenisse coreggente nominale quando ritorn\u00f2 in Baviera nel 1373. Per la perdita del Brandeburgo, comunque, i Wittelsbach ottennero un indennizzo in denaro. A Stefano II succedettero i suoi tre figli.\nStefano II mor\u00ec a Landshut ed \u00e8 sepolto nella Chiesa di Nostra Signora di Monaco.\nMatrimoni ed eredi.\nStefano si spos\u00f2 due volte: la prima con Isabella d'Aragona, figlia di Federico III di Aragona, dalla quale ebbe i seguenti figli:\ned in seconde nozze con Margherita, figlia di Giovanni II di Norimberga, dalla quale non ebbe figli."}
{"id": "1201940", "revid": "36426", "url": "https://it.wikipedia.org/wiki?curid=1201940", "title": "Torre Bassa", "text": "La Torre Bassa \u00e8 una torre situata nel comune di Magliano in Toscana. La sua ubicazione \u00e8 all'interno del Parco naturale della Maremma, su una delle propaggini orientali dei Monti dell'Uccellina che guarda verso l'entroterra, nell'area occidentale del territorio comunale.\nStoria.\nL'intero territorio, comprendente anche la Tenuta di Collecchio e la Torre della Bella Marsilia, era controllato in epoca medievale agli Aldobrandeschi; la Torre Bassa fu costruita nel corso del XII secolo e venne inglobata nel territorio della Contea di Santa Fiora al momento della spartizione del territorio avvenuta nel tardo Duecento.\nAll'inizio del Trecento la zona entr\u00f2 a far parte del territorio della Repubblica di Siena e la torre divenne di propriet\u00e0 della famiglia senese dei Marsili, che acquis\u00ec i diritti di possesso anche sulla torre e sulla vicina tenuta.\nDa allora, i Marsili furono i proprietari di questi possedimenti per un lunghissimo periodo, anche dopo la definitiva caduta dello Stato senese e l'inglobamento della zona nel territorio amministrato dal Granducato di Toscana nei pressi del confine con lo Stato dei Presidi, lungo periodo storico compreso tra la met\u00e0 del Cinquecento e gli inizi dell'Ottocento.\nSoltanto agli inizi del Novecento i beni di propriet\u00e0 della famiglia senese passarono alla famiglia pistoiese dei Vivarelli Colonna. Dal 2000 di propriet\u00e0 della Tenuta agricola dell'Uccellina.\nDescrizione.\nLa Torre Bassa si trova in un'area ricoperta dalla macchia mediterranea dove sono visibili i resti di altri edifici, che probabilmente costituivano nei secoli passati il \"Castello di Collecchio\" oramai scomparso; dell'antico castello sono visibili i basamenti delle cortine murarie disposte su 4 lati e le basi delle torri angolari. La Torre Bassa era quasi certamente parte integrante dell'antico castello.\nLa fortificazione si presenta a sezione quadrangolare, con base a scarpa e pareti rivestite in pietra munite di alcune feritoie; la parte alta comprende i resti del coronamento, di cui rimangono una serie di caditoie in mattoni, sulle quali trovavano appoggio i muri che delimitavano la terrazza sommitale.\nLa porta di accesso ad arco ribassato si apre sulla parete occidentale, ove era raggiungibile unicamente attraverso una caratteristica rampa di scale esterna con ponte levatoio, ulteriormente protetta da una caditoia della quale rimangono alcuni resti nella parte sommitale della stessa parete."}
{"id": "1201942", "revid": "599013", "url": "https://it.wikipedia.org/wiki?curid=1201942", "title": "Kl\u00e9berson", "text": "Campione del mondo con la \"Sele\u00e7\u00e3o\" nel 2002, \u00e8 stato acquistato dal Manchester United nel 2003. Visto come naturale sostituto di Juan Sebasti\u00e1n Ver\u00f3n, la sua esperienza in Inghilterra non \u00e8 stata molto fortunata. Con i \"Red Devils\" ha vinto una Community Shield, sempre nel 2003, ed una FA Cup, l'anno seguente. Nel 2005 si \u00e8 trasferito dai turchi del Be\u015fikta\u015f, con i quali ha vinto una Coppa di Turchia nel 2006. Nel 2008 \u00e8 tra le file del Flamengo, che nel 2011 lo ha ceduto in prestito all'Atl\u00e9tico Paranaense. L'anno successivo si trasferisce al Bahia. Indi nel 2014 si trasferisce in forza all'Indy Eleven dove conclude la carriera al termine della stagione.\nCarriera.\nClub.\nDagli inizi al Mondiale 2002.\nKl\u00e9berson, nato nello stato di Paran\u00e1, nel Brasile meridionale, crebbe nella citt\u00e0 provinciale di Ura\u00ed. Cominci\u00f2 la sua carriera professionistica all'Atl\u00e9tico Paranaense. Durante l'esperienza all'Atl\u00e9tico Paranaense Kleberson vinse il Campionato Paranaense nel 2000 e nel 2001, e il Campeonato Brasileiro nel 2002. Le sue performance per l'Atl\u00e9tico Paranaense convinsero Luiz Felipe Scolari a convocarlo per la nazionale brasiliana.\nLa sua prima apparizione fu in un'amichevole contro la Bolivia, nella quale segn\u00f2. Comunque, durante la fase a gironi dei Mondiali 2002, fu un sostituto. Fu schierato nell'undici iniziale del Brasile nella gara dei quarti contro l'Inghilterra, con Scolari che intu\u00ec che la tenacia nell'attaccare l'avversario portatore di palla, ben nota in Kleberson, sarebbe stata molto utile nel contrastare il veloce ritmo delle azioni inglesi. Il tackle sul futuro compagno di squadra Paul Scholes port\u00f2 al pareggio brasiliano. Kl\u00e9berson rimase titolare per il resto del torneo. Il Brasile sconfisse in finale la Germania, e Kl\u00e9berson forn\u00ec l'assist per uno dei due gol brasiliani.\nDopo il Mondiale.\nLe sue performance in Coppa del Mondo portarono Scolari a dichiarare che Kl\u00e9berson era stato parte del reparto guida per la vittoria del Brasile, e attirarono l'interesse di diverse squadre inglesi e scozzesi. Il , il e il espressero tutte il loro interessamento. Il Leeds non riusc\u00ec ad assicurarsi la sua firma dopo che Kl\u00e9berson decise di non lasciare il Brasile senza la sua fidanzata, che non poteva sposare in quanto non ancora sedicenne.\nAlla fine fu il Manchester United a metter sotto contratto Kl\u00e9berson, con una spesa 6,5 milioni di \u00a3. Visto come un naturale sostituto di Juan Sebasti\u00e1n Ver\u00f3n, Kl\u00e9berson si infortun\u00f2 alla seconda partita coi \"Red Devils\" e fece solo 28 presenze totali per la squadra. Durante la permanenza allo United perse la maglia di nazionale brasiliano.\nL'8 agosto 2005 R\u0131za \u00c7al\u0131mbay port\u00f2 Kl\u00e9berson al Be\u015fikta\u015f di Istanbul, in Turchia, con una spesa di circa 2,5 milioni di sterline; il giocatore firm\u00f2 un contratto di tre anni, con possibilit\u00e0 di prolungamento di un altr'anno. Nella cerimonia di presentazione Kl\u00e9berson disse ai giornalisti \"Sono andato da un grande club ad un altro grande club: sono molto felice\". Pi\u00f9 tardi Kl\u00e9berson accus\u00f2 l'allenatore del Manchester United, Sir Alex Ferguson, di non aver avuto abbastanza fiducia in lui.\nIl ritorno in Brasile.\nNell'agosto 2007 Kl\u00e9berson ha firmato per il Flamengo, ma \u00e8 riuscito a giocarci solo dal gennaio 2008 a causa di problemi legati al suo precedente contratto con il Be\u015fikta\u015f.\nHa giocato le sue prime partite tra le riserve, in match importanti del Campeonato Carioca. Il suo ingresso in prima squadra \u00e8 partito lentamente, da quando ha iniziato a giocare costantemente nella Copa Libertadores. Dopo i trasferimenti di Renato Augusto e Marcinho \u00e8 diventato un giocatore importante del centrocampo del club rossonero.\nDurante il periodo pre-stagionale 2010, il Palmeiras ha speculato di un possibile scambio tra Kleberson e l'attaccante V\u00e1gner Love, ma il Flamengo ha rifiutato l'idea.\nViene convocato dal CT Carlos Dunga per il Mondiale 2010 in Sudafrica."}
{"id": "1201943", "revid": "71155", "url": "https://it.wikipedia.org/wiki?curid=1201943", "title": "Consuetudini", "text": ""}
{"id": "1201944", "revid": "62004", "url": "https://it.wikipedia.org/wiki?curid=1201944", "title": "Jos\u00e9 Kl\u00e9berson", "text": ""}
{"id": "1201945", "revid": "287204", "url": "https://it.wikipedia.org/wiki?curid=1201945", "title": "Kleberson", "text": ""}
{"id": "1201947", "revid": "37401", "url": "https://it.wikipedia.org/wiki?curid=1201947", "title": "Carlo III, Duca di Borbone-Montpensier", "text": ""}
{"id": "1201953", "revid": "599013", "url": "https://it.wikipedia.org/wiki?curid=1201953", "title": "Lee Young-pyo", "text": "Caratteristiche tecniche.\nLee era un terzino capace di giocare su ambe le fasce, in possesso di una notevole resistenza, velocit\u00e0, abilit\u00e0 nei dribbling e precisione nei cross. Grazie alla sua duttilit\u00e0 poteva essere impiegato anche come esterno sinistro.\nAnnoverato tra i migliori terzini asiatici di sempre, era un difensore affidabile e capace di farsi apprezzare in entrambe le fasi del gioco. Martin Jol, suo allenatore ai tempi del , lo descrisse una volta come \"il miglior terzino sinistro dei Paesi Bassi\".\nCarriera.\nInizi\u00f2 la carriera con l'Anyang LG Cheetahs in K-League coreana e quindi trascorse due stagioni al , guadagnandosi grandi lodi da parte dell'allenatore del PSV Guus Hiddink, che aveva gi\u00e0 allenato Lee e la Corea del Sud ai Mondiali 2002. Nominato miglior terzino sinistro dell'Eredivisie dopo la stagione 2004-2005, il Tottenham Hotspur lo mise sotto contratto nell'agosto 2005.\nNell'agosto 2006 la Roma prov\u00f2 a comprarlo, ma lui si ritir\u00f2 all'ultimo minuto per \"ragioni personali\", individuate dai mass media in motivi religiosi. Il 31 agosto 2006 il giocatore tenne una conferenza stampa in Corea e neg\u00f2 che la religione fosse stata un fattore decisivo nella sua scelta. Disse che andare alla Roma sarebbe stato per lui fonte di grande isolamento dal punto di vista calcistico ma parl\u00f2 di nuovo di ragioni personali che non volle svelare, nonostante fosse pressato dalle domande di 50 giornalisti. Nelle 3 stagioni al Tottenham collezion\u00f2 70 presenze; nel 2008 decise di trasferirsi al , dove collezion\u00f2 per\u00f2 solo 13 presenze. Nel 2009 \u00e8 passato alla squadra araba dell'Al-Hilal. Il 6 dicembre 2011 passa ufficialmente al Vancouver Whitecaps.\nNazionale.\nCon la maglia della Corea del Sud ha preso parte alle Olimpiadi 2000 a Sydney, ai Mondiali 2002 (quarto posto), alla Coppa d'Asia 2004, ai Mondiali 2006 e alla Coppa d'Asia 2011.\nStatistiche.\nPresenze e reti nei club.\n\"Statistiche aggiornate al 29 aprile 2011.\"\nVita privata.\n\u00c8 un fervente cattolico cristiano, cui si \u00e8 convertito dal Buddhismo."}
{"id": "1201955", "revid": "2138421", "url": "https://it.wikipedia.org/wiki?curid=1201955", "title": "Incredulit\u00e0 di san Tommaso (Caravaggio)", "text": "L'Incredulit\u00e0 di san Tommaso \u00e8 un dipinto a olio su tela di realizzato tra il 1600 ed il 1601 dal pittore italiano Caravaggio. \u00c8 conservato nella Bildergalerie di Potsdam. Ulteriori versioni eseguite dal maestro sono conservate in una collezione privata a Bologna e a Parigi .\nStoria.\nNel 1606 il banchiere Vincenzo Giustiniani faceva riferimento a questo soggetto in una copia presente a Genova, mentre vent'anni dopo il dipinto veniva citato nell'inventario della collezione Giustiniani, il che fa presupporre che sia stato il banchiere stesso a commissionare l'opera, ipotesi data per certa da un certo numero di fonti. Tra l'altro, il tetro realismo dell'opera non avrebbe potuto che essere accolto da uno dei pi\u00f9 forti sostenitori di Caravaggio. Dall'Inventario Giustiniani del 1638, apprendiamo che si trovava \"nella Stanza Grande de Quadri Antichi...un quadro sopraporto di mezze figure con l'Historia di San Tomasso che tocca il Costato di Christo col dito depito in tela alto pal. 5 larg.pal 6 di mano di Michelangelo da Caravaggio con cornice negra profilata e rabescata d'oro\".\nPu\u00f2 forse essere identificato con il dipinto di cui parla Giovanni Baglione nel 1642 ed eseguito per Ciriaco Mattei. Il Bellori, nel 1672, scrive: \" San Tomaso, che pone il dito nella piaga del Costato del Signore, il quale gli accosta la mano, e si svela il petto da un lenzuolo, discostandolo dalla poppa\". Dopo la dispersione della raccolta Giustiniani perviene in Prussia e acquistato dallo Stato nel 1816, in seguito trasferito nel castello di Charlottemburg e alla Bildergalerie di Potsdam dove oggi si trova.\nDescrizione e stile.\nA parlare dell'episodio \u00e8 il Vangelo di S. Giovanni. Dopo l'apparizione di Ges\u00f9 agli apostoli e dopo che essi ne ebbero gioito, Tommaso, detto anche Didimo, che non era con gli altri al momento dell'apparizione, fu restio a credere che il Cristo morto fosse apparso in mezzo a loro, cos\u00ec afferm\u00f2 che avrebbe creduto solo se avesse messo un dito nella piega del costato di Ges\u00f9. Otto giorni dopo Ges\u00f9 apparve di nuovo agli apostoli e visto fra di loro Tommaso gli disse:\" \"Metti qui il tuo dito e guarda le mie mani; tendi la tua mano e mettila nel mio fianco; e non essere incredulo, ma credente!\"\" (Gv. 20,19-31 ). Caravaggio nella dimensione orizzontale della tela 'fotografa' il momento della constatazione in un'inquadratura di tre quarti dove sono disposte le quattro figure su di uno sfondo neutro e scuro.\nQuesta scelta permette di concentrare l'attenzione dello spettatore sulla testa di Tommaso, mentre la luce illumina la fronte e il profilo ed il costato chiaro di Cristo. Inoltre l'inquadratura permette di fissare l'attenzione sull'atteggiamento timoroso e dubbioso di Tommaso, confortato da Cristo a cui oppone la testa, in basso, rispetto alla Sua, in alto. La disposizione a croce ravvicinata delle quattro teste e a triangolo degli sguardi, col vertice sul gesto di Tommaso, permette un'ulteriore concentrazione emotiva dello sguardo del fruitore, che non pu\u00f2 non focalizzarsi sul punto del 'dramma': la rivelazione della presenza reale, in carne ed ossa di Ges\u00f9. Il pittore raffigura l'apostolo Tommaso mentre infila un dito nella ferita del costato di Ges\u00f9, secondo una determinata tradizione iconografica, con altri due apostoli che osservano la scena.\nSempre sul piano compositivo si osserva l'intersecarsi di due assi principali, quello orizzontale che \u00e8 costituito dal braccio di Tommaso e dalle mani di Ges\u00f9 e quello verticale che passa dalla testa dei due apostoli ( o meglio in mezzo alle due teste ) e prosegue su quella di Tommaso (esattamente lungo il collo dell'apostolo). Completa questa disposizione un arco formato dalle due schiene, quella di Tommaso e quella di Cristo. Un mirabile incastro di forme umane in primo piano 'gettate', con grande impatto emotivo davanti al fruitore: il gesto di Tommaso e la mano di Cristo che benevola lo accompagna esplode in una 'zoomata' straordinaria esaltata dalla luce che proviene da sinistra ( la luce della rivelazione ) che illumina il dubbio e lo stupore ( le fronti corrugate degli apostoli ) e la realt\u00e0 della carne viva del Salvatore: dando forza alla verifica che annulla ogni timore. Il dipinto era un \"sopraporta\", come descritto nell'Inventario Giustiniani, e quindi gli spettatori lo vedevano dal basso, partecipando, emotivamente della scoperta di Tommaso.\nIconografia.\nIl precedente pi\u00f9 immediato dell\"'Incredulit\u00e0 di S. Tommaso\" di Caravaggio \u00e8 in una stampa di D\u00fcrer della serie \"La piccola Passione\" del 1509 c.; in questa incisione l'apostolo compie lo stesso gesto che vediamo nell'opera di Caravaggio ma l'artista non lo valorizza, lo disperde in un molti particolari che distolgono l'attenzione; in Caravaggio, invece \u00e8 il centro del discorso figurativo, \u00e8 il fulcro dell'opera: tutto funziona da l\u00ec; non vedere per credere, ma vedere e toccare, l'esperienza visiva e l'esperienza tattile insieme, dove quest'ultima \u00e8 prova regina, quella della scoperta, della rivelazione, del riconoscimento, della rinnovata fede: tutti aspetti centrali negli indirizzi della Controriforma. Moir sottolinea la differenza che esiste fra l'aspetto di povert\u00e0 degli apostoli e quello dell'atletico Cristo che mostra un elegante panneggio classico che sottolinea contornandolo il corpo nudo, reale, vivo\" \"fatto di carne e sangue\"\".\nMarini rivela che questo tipo di composizione serrata attorno a un fulcro\", che l'artista sperimenta ne \"I Bari\" ritorna in altre opere, come \"La resurrezione di Lazzaro\" e l\"'Ecce homo\" di Messina. Secondo Ferdinando Bologna vi \u00e8 corrispondenza fra la testa dello staffiere che si sporge da dietro il collo del cavallo nella Conversione di Saulo alla Cappella Cerasi in Santa Maria del Popolo a Roma e la testa dell'apostolo che, allo stesso modo, avanza sopra la testa di San Tommaso nell\u2019\"Incredulit\u00e0\" Potsdam Sempre secondo lo studioso, l'accertamento materiale della verit\u00e0 visualizzato dal dito di Tommaso nella piaga, rappresenta l'esigenza della verifica e della constatazione che \u00e8 poi caratteristica peculiare dell'intera opera del Caravaggio.\nPer Nicola Ivanoff - che crede che il dipinto Potsdam, di certo il migliore delle varie copie, sia quello citato dal Baglione - Tommaso ci si mostra come un rozzo ed ottuso filosofo materialista intento a una duplice operazione di verifica: non solo tocca la ferita del costato di Cristo, ma contemporaneamente la scruta evidenziando la meraviglia del tutto umana di chi non riesce a capire. Cos\u00ec come il rozzo Tommaso, anche gli altri due apostoli, per Ivanoff, sembra che siano illuminati dalla grazia divina: uno urla di orrore per quello che gli appare un gesto sacrilego, l'altro sembra essere pi\u00f9 che altro incuriosito piuttosto che turbato. \"L'incredulit\u00e0\" ebbe un enorme successo e produsse una gran variet\u00e0 di copie, di cui alcune dello stesso artista e altre dei suoi seguaci: oggi si conoscono quattro esemplari dell'opera, uno, come detto il migliore (Ivanoff ritiene anche questo una copia di un originale perduto, Hinchs invece lo considera un originale, come anche Mia Cinotti), \u00e8 quello di Potsdam, un altro \u00e8 conservato agli Uffizi di Firenze, un altro ancora in Spagna, a Madrid, ed infine a Thirsk, nello York in Inghilterra."}
{"id": "1201957", "revid": "125987202", "url": "https://it.wikipedia.org/wiki?curid=1201957", "title": "Marcelo Bielsa", "text": "Bielsa \u00e8 noto per il suo carattere eccentrico e le numerose stranezze comportamentali, che lo hanno portato ad essere soprannominato da molti \"El Loco\" (in italiano \"Il Pazzo\"), sebbene venga considerato come uno dei migliori allenatori sudamericani della storia e possegga numerosi estimatori in tutto il mondo; nell'arco della sua trentennale carriera si \u00e8 infatti distinto per un approccio metodico, quasi scientifico, allo studio delle partite di calcio.\nIn carriera ha vinto tre campionati argentini (1990, 1992 e 1998) e la medaglia d'oro al Torneo olimpico di Atene 2004. In virt\u00f9 del contributo offerto nelle vesti di calciatore ed allenatore, la squadra argentina del Newell's Old Boys gli ha intitolato il proprio stadio casalingo.\nBiografia.\nI Bielsa sono una famiglia di giuristi e i suoi fratelli, Rafael e Maria, sono dei politici. Il giovane Marcelo era un ragazzo studioso e con l'opportunit\u00e0 di leggere molti libri, anche grazie alla grande collezione di questi posseduta del nonno; vi sono opinioni discordi riguardo all'apprezzamento (o meno) per la passione del figlio da parte del padre.\nGest\u00ec un'edicola a Rosario, per 10 anni, per poter leggere sui giornali vari risultati calcistici e studiare le tattiche dei suoi idoli manageriali, Carlos Bilardo e C\u00e9sar Luis Menotti. Approfond\u00ec, inoltre, lo stile di gioco della nazionale di calcio olandese attraverso videocassette mandate da un conoscente.\nCaratteristiche tecniche.\nMarcelo Bielsa, che ha iniziato ad allenare appena venticinquenne nel Newell's Old Boys, \u00e8 considerato uno degli innovatori del calcio moderno, tattico ossessivo e personaggio sopra le righe, che ha fatto del gioco offensivo, adottando il modulo 3-3-1-3 con la variante del 3-3-3-1, un vero e proprio dogma tattico espresso alla guida delle nazionali di e , oltre che nell'Athletic Bilbao e nell'Olympique Marsiglia.\nNella variante del 3-3-3-1 tanto cara al tecnico argentino e da lui introdotta, i giocatori sono cos\u00ec disposti: 3 difensori (1 l\u00edbero con 2 fermi su ogni lato), 3 centrocampisti (1 centrocampista centrale con 2 laterali), 3 trequartisti (1 fantasista al centro e 2 ali ai lati) e 1 centravanti. Il modulo 3-3-3-1 organizzato da Bielsa permette rapidi capovolgimenti di fronte, utilizzando calciatori in grado di interpretare al meglio le fasi sia difensiva che offensiva, inoltre stabilisce superiorit\u00e0 numerica in ogni parte del campo, dal momento che con tale schieramento la squadra pu\u00f2 difendere con sette giocatori, attaccare con altrettanti, o cercando di mantenere il risultato con sei uomini a centrocampo. Per poter attuare il 3-3-3-1, tutti gli elementi devono impostare rapidamente ed attaccare gli spazi in fase di possesso palla, mentre in quella di non possesso tutti i giocatori devono recuperare la palla aggredendo e pressando gli avversarsi, mantenendo sempre un ritmo di gara elevato e grande compattezza di squadra.\nQuesta filosofia di gioco influenzer\u00e0 nel panorama calcistico internazionale molti attuali tecnici, tra i quali ex calciatori agli ordini di Bielsa, come ad esempio Gerardo Martino, Eduardo Berizzo, Mauricio Pochettino, Mat\u00edas Almeyda e Marcelo Gallardo. Nel 2012 l'allenatore spagnolo Pep Guardiola, che ha rappresentato Bielsa come suo ispiratore tattico, ha definito l'allenatore argentino come il \"miglior tecnico del mondo\". Altro \"discepolo\" del \"Loco\" Bielsa \u00e8 l'allenatore, suo connazionale, Jorge Sampaoli.\nBielsa \u00e8 noto per la visione e la raccolta di numerosi video di calcio, con i quali analizza e studia ogni singolo giocatore, avvalendosi inoltre di programmi statistici e altri strumenti tecnologici in fase di preparazione di una partita.\nPer quanto il tecnico argentino sia restio a concedere interviste esclusive, le conferenze stampa sono per\u00f2 il suo metodo di comunicazione preferito.\nCarriera.\nGli esordi.\nDopo aver smesso di giocare a venticinque anni, Bielsa intraprende la carriera da allenatore: prima come vice della prima squadra e poi come guida delle selezioni giovanili del Newell's Old Boys, dove forgia alcuni giovani che diventeranno conosciuti a livello internazionale tra cui N\u00e9stor Sensini, Abel Balbo, Mauricio Pochettino e Gabriel Batistuta, durante lunghi viaggi da lui intrapresi in tutta l'Argentina sulla sua Fiat 147.\nNewell's Old Boys.\nNel 1990 gli viene affidata la prima squadra del Newell's e porta con s\u00e9 gran parte della formazione giovanile; vince il campionato di Apertura 1990 e di Clausura 1992 e perde solo ai rigori la finale di Coppa Libertadores 1992 contro i brasiliani del San Paolo.\nPer le sue vittorie e imprese con il club di Rosario gli verr\u00e0 poi intitolato lo stadio della squadra, che fino ad allora non aveva veramente un nome.\nAtlas Guadalajara.\nNel 1993 si trasferisce in Messico all'Atlas Guadalajara; qui scopre, nei suoi consueti viaggi d'osservazione, il difensore Rafael M\u00e1rquez, da alcuni considerato il miglior calciatore messicano della storia.\nIl sistema di scouting ideato da Bielsa in Messico, capace di osservare circa ventimila calciatori all'anno, consisteva nell'organizzare tornei in pi\u00f9 di duemila citt\u00e0 e successivamente scegliere quindici calciatori da ognuno di questi; il sistema di Bielsa \u00e8 utilizzato ancora oggi.\nClub Am\u00e9rica.\nTra il 1995 e il 1996 siede sulla panchina del Club Am\u00e9rica.\nV\u00e9lez Sarsfield.\nNel 1997 ritorna in Argentina per guidare il V\u00e9lez S\u00e1rsfield, con cui vince il campionato di Clausura 1998.\nEspanyol.\nNel 1998 viene nominato nuovo allenatore degli spagnoli dell'Espanyol, ma nel mese di novembre lascia l'incarico per andare a guidare la nazionale argentina.\nNazionale argentina.\nCon la nazionale argentina vince il girone sudamericano di qualificazione al Campionato mondiale 2002, ma non va oltre il primo turno, eliminato da e Inghilterra.\nA Bielsa viene data una seconda chance per poter condurre l'Argentina a grandi vittorie e rimane quindi CT dell\"'Albiceleste\", con cui giunge al secondo posto nella Copa Am\u00e9rica 2004, sconfitto in finale dal ai calci di rigore, e vince la medaglia d'oro al Torneo olimpico di Atene 2004 contro il Paraguay; al termine della competizione rassegna per\u00f2 le dimissioni, lasciando l'incarico a Jos\u00e9 Pekerman.\nNazionale cilena.\nDopo tre anni di inattivit\u00e0 manageriale, nel 2007 si porta alla guida della nazionale cilena, che porta ad una brillante qualificazione per il grazie al secondo posto nel girone sudamericano (dopo aver inoltre battuto l'Argentina). I cileni raccolgono ben 33 punti, uno in meno del . Nella rassegna iridata il suo Cile \u00e8 riuscito dapprima a vincere la sua prima partita in un Mondiale dopo 48 anni (1-0 contro l') e poi a superare la fase a gironi, ma si \u00e8 fermato agli ottavi di finale contro il , risultato comunque storico per la compagine cilena che non aveva mai vinto due partite in una fase finale del mondiale e solo una volta era riuscita ad arrivare agli ottavi.\nIl 2 agosto 2010 prolunga il suo contratto da C.T. fino al 2015 con opzione di svincolo nel 2011 in seguito alle elezioni federali cilene. Il 24 febbraio 2011 infatti si svincola per alcuni dissidi e gli subentra il connazionale Claudio Borghi. \nIl giorno delle sue dimissioni, in Cile i telegiornali interrompono le trasmissioni e fanno edizione speciale per annunciare la notizia.\n\u00c8 considerato una leggenda in Cile, per aver vinto 34 delle 66 sfide disputate da commissario tecnico della nazionale cilena. Ha allenato anche la nazionale cilena Under 23 durante il Torneo di Tolone 2008, conducendola fino alla finale persa contro l'Italia.\nLe idee di Bielsa getteranno le basi del Cile che vincer\u00e0 due volte la Copa Am\u00e9rica sotto la guida del \"discepolo\" del \"Loco\", Jorge Sampaoli.\nAthletic Bilbao.\nIl 12 luglio 2011 diventa l'allenatore dell'Athletic Bilbao con un ingaggio da 2,5 milioni l'anno, raggiungendo la finale di Copa del Rey in Spagna e di Europa League in Europa, dopo aver superato squadre come Paris Saint-Germain, Manchester United e . Il 9 maggio 2012 perde la finale di Europa League nel derby spagnolo con l'Atl\u00e9tico Madrid per 0-3. Il 25 maggio 2012 perde anche la finale di Copa del Rey con il Barcellona per 3-0; qui si verifica uno degli incontri con un altro allenatore che prova molta stima per lui: Pep Guardiola. Chiuder\u00e0 il campionato al 10\u00ba posto.\nNella seconda stagione sulla panchina dei baschi la squadra ha un calo e in campionato arriver\u00e0 solo al 12\u00ba posto. Il 7 giugno 2013 l'Athletic Bilbao comunica la volont\u00e0 di non rinnovare il contratto con Bielsa, che quindi diventa libero di firmare per un'altra societ\u00e0.\nOlympique Marsiglia.\nIl 27 maggio 2014 firma un contratto biennale con i francesi dell'Olympique Marsiglia.\nDopo essere stato a lungo in vetta alla classifica, un crollo nella seconda parte di stagione porta l\"'OM\" a chiudere il campionato in quarta posizione, qualificandosi comunque alla UEFA Europa League.\nL'8 agosto 2015, a sorpresa, Bielsa annuncia le sue dimissioni da allenatore del Marsiglia in seguito alla sconfitta interna contro il Caen (0-1) nella prima giornata di Ligue 1; il tecnico si lamentava di alcuni termini inseriti nel suo contratto.\nLazio.\nIl 6 luglio 2016 viene ufficializzato il suo ingaggio da parte della Lazio. Due giorni dopo, la stessa societ\u00e0 romana annuncia le dimissioni del tecnico argentino, con il conseguente ritorno in panchina di Simone Inzaghi. Bielsa ha motivato la sua decisione dichiarando che il presidente Claudio Lotito non avrebbe rispettato le promesse di calciomercato nell'acquistare quattro giocatori prima del 5 luglio.\nLille.\nIl 1\u00ba luglio 2017 annuncia di aver sottoscritto un contratto biennale con il Lilla, squadra militante in Ligue 1. Il 15 dicembre seguente viene licenziato per giusta causa dopo essere andato in Cile senza l'autorizzazione della societ\u00e0 per far visita ad un vecchio amico malato terminale; al momento del suo allontanamento, il Lilla si trovava al terzultimo posto in classifica con soli quindici punti in diciassette partite.\nLeeds United.\nIl 15 giugno 2018 viene nominato nuovo allenatore del Leeds United, club militante in Football League Championship, secondo livello del campionato inglese, con cui firma un contratto fino al 2021. Nella prima stagione alla guida degli \"Whites\", dopo essere stato per gran parte del campionato nelle prime due posizioni utili per la promozione diretta, chiude la \"regular season\" al terzo posto in classifica e viene eliminato in semifinale dei \"play-off\" dal Derby County di Frank Lampard. Nella seconda stagione, conduce il Leeds United alla promozione in Premier League con due turni d'anticipo, riportando il club nella massima serie inglese a sedici anni di distanza dall'ultima volta.\nOltre alla promozione, Bielsa ottiene anche la vittoria della Football League Championship per la quarta volta nella storia degli \"Whites\". Nel campionato 2020-2021 ottiene facilmente la salvezza e termina infine al nono posto, a soli tre punti dalla qualificazione in Europa Conference League. Il 12 agosto 2021 rinnova il contratto i Peacocks per un'altra stagione.\nIl 27 febbraio 2022 viene esonerato dopo la sconfitta con il Tottenham per 0-4 e con la squadra al sedicesimo posto con 23 punti dopo 26 giornate."}
{"id": "1201958", "revid": "119158917", "url": "https://it.wikipedia.org/wiki?curid=1201958", "title": "Analisi delle politiche pubbliche", "text": "L'analisi delle politiche pubbliche \u00e8 un campo di studi multidisciplinare sviluppatosi all'interno della scienza politica e fortemente contaminato da altre discipline come l'economia, la sociologia, la statistica. Ci\u00f2 che la distingue dalla scienza politica intesa in senso classico \u00e8 il focus dell'analisi, che viene spostato dallo studio del potere e delle istituzioni (approccio istituzionalista) allo studio dei comportamenti dei soggetti operanti nell'arena pubblica (approccio comportamentale).\nLo studio delle politiche pubbliche, quindi, consiste in un lavoro di ricerca che ha come unit\u00e0 di analisi fondamentale un problema collettivo nei confronti del quale le autorit\u00e0 pubbliche (e a certe condizioni anche organizzazioni private) decidono di fare o non fare qualcosa.\nL'approccio allo studio delle politiche pubbliche pu\u00f2 variare a seconda dei metodi adottati (induttivi o deduttivi) e delle finalit\u00e0 (descrittive o prescrittive)\nStudio delle politiche pubbliche.\nStudiare le politiche pubbliche significa accorgersi della loro esistenza considerando la possibilit\u00e0 di collegare tra loro diversi eventi che riguardano uno stesso problema di rilevanza collettiva. In Italia \u00e8 diffusa l'idea che politica nel senso di politics e politica nel senso di policy siano due aspetti di uno stesso fenomeno, ma non \u00e8 sempre stato cos\u00ec: \"\u00e8 nella fine dell\u2019Ottocento che l\u2019humus accademico nostrano - dalla scienza delle finanze all\u2019econometria - aveva declinato le esigenze di efficienza del neonato apparato statale in termini di analisi costi benefici e di funzione di benessere sociale\".\nNel contesto anglosassone i due termini conoscono una differenza non solo lessicale ma anche sostanziale. Negli Stati Uniti le due aree scivolano addirittura nell'aperta contrapposizione. Anche il senso del termine \"pubblico\" assume un significato diverso, pervaso com'\u00e8 nel mondo anglossassone di una tensione all'impegno e non all'essere spettatori dello stato.\nIl fatto di incontrare tante difficolt\u00e0 nel vedere le politiche pubbliche non \u00e8 per forza qualcosa di negativo, perch\u00e9 la politica pubblica non \u00e8 un fenomeno oggettivo come una legge ma un insieme di collegamenti tra loro eterogenei di eventi. L'unit\u00e0 analitica fondamentale \u00e8 costituita da uno specifico problema di pubblica rilevanza, la cui soluzione avr\u00e0 presumibilmente effetti anche su quanti non hanno contribuito alla sua adozione (\"free rider\"). Nell'ambito degli studi di policy il problema \u00e8 ricostruire come i burocrati, i leader politici, organizzazioni e interessi hanno interagito per risolvere questioni di pubblica rilevanza.\nStudiare le propriet\u00e0 relazionali significa tra l'altro ammettere l'eventualit\u00e0 che determinati assetti istituzionali o specifiche tipologie di attori possano facilitare l'incisivo intervento in un settore, ma essere contemporaneamente d'impedimento rispetto a un'altra serie di problemi. Aumentare come prospettiva di ricerca l'attenzione per le politiche pubbliche non significa sminuire l'importanza di altre strategie di indagine (sociologia, economia, statistica), ma piuttosto significa scommettere sull'importanza di alcuni aspetti del vivere civile (in democrazia), che altrimenti resterebbero nell'ombra.\nAnche se le leggi e le politiche pubbliche hanno ampi margini di sovrapposizione (soprattutto in Italia), \"law making\" e \"policy making\" non coincidono n\u00e9 concettualmente n\u00e9 praticamente. Merito dei \"policy maker\" \u00e8 la capacit\u00e0 di ottenere risultati senza ricorrere a innovazioni legislative, ma semplicemente attraverso un migliore coordinamento delle risorse disponibili.\nLe politiche pubbliche comportano l'uso consapevole di un ventaglio di risorse e tecnologie molto pi\u00f9 largo della potest\u00e0 legislativa, incidendo molto di pi\u00f9 sui risultati pi\u00f9 che sull'emanazione di volont\u00e0 legislative formali. Politica pubblica \u00e8 un termine molto inclusivo e la tipologia di interventi di cui possono servirsi i \"policy makers\" \u00e8 molto vasta. Gli approcci manageriali tradizionali si basano sulla necessit\u00e0 di operare una distinzione tra i fini (individuati democraticamente attraverso la politica: \"politics\"), e i mezzi (valutati in base a una razionalit\u00e0 tecnica: \"policy\"). All'estremo opposto vi \u00e8 il concetto di governance, ovvero l'ambizione di plasmare intenzionalmente la sfera del pubblico controllandone le tensioni.\nL'affermazione della disciplina.\nLe politiche pubbliche possono ormai vantare una consolidata tradizione di ricerca, tanto da suddividersi negli Stati Uniti in \"policy studies\", \"policy sciences\", \"policy analysis\", \"policy evaluation\" o anche \"public policy\". L'affermazione dello studio delle politiche pubbliche riguarda la seconda met\u00e0 del secolo scorso e si caratterizza per l'essere una \"storia americana\" e prevalentemente originata all'interno della scienza politica.\nIl fatto che questa disciplina sia americana, ha sensibilmente ridotto i confini delle sue indagini empiriche come se gli Stati Uniti fossero l'unico luogo al mondo in cui si facciano politiche pubbliche. Negli Usa aveva preso piede l'idea che fosse possibile un approccio scientifico ai problemi politici e sociali, anche in contrapposizione alla degenerazione della politica basata sullo \"spoil system\" (sistema di assegnazione delle pi\u00f9 importanti cariche amministrative basato sulla lealt\u00e0 verso i partito vincitore anzich\u00e9 sulla carriera per meriti professionali). Criteri guida della nuova impostazione erano: competenza, Efficienza tecnico - operativa, efficacia aziendale.\nGrazie soprattutto al contributo intellettuale di John Dewey che si salda il rapporto tra la scienza politica americana e la tradizione del pragmatismo. Le tracce pi\u00f9 durature di questa svolta sono:\nLa disciplina in Europa.\nIn Europa l'interesse per le politiche pubbliche ha una storia molto diversa. In molti paesi tra cui l'Italia, lo studio di questa materia non \u00e8 altro che materiale d'importazione. Le varianti principali rispetto agli USA sono: le caratteristiche politiche e istituzionali, le teorie che definiscono la sfera pubblica e la diversit\u00e0 nelle modalit\u00e0 con cui si collegano sapere e potere. Ovviamente le ragioni sono poi specificamente diverse e pi\u00f9 diversificate tra paese e paese.\nIn Italia.\nIn Italia gli studi di policy iniziano a svilupparsi nelle universit\u00e0 solo negli anni 1980 tuttavia venendo ignorate dal mondo della scienza politica nostrana. In ogni caso non sono mancati numerosi studi italiani di una certa rilevanza, ma hanno spesso avuto il difetto di rimanere chiusi in determinati settori: ricerche economiche, pedagogiche, sociali, ecc. ma \u00e8 soprattutto il mondo dei giuristi a monopolizzare l'attenzione verso questi settori di analisi. Nel caso italiano dunque \u00e8 il binomio partito-potere che sta alla base delle politiche pubbliche perch\u00e9 \u00e8 dominante l'idea che le politiche siano talmente condizionate dai giochi politici che non avrebbe senso farne un campo di ricerca autonomo. In Italia d'altronde abbiamo una tradizione politologica che annovera contributi di Machiavelli, Mosca, Michels e Pareto, tutti incentrati sulla preminenza del potere decisionale. Pi\u00f9 specificatamente in Italia, lo studio delle politiche pubbliche rientra in diversi curricula formativi nelle facolt\u00e0 di Scienze politiche e Sociologia. A livello post-universitario dal 1997 \u00e8 attivo il Master in Analisi delle Politiche Pubbliche, presso il Corep di Torino. Presso alcune facolt\u00e0 di Scienze Politiche (Torino, Firenze, Milano, Bologna) sono attivati dei dottorati di ricerca in Scienza politica con specializzazione in Analisi delle Politiche Pubbliche. L'analista di politiche pubbliche \u00e8 un professionista che mette a disposizione delle autorit\u00e0 pubbliche la propria formazione nel campo delle politiche pubbliche. Il lavoro dell'analista delle politiche pubbliche si colloca quindi a mezza strada tra un lavoro di ricerca applicata ed un lavoro di consulenza.\nLe organizzazioni internazionali hanno svolto un ruolo fondamentale per la diffusione del linguaggio e dello stile di ricerca delle \"policy sciences\", perch\u00e9 tali organismi presentano delle necessit\u00e0 di standardizzazione e di razionalizzazione per la formulazione delle scelte collegiali che altrimenti sarebbero quasi sempre in situazione di stallo. Nell'Unione europea infatti tale approccio si \u00e8 instaurato per esclusione data la resistenza degli stati nazionali a permettere la nascita di un potere decisionale centrale molto forte (institution bulding).\nRisorse teoriche e metodologiche.\nL'interdisciplinarit\u00e0 nei \"policy studies\" \u00e8 una caratteristica fondamentale perch\u00e9 molti problemi esaminati sono indisciplinati e coinvolgono contemporaneamente questioni economiche, sociali ecc. I pericoli principali di questa strategia sono due: il rischio di conoscenza parziale degli elementi in esame, o all'opposto eccessiva specializzazione a costo di perdere la specificit\u00e0 del contributo scientifico proprio delle \"policy studies\". A rimedio di queste problematiche si sottolinea l'aspirazione a considerare l'interdisciplinarit\u00e0 come la possibilit\u00e0 (positiva) di inquadrare un problema da diversi punti di vista.\nAltra caratteristica della materia \u00e8 la grande diversificazione dei metodi, dei problemi e delle tecniche di ricerca. Ma tale ventaglio metodologico non \u00e8 una patologia della materia, bens\u00ec una ricchezza che per effetto della matrice pragmatica offre al ricercatore la possibilit\u00e0 di scegliere il metodo che reputa essere migliore per il caso in esame.\nCoordinate per la ricerca.\nIdentificare le politiche pubbliche come l'attivit\u00e0 dei governi non \u00e8 una definizione esauriente. Infatti le politiche pubbliche riguardano anche attivit\u00e0 private come aziende e multinazionali, le quali a certe condizioni sono veri e propri policy makers in quanto alcune loro scelte ricadono sui cittadini (policy takers). La materia in esame dunque non presenta un campo di ricerca precostituito, anzi, a parte uno scarno consenso sul fatto che lo studio delle policy sia multidisciplinare e orientato al problema, c'\u00e8 poco accordo su cosa sia la ricerca stessa.\nIl ricercatore dunque \u00e8 costretto ad utilizzare alcune linee di ricerca innovative o convenzionali come il fatto che una decisione ricada su altri ecc. Vi sono anche confini controversi per cui uno stesso problema pu\u00f2 essere ricondotto a diverse famiglie di politiche e in ogni caso i confini sono mobili nel senso che valgono al momento della ricerca, ma potrebbero variare gi\u00e0 nel breve periodo al mutare di alcuni fattori. Ci si pu\u00f2 anche attenere a confini rivelatori ovvero basandosi su quei settori di policy non ancora affermatosi come tali formalmente ma che di fatto gi\u00e0 influiscono sulle decisioni.\nOltre ai contorni della politica in esame il ricercatore pu\u00f2 ricorrere a una molteplicit\u00e0 di filtri, attraverso i quali selezioner\u00e0 i fatti che realmente sono rilevanti al fine della decisione di una politica. Il passo maggiore in questo senso \u00e8 stato quello di includere qualsiasi azione o fenomeno che abbia prodotto effetti reali non basandosi pi\u00f9 esclusivamente sui dati normativi.\nQuestioni in sospeso.\nTra l'Europa e gli USA vi \u00e8 una differenza di fondo nella considerazione sociale della politica (politics) la quale da noi riscontra un'eccessiva rilevanza nell'opinione pubblica. Hirschman espose cos\u00ec i motivi principali di questa differenza americana:\nI fini e i metodi della disciplina.\nPer trasformare in una risorsa la molteplicit\u00e0 degli approcci e non correre il rischio di smarrirsi nel loro inventario, serve una mappa che fornisca almeno approssimativamente i principali punti di riferimento. Uno spazio di rappresentazione dovrebbe per\u00f2 essere tridimensionale affinch\u00e9 possa comprendere la diversit\u00e0 degli approcci.\nLe coordinate del piano \"1\".\nIl piano \"1\" mette in evidenza due principali dimensioni contrapposte: le finalit\u00e0 della ricerca/le opzioni metodologiche di fondo. Questa duplice prospettiva analitica ha il suo fondamento nel poliedrico significato del termine stesso di \"policy\", che \u00e8 sia un'attivit\u00e0 che richiede la valutazione dei suoi risultati rispetto agli obiettivi sia un processo empirico che richiede la spiegazione di cause e condizioni. Per questo motivo si sono sviluppate diverse coppie di opposti.\nNell\"'asse prescrittivo/descrittivo\" si distingue dunque tra lo studio \"per il policy making\" e lo studio \"del policy making\". La seconda dimensione del piano fa riferimento alle due grandi opzioni metodologiche che caratterizzano le ricerche per la prevalenza di un approccio prevalentemente induttivo (raccolta e valutazione dati per conferma o smentita delle ipotesi) o deduttivo (applicazione di una logica dimostrativa che basa le sue conclusioni su precise assunzioni circa le caratteristiche degli attori e dei contesti).\nNello studio delle politiche pubbliche, quindi, gli approcci che privilegiano l'induzione come strategia di ricerca mirano a decifrare le variabili che strutturano i reali processi di policy; mentre gli approcci che adottano una strategia di tipo deduttivo scommettono sulla validit\u00e0 dei postulati e sulla certezza dei percorsi logici.\nLe quattro categorie si possono cos\u00ec riassumere:\nLa coordinate del piano \"2\".\nSi sono sviluppati approcci che non possono trovare una giusta collocazione nel piano descritto, ritagliandosi di fatto uno spazio autonomo raffigurato su un piano verticale. La linea di intersezione tra i due piani segue un originale tracciato segnato da due cruciali passaggi della disciplina: l'impostazione impressa da Lasswell e la svolta comportamentalista esposta da Easton. In questo modo si sono sviluppate essenzialmente tre linee di ricerca:\nSecondo queste impostazioni \u00e8 fuorviante considerare la prescrizione e la descrizione come due orientamenti alternativi sul piano analitico perch\u00e9 \u00e8 da rifiutare la separazione tra gli aspetti normativi e quelli della ricerca pura (1); perch\u00e9 rimuove un tratto comune ad ogni discorso con pretese di scientificit\u00e0 (2); perch\u00e9 le due opzioni rappresentano troppo semplicisticamente la realt\u00e0 delle societ\u00e0 in rapporto alla scienza (3).\nInoltre esse non considerano discriminante l'alternativa induzione o deduzione, perch\u00e9 l'individualismo metodologico razionale ha implicazioni teoriche ben pi\u00f9 profonde di un mero postulato (1); la polarizzazione dello schema si basa su una dicotomia che appare come un'ingenua rappresentazione della realt\u00e0 scientifica (2); induzione e deduzione sono due campi gravitazioni entro cui oscillare (3).\nCollegamenti esterni.\nCentri di studio, ricerca, formazione e pratica in tema di analisi delle politiche pubbliche in Italia:"}
{"id": "1201961", "revid": "599013", "url": "https://it.wikipedia.org/wiki?curid=1201961", "title": "Suore ancelle dell'Incarnazione", "text": "Le suore ancelle dell'Incarnazione sono un istituto religioso femminile di diritto pontificio: i membri di questa congregazione pospongono al loro nome la sigla A.I.\nStoria.\nLe origini dell'istituto risalgono al 1946, quando Primo Fiocchi (1913-1984), religioso dei chierici regolari ministri degli infermi, organizz\u00f2 un gruppo di giovani ricoverate malate di TBC per il servizio agli infermi del sanatorio Forlanini di Roma.\nLa prima casa della comunit\u00e0 venne stabilita nel 1949 a Chieti: il 25 marzo 1951 le ancelle dell'Incarnazione vennero approvate come pia unione dall'arcivescovo di Chieti Giovanni Battista Bosio. Nel 1952 le socie dell'unione decisero di adottare un abito religioso e il 24 marzo 1956 ebbe inizio il primo noviziato: la fraternit\u00e0 venne eretta in congregazione di diritto diocesano il 24 marzo 1957. La prima superiora generale dell'istituto fu Annunziata Montereali (1922-1973).\nIl 25 marzo 1977 la congregazione venne approvata dalla Santa Sede divenendo istituto di diritto pontificio.\nAttivit\u00e0 e diffusione.\nAncora oggi la missione prioritaria della suore \u00e8 l'assistenza ai malati e alle categorie socialmente pi\u00f9 deboli: svolgono la loro opera presso cliniche e residenze per anziani.\nSono presenti in diverse regioni italiane e hanno comunit\u00e0 missionarie nella provincia di Santa Cruz, in Bolivia. La sede generalizia dell'istituto, legato alla Grande Famiglia di San Camillo, \u00e8 a Chieti.\nAl 31 dicembre 2005, la congregazione contava 83 religiose in 14 case."}
{"id": "1201965", "revid": "1762751", "url": "https://it.wikipedia.org/wiki?curid=1201965", "title": "St\u00e9phane Chapuisat", "text": "Figlio dell'ex calciatore e allenatore elvetico Pierre-Albert, St\u00e9phane Chapuisat segn\u00f2 21 gol in 103 partite con la maglia della e prese parte al , al e al .\nCarriera.\nChapuisat cominci\u00f2 la sua carriera professionistica nel nel 1987; nel 1991 si trasfer\u00ec al in Bundesliga, prima di approdare nel . Rimase a Dortmund fino al 1999, quando si fece ritorno in Svizzera, al , in cui gioc\u00f2 per tre anni. Nel 2002 fu ceduto a un'altra squadra di Lega Nazionale A, lo , prima di trasferirsi alla squadra della sua citt\u00e0 natale, il Losanna, in Challenge League. Termin\u00f2 la sua carriera agli inizi del 2006, dopo l'esperienza nelle file del Losanna.\nVinse la Champions League con il Borussia Dortmund nell'edizione 1996-1997. Fu votato giocatore svizzero dell'anno per quattro volte, nel 1992, nel 1993, nel 1994 e nel 2001. Mise a segno 106 gol in 226 match di Bundesliga col Borussia Dortmund. Con Giovane \u00c9lber, A\u00edlton, Claudio Pizarro e Robert Lewandowski \u00e8 uno dei cinque calciatori stranieri ad aver segnato pi\u00f9 di 100 gol nella massima serie tedesca. Nel novembre del 2003, nei festeggiamenti per il 50\u00ba anniversario della UEFA, fu nominato \"Golden Player\" dalla federazione calcistica elvetica, come pi\u00f9 forte giocatore svizzero dei precedenti 50 anni.\nSi \u00e8 ritirato nel 2006 dopo oltre 600 presenze e circa 300 marcature tra i professionisti."}
{"id": "1201970", "revid": "109040893", "url": "https://it.wikipedia.org/wiki?curid=1201970", "title": "Volta Scirocco", "text": "Volta Scirocco \u00e8 una traversa mobile che si trova sulla sinistra del fiume Reno, nel breve tratto in cui il fiume costeggia le Valli di Comacchio, nel comune di Ravenna.\nProgetto.\nQuesta traversa mobile fa parte della bonifica della bassa pianura Padana, o pi\u00f9 esattamente dell'ultima tappa del progetto del Canale Emiliano Romagnolo che comprende: la bonifica del Valle Padusa iniziata nel mezzo del XVIII secolo con il Cavo Benedettino, il Cavo Napoleonico (iniziato nel 1807 e completato nel 1964) e del Canale Emiliano Romagnolo iniziato nel 1955.\nGeografia.\nLa traversa mobile di Volta Scirocco si trova nel corso inferiore del Reno tra l'abitato di Sant'Alberto e la strada statale 309 \"Romea\", ad una distanza di circa 9\u00a0km della foce.\nQuesta traversa mobile rende possibile la derivazione del fiume per gravit\u00e0 in un canale artificiale verso Ravenna, a vantaggio di una pluralit\u00e0 di utenze; sia nel settore agricolo (consorzi di bonifica Romagna), sia in quello industriale (Polym\u00e8res Europa, Cereol, Eridania) e per la produzione d'acqua potabile (nuovo impianto di depurazione e di trattamento di Ravenna).\nLa sezione pu\u00f2 essere considerata come la fine del bacino del Reno; non ci sono, infatti, altre derivazioni nella breve sezione situata a valle, che non risente fortemente della prossimit\u00e0 del mare in termini sia di salinit\u00e0, sia di marea.\nSituato in corrispondenza di una vecchia ansa o \"Volta del Primaro\" sempre esistente, in un bacino artificiale lungo di 800 metri ed ampio di 100, nel quale il fiume \u00e8 stato incorporato una volta la costruzione completata, la diga \u00e8 costruita sul limite meridionale delle valli di Comacchio in una zona di grande bellezza e d'importanza etnologica.\nDescrizione della trasversa.\nLa trasversa fluviale di Volta Scirocco, lunga circa 120\u00a0m, realizzata dal consorzio Canale Emiliano Romagnolo (CER) da 1955, \u00e8 costituita principalmente da cinque grandi pile, superate ciascuna da due colonne di 3\u00a0m di spessore, che determinano 5 \"portale\" (o luci) di un'ampiezza di 18 metri ciascuno, nei quali sono messi i meccanismi di regolazione, d'orientamento ed i pantografi.\nDella sommit\u00e0 delle pile, a quota di 6,80\u00a0m, i portale si staccano verso l'alto fino a quota di 14,65\u00a0m.\nUn complesso di 1.400 pali (1 palo ogni 2\u00a0m\u00b2 inseriti alla profondit\u00e0 di 24 metri sotto il livello del mare, forma la piattaforma a -3\u00a0m sotto il livello.\nOrgano di regolazione.\nGli organi nominati alla regolazione, realizzati in struttura metallica, sono costituiti, per ciascuna delle 5 luci di 18 metri, e comprendono ciascuno:\nLo smaltimento dell'acqua pu\u00f2 prodursi dal sotto (a battente) quando la paratoia a settore inferiore \u00e8 sollevata, o dalla cima in stramazzo, quando la paratoia superiore ad ventola \u00e8 abbassata.\nStima del flusso.\nLa traversa \u00e8 in grado di permettere uno smaltimento sotto le valvole a settore (smaltimento a battente), con una quota idrometrica di 3\u00a0m, un flusso di 500 m\u00b3/s, corrispondente a 100 m\u00b3/s per ogni luce. Nell'occasione di grandi piene le valvole possono essere sollevate interamente per stabilire il libero smaltimento."}
{"id": "1201971", "revid": "287204", "url": "https://it.wikipedia.org/wiki?curid=1201971", "title": "Stratosphere Las Vegas", "text": "Lo Stratosphere Las Vegas \u00e8 un hotel casin\u00f2 situato al \"2000 Las Vegas Blvd. South\", sulla Las Vegas Strip, nella citt\u00e0 di Las Vegas, in Nevada.\nLa struttura \u00e8 dotata di 2.444 stanze d'albergo e ha una superficie dedicata al gioco d'azzardo pari a circa 7.000 m\u00b2.\nLa sua famosa torre alta 1.149 piedi (circa 350 m) \u00e8 anche la pi\u00f9 alta torre panoramica di tutti gli USA e fornisce una visione unica della citt\u00e0 di Las Vegas. Inoltre in cima alla torre sono presenti alcune attrazioni tra cui una free fall tower chiamata \"Big Shot\" e una \"giostra\" chiamata \"Insanity\" che fa roteare velocemente i suoi passeggeri tenendoli sospesi nel vuoto. La torre \u00e8 per\u00f2 tristemente famosa anche per altri motivi, infatti fin dal 1996 (anno dell'apertura) ben 5 persone si sono suicidate gettandosi dall'altissima torre.\nInizialmente venne edificato dalla Stratosphere Corporation, che per\u00f2 ebbe dei problemi di bancarotta e fu costretta a cedere la struttura all'attuale proprietario, la \"American Casino &amp; Entertainment Properties\"."}
{"id": "1201972", "revid": "118893376", "url": "https://it.wikipedia.org/wiki?curid=1201972", "title": "Viceministro", "text": "Un viceministro \u00e8, in alcuni Paesi, un componente del governo che pu\u00f2 assumere la carica di ministro \"ad interim\" quando il primo ministro \u00e8 temporaneamente assente. La posizione \u00e8 spesso paragonata a quella di \"numero due\" della gerarchia militare o civile nella pubblica amministrazione, in quanto pu\u00f2 essere titolare di poteri delegati dal suo diretto superiore.\nIn Italia.\nNell'ordinamento italiano il viceministro \u00e8 un sottosegretario di Stato cui sono conferite deleghe e competenze particolari.\nLa figura, non prevista dalla Costituzione, \u00e8 stata introdotta nell'ordinamento italiano con la legge n. 81 del 2001 che ha modificato l'art. 10 della legge n. 400 del 1988. Secondo il testo attuale di questo articolo, a non pi\u00f9 di dieci sottosegretari pu\u00f2 essere attribuito il titolo di viceministro, se ad essi sono conferite deleghe relative all'intera area di competenza di una o pi\u00f9 strutture dipartimentali oppure di pi\u00f9 direzioni generali. In tale caso la delega, conferita dal ministro competente, \u00e8 approvata dal Consiglio dei ministri, su proposta del Presidente del Consiglio dei ministri.\nSempre secondo il medesimo articolo, i viceministri possono essere invitati dal Presidente del Consiglio dei ministri, d'intesa con il ministro competente, a partecipare alle sedute del Consiglio dei ministri, senza diritto di voto, per riferire su argomenti e questioni attinenti alla materia loro delegata.\nNel Governo Berlusconi II e nel Governo Berlusconi III i viceministri erano nove, cos\u00ec come nel Governo Prodi II. Nel Governo Berlusconi IV sono stati nominati nel 2009 cinque viceministri, successivamente ridotti a tre. Nel Governo Monti i viceministri erano due. Nel Governo Letta i viceministri erano dieci, il massimo consentito, mentre nel Governo Renzi erano nove, nel Governo Gentiloni e nel Governo Conte I sei, nel Governo Conte II dieci e nel Governo Draghi sei."}
{"id": "1201981", "revid": "599013", "url": "https://it.wikipedia.org/wiki?curid=1201981", "title": "Travis Knight (cestista)", "text": "Carriera.\nDopo aver giocato a livello liceale per la Alta High School di Sandy (Utah), \u00e8 passato alla University of Connecticut, ha speso quattro anni nelle file degli \"Huskies\" dopo di che si \u00e8 dichiarato eleggibile per la NBA ed \u00e8 stato scelto nel draft NBA 1996 al primo giro con il numero 29 dai Chicago Bulls, per i quali non ha mai giocato.\nLungo bianco senza grandissimo talento, si \u00e8 ritagliato un po' di spazio nella NBA come giocatore di situazione e seppur con un ruolo marginale \u00e8 stato campione NBA con i Los Angeles Lakers nella stagione 1999-2000."}
{"id": "1201985", "revid": "88740", "url": "https://it.wikipedia.org/wiki?curid=1201985", "title": "Buriano", "text": "Buriano \u00e8 un toponimo che pu\u00f2 fare riferimento alle seguenti localit\u00e0:"}
{"id": "1201987", "revid": "62004", "url": "https://it.wikipedia.org/wiki?curid=1201987", "title": "Jos\u00e9 Antonio Chamot", "text": ""}
{"id": "1201991", "revid": "599013", "url": "https://it.wikipedia.org/wiki?curid=1201991", "title": "Donny Marshall", "text": "Carriera.\nDopo aver giocato a livello liceale per la Federal Way High School di Federal Way, Washington \u00e8 passato alla University of Connecticut, ha speso due anni nelle file degli Huskies dopo di che si \u00e8 dichiarato eleggibile per la NBA ed \u00e8 stato scelto nel draft NBA 1995 al secondo giro con il numero 10 dai Cleveland Cavaliers.\nGiocatore senza un vero ruolo nella NBA ha tentato anche l'avventura greca durata 3 partite con 10 punti di media.\nAl college era compagno di squadra del quasi omonimo Donyell Marshall."}
{"id": "1201995", "revid": "767487", "url": "https://it.wikipedia.org/wiki?curid=1201995", "title": "Classe Yug", "text": "Le unit\u00e0 appartenenti alla classe Yug (progetto 862 secondo la classificazione russa) sono navi per ricerche oceanografiche di costruzione polacca.\nAlcune unit\u00e0 sono state modificate per poter svolgere missioni ELINT.\nLa classificazione russa \u00e8 Ekspeditsionnoye Okeanograficheskoye Sudno (EOS: nave per spedizioni oceanografiche).\nIl servizio.\nSi tratta di unit\u00e0 di medie dimensioni, costruite presso i cantieri di Danzica, in Polonia, tra il 1978 ed il 1983. Queste navi sono attrezzate per svolgere una gamma piuttosto ampia di ricerche oceanografiche. Le unit\u00e0 in servizio con la Marina Russa sono una decina.\nFlotta del Nord:\nFlotta del Pacifico:\nFlotta del Mar Nero:\nFlotta del Baltico:\nAlcune unit\u00e0 sono state poste in riserva.\nInoltre, due unit\u00e0 di questa classe, la \"Pluton\" e la \"Strelets\", sono state trasferite, nel 1997, alla Guardia Costiera Federale. Oggi sono operative nella Flotta del Nord, e sono basate a Murmansk.\nNon presentano differenze apparenti con quelle in servizio con la Marina Russa. L'unica particolarit\u00e0 \u00e8 che il numero di membri dell'equipaggio \u00e8 ignoto.\nLa versione ELINT.\nDue unit\u00e0, tra il 1989 ed il 1990, sono state convertite in navi ELINT. In Russia sono identificate come progetto 0862.1/0861.2 (probabilmente vi sono delle piccole differenze nelle dotazioni di bordo).\nIn generale, le modifiche hanno riguardato l'aggiunta di un piccolo equipaggiamento ELINT e di altre apparecchiature per operazioni di intelligence, tra cui un'antenna per intercettazioni.\nLe caratteristiche tecniche sono praticamente invariate rispetto alla versione base (scheda), a parte il fatto la larghezza \u00e8 leggermente superiore (4,1 metri) ed il dislocamento \u00e8 stato aumentato di 10 tonnellate. Un'altra modifica \u00e8 stata l'installazione di una coppia di mitragliatrici da 12,7\u00a0mm.\nParticolarmente numeroso \u00e8 l'equipaggio, che conta 80 elementi.\nQueste unit\u00e0 sono immatricolate con la sigla SSV, tipica delle navi da intelligence e da comunicazione.\nLa classificazione utilizzata dalla Marina Russa probabilmente \u00e8 \"Sredniy Razvedyatel'niye Korabl\"' (SKR: nave da intelligence media).\nLe due unit\u00e0 di questo tipo in servizio sono:\nEntrambe sono in servizio nella Flotta del Nord."}
{"id": "1201999", "revid": "287204", "url": "https://it.wikipedia.org/wiki?curid=1201999", "title": "Uryzmaeg", "text": ""}
{"id": "1202000", "revid": "1848372", "url": "https://it.wikipedia.org/wiki?curid=1202000", "title": "Caso Estermann", "text": "Il caso Estermann \u00e8 un triplice omicidio commesso il 4 maggio 1998 nella Citt\u00e0 del Vaticano che caus\u00f2 la morte del comandante della Guardia Svizzera Pontificia Alois Estermann e sua moglie Gladys Meza Romero uccisi dal vicecaporale C\u00e9dric Tornay che poi si suicid\u00f2. La ricostruzione fornita dalle autorit\u00e0 vaticane venne contestata dalla madre dell'assassino e si sono sviluppate nel tempo varie teorie alternative che hanno coinvolto teorie del complotto e casi irrisolti come la scomparsa di Emanuela Orlandi.\nStoria.\nIl 4 maggio 1998, in un palazzo della Citt\u00e0 del Vaticano, vennero ritrovati in una stanza i cadaveri di Alois Estermann, 44 anni, comandante da poche ore del Corpo delle Guardie Svizzere, della moglie venezuelana Gladys Romero e di Cedric Tornay, suo subordinato. I due coniugi, apparentemente, erano stati uccisi; il giovane Tornay, che presenta un foro da proiettile nella parte posteriore del cranio, sembra essersi suicidato.\nLa magistratura vaticana, nella persona del giudice Gianluigi Marrone, incaricato di seguire le indagini, nel 1999 archivi\u00f2 l'inchiesta dopo aver accertato che Cedric Tournay aveva ucciso Alois Estermann e sua moglie Gladys Meza in preda a un raptus causato dal rifiuto di una promozione per poi suicidarsi. L'autopsia ha rivelato una cisti nel cervello che avrebbe compromesso e deformato la parte anteriore del lobo frontale cerebrale di sinistra, e potrebbe essere la causa di un comportamento \"disinibito, irriverente e irresponsabile\". Secondo la versione fornita dalla Santa Sede, il suicidio sarebbe evidente a causa del foro di proiettile fuoriuscito dalla parte posteriore del cranio, e quindi sparato in bocca; con il rinculo dell'arma si spiegherebbe inoltre la rottura degli incisivi del giovane. Estermann pare non fosse in buoni rapporti con Tornay, il quale pi\u00f9 volte sarebbe venuto meno alla rigida disciplina vigente nel Corpo delle Guardie. Infatti non si era visto assegnare la medaglia \"Benemerenti\", che pu\u00f2 essere consegnata a chi lascia il servizio.\nIl giorno successivo all'accaduto, la Santa Sede avvert\u00ec la madre di Tornay, Muguette Baudat; non lo fa tuttavia in maniera diretta in quanto venne comunicato dal parroco del paese in cui la signora risiedeva; una volta appresa la notizia, ella si rec\u00f2 a Roma per vedere il corpo del figlio; qui acconsente alla proposta di alcuni prelati di cremare il corpo, in modo da poter ritornare pi\u00f9 agevolmente in patria. Tuttavia il giorno dopo decide di non firmare l'autorizzazione. Le viene nel frattempo consegnata la lettera d'addio scritta dal figlio."}
{"id": "1202001", "revid": "174925", "url": "https://it.wikipedia.org/wiki?curid=1202001", "title": "Viet Nam", "text": ""}
{"id": "1202002", "revid": "1543377", "url": "https://it.wikipedia.org/wiki?curid=1202002", "title": "Base professor Julio Escudero", "text": "La base professor Julio Escudero (in spagnolo \"Base Profesor Julio Escudero\") \u00e8 una base antartica permanente cilena localizzata nella penisola Fildes nella zona occidentale dell'Isola di re Giorgio, nelle Shetland Meridionali. La struttura \u00e8 intitolata al giurista cileno professor Julio Escudero, che ha contribuito alla stesura della base giuridica per le rivendicazioni antartiche cilene.\nLocalizzata ad una latitudine di 62\u00b012'S e ad una longitudine di 58\u00b057'O in una zona libera dai ghiacci ad un'altitudine di 10 metri ed a soli 100 metri dalla base cilena Eduardo Frei.\nUna prima struttura sul territorio era stata impiantata nel 1975 ed era conosciuta come \"rifugio Fildes\" o \"stazione Fildes\". Gli edifici sono poi stati profondamente ampliati ed il nuovo complesso \u00e8 stato inaugurato il 5 febbraio 1995 con il nome attuale. La nuova stazione pu\u00f2 ospitare sino a 20 persone durante l'estate.\nL'attivit\u00e0 scientifica della base comprende principalmente lo studio dei raggi cosmici (dal 1989), il monitoriaggio ambientale (dal 1997), la biologia umana (dal 1997), la ionosfera e le aurore (dal 1978), la limnologia (dal 1985), la meteorologia (dal 1969), la sismologia (dal 1994) e la paleobotanica."}
{"id": "1202003", "revid": "146644", "url": "https://it.wikipedia.org/wiki?curid=1202003", "title": "Base Escudero", "text": ""}
{"id": "1202004", "revid": "1272592", "url": "https://it.wikipedia.org/wiki?curid=1202004", "title": "Luca Sorgo", "text": "Dal 1752 fu membro del Gran Consiglio cittadino e successivamente ambasciatore della Repubblica di Ragusa. Dopo aver appreso i primi rudimenti di musica nella citt\u00e0 natale, si rec\u00f2 a Roma, dove fu allievo di Rinaldo di Capua. Fu attivo come compositore tra il 1754 e il 1770.\n\u00c8 ricordato principalmente per le sue sinfonie in tre movimenti, composte secondo lo stile italiano dell'epoca.\nSuo figlio Antonio Sorgo fu anch'egli compositore."}
{"id": "1202006", "revid": "20090", "url": "https://it.wikipedia.org/wiki?curid=1202006", "title": "Delitto Estermann", "text": ""}
{"id": "1202008", "revid": "20090", "url": "https://it.wikipedia.org/wiki?curid=1202008", "title": "Omicidio Estermann", "text": ""}
{"id": "1202012", "revid": "300067", "url": "https://it.wikipedia.org/wiki?curid=1202012", "title": "Donyell Marshall", "text": "Carriera.\nDopo aver giocato a livello liceale per la Reading High School di Reading, Pennsylvania \u00e8 passato alla University of Connecticut, finita la carriera NCAA si \u00e8 dichiarato eleggibile per la NBA ed \u00e8 stato scelto nel draft NBA 1994 al primo giro, con il numero 4, dai Minnesota Timberwolves.\nEntrato nella NBA dalla porta principale come un lungo rimbalzista, si \u00e8 nel corso degli anni trasformato curiosamente in uno specialista del tiro da tre punti. Nel suo periodo ai Toronto Raptors, in particolare, ha realizzato i suoi massimi in carriera nel tiro dalla lunga distanza, segnando 151 triple in 65 incontri nel 2005 (2,3 per partita) ed eguagliando il 13 marzo di quell'anno il primato NBA di 12 tiri da tre segnati in una sola partita. Resta tuttavia efficace anche sotto canestro, come dimostra il fatto che \u00e8 stato il primo cestista ad aver totalizzato in NBA 10 triple e 10 rimbalzi nella stessa partita (vittoria dei Toronto Raptors sui Philadelphia 76ers del 13 marzo 2005, eguagliato solo nel 2014 da Trevor Ariza, nel 2019 da James Harden e nel 2020 da Damian Lillard).\nHa militato per molti anni in squadre perdenti, solo l'approdo ai Cleveland Cavaliers di LeBron James gli ha dato modo di mettersi in mostra ai pi\u00f9 alti livelli dei play-off, compresa la finale disputata (ma persa) nella stagione 2006-07. Nel 2008, dopo mezza stagione totalmente rovinata da un infortunio, viene incluso in un maxi-scambio a tre squadre che lo vede finire ai Seattle SuperSonics.\nNel 2008 firma per i Philadelphia 76ers."}
{"id": "1202013", "revid": "2177013", "url": "https://it.wikipedia.org/wiki?curid=1202013", "title": "Israel Beitenu", "text": "Israel Beitenu (in ebraico \"\u05d9\u05e9\u05e8\u05d0\u05dc \u05d1\u05d9\u05ea\u05e0\u05d5\", \"Yisra'el Beiteinu\", letteralmente \"Israele, casa nostra\") \u00e8 un partito politico israeliano, appartenente all'area della destra nazionalista, sionista e laica, con un marcato anticlericalismo e contro il sionismo religioso e le altre correnti religiose ultraortodosse antisioniste come gli haredim, maggiore di altri partiti di centrodestra, oltre a presentare un antislamismo pi\u00f9 marcato.\nIl partito, che rappresenta soprattutto gli emigrati dell'ex blocco orientale, ritiene necessaria la fedelt\u00e0 allo Stato da parte di tutti cittadini e propugna una linea dura nei confronti del terrorismo palestinese.\nStoria.\n\"Israel Beitenu\", nelle elezioni parlamentari in Israele del 2006, ha ottenuto 11 seggi nella Knesset, uno dei quali \u00e8 andato a un arabo druso, Hamad Amar. Rimasta fuori dal governo formato nel maggio 2006, ci \u00e8 entrata nell'ottobre dello stesso anno, con l'appoggio del Primo ministro Ehud Olmert, nonostante le flebili obiezioni del Partito Laburista Israeliano.\nAlle elezioni del 2009 \u00e8 stato il terzo maggior partito israeliano, conquistando 15 seggi; rimane quindi al governo, insieme al Likud del Primo ministro Benjamin Netanyahu, e Lieberman \u00e8 stato fino al dicembre 2012 ministro degli Esteri, incarico dal quale si \u00e8 dimesso a causa del suo coinvolgimento in un'inchiesta di carattere penale.\nAlle elezioni del 2013 si \u00e8 federato con il primo partito, il Likud, formando la lista unitaria Likud Beitenu.\nNel novembre 2013 il leader del partito, Avigdor Lieberman dopo essere stato assolto dalla corte giudiziaria di Gerusalemme, per accusa di frode e riciclaggio per cui era imputato nel dicembre scorso \u00e8 tornato in politica, riprendendo il ruolo di Ministro degli Esteri.\nAlcune divergenze sul conflitto Israele-Gaza del 2014, con il premier Netanyahu, hanno fatto prospettare, da parte di Lieberman (che chiedeva un'azione definitiva e forte contro i fondamentalisti islamici di Hamas, il partito palestinese che governa la Striscia di Gaza), una possibile rottura del patto federativo con il Likud, anche se il Beitenu rimane membro del governo a tutti gli effetti.\nIdeologia.\nUno dei suoi fondatori \u00e8 Avigdor Lieberman, politico di origine sovietica-moldava considerato talvolta estremista dai suoi avversari; gi\u00e0 membro del Likud, noto per il suo piano di ritiro dalla Linea Verde, in modo tale che aree come il \"Triangolo\" (\"Meshulash\" in ebraico o Sharon orientale) e il Wadi 'Ara \u2013 ceduto dalla Giordania a Israele in seguito agli accordi successivi all'armistizio del 1949 \u2013 passino sotto il controllo arabo palestinese, di modo che circa un terzo degli arabi israeliani divengano cittadini palestinesi con uno scambio di territori (piano Lieberman).\nAvigdor Lieberman \u00e8 accusato dagli avversari di essere sostenitore di una sorta di \"pulizia etnica\" dei cittadini israeliani di etnia araba, anche se in realt\u00e0 vorrebbe che tale trasferimento fosse volontario. Secondo Beitenu , gli arabo-israeliani dovrebbero perci\u00f2 essere incoraggiati, con aiuti economici, a riunirsi all'Autorit\u00e0 Nazionale Palestinese, e quindi ai palestinesi stessi.\n\u00c8 stato tacciato di razzismo, per aver sostenuto una proposta di legge contro i matrimoni di israeliani con palestinesi, perch\u00e9, secondo la visione nazionalista, sarebbe uno strumento usato per aumentare la componente arabo-israeliana e mettere in minoranza gli ebrei: vanificando (secondo gli estremisti) uno degli assunti del Sionismo che vuole che lo Stato ebraico abbia una chiara maggioranza numerica di cittadini israeliti.\nLieberman sostiene attualmente la soluzione dei due stati, per risolvere il conflitto israelo-palestinese, ma vorrebbe che Israele fosse completamente ebraico, mentre lo Stato di Palestina - costituito su Cisgiordania e Striscia di Gaza, ma senza Gerusalemme est e senza smantellare la maggioranza degli insediamenti israeliani - dovrebbe accogliere tutti gli arabi che vivono in Israele, dopo che tutti i partiti politici palestinesi abbiano riconosciuto ufficialmente l'esistenza di Israele.\nIn alternativa appoggia la soluzione a uno stato uninazionale con l'opzione giordana, cio\u00e8 il trasferimento dei palestinesi in Giordania, riconosciuto loro Stato, con la cessione di alcuni territori cisgiordani al regno hascemita, nell'ambito del cosiddetto Piano Lieberman.\nIl partito \u00e8 noto anche per il suo favore nei confronti dei Drusi, popolazione araba che accetta Israele e che serve nelle Forze di Difesa Israeliane. La religione drusa \u00e8 considerata un'eresia dell'Islam, dalla maggior parte dei musulmani."}
{"id": "1202016", "revid": "13833", "url": "https://it.wikipedia.org/wiki?curid=1202016", "title": "\u0160pilberk", "text": ""}
{"id": "1202019", "revid": "146644", "url": "https://it.wikipedia.org/wiki?curid=1202019", "title": "Base Professor Julio Escudero", "text": ""}
{"id": "1202021", "revid": "146644", "url": "https://it.wikipedia.org/wiki?curid=1202021", "title": "Stazione Professor Julio Escudero", "text": ""}
{"id": "1202022", "revid": "339392", "url": "https://it.wikipedia.org/wiki?curid=1202022", "title": "Evros (Grecia)", "text": ""}
{"id": "1202023", "revid": "146644", "url": "https://it.wikipedia.org/wiki?curid=1202023", "title": "Stazione professor Julio Escudero", "text": ""}
{"id": "1202024", "revid": "146644", "url": "https://it.wikipedia.org/wiki?curid=1202024", "title": "Stazione professor Escudero", "text": ""}
{"id": "1202025", "revid": "9521609", "url": "https://it.wikipedia.org/wiki?curid=1202025", "title": "Queen Sharmell", "text": ""}
{"id": "1202026", "revid": "146644", "url": "https://it.wikipedia.org/wiki?curid=1202026", "title": "Stazione Professor Escudero", "text": ""}
{"id": "1202027", "revid": "146644", "url": "https://it.wikipedia.org/wiki?curid=1202027", "title": "Stazione Escudero", "text": ""}
{"id": "1202029", "revid": "125438464", "url": "https://it.wikipedia.org/wiki?curid=1202029", "title": "Evros (fiume)", "text": "LEvros o Marica ( , in italiano a volte traslitterato Maritsa o Marizza; ; , , da cui il nome italiano alternativo di Ebro) \u00e8 un fiume dell'Europa sudorientale che scorre in Bulgaria, Grecia e Turchia. Con una lunghezza di 514\u00a0km e un bacino idrografico di oltre 53.000\u00a0km\u00b2, costituisce uno dei pi\u00f9 importanti corsi d'acqua della Penisola balcanica.\nStoria.\nIl 26 settembre 1371, vicino al villaggio di Ormenio (attuale Grecia), fu combattuta la battaglia della Marizza, vinta dai Turchi Ottomani contro i Serbi.\nGeografia.\nIl fiume nasce presso il monte Mussala nel massiccio del Rila, nella Bulgaria occidentale; scorre con andamento O-SE in una fertile pianura tra i monti Balcani e i monti Rodopi, percorrendo oltre 300\u00a0km in territorio bulgaro, fino ad attraversare la citt\u00e0 di Filippopoli. Dopo aver segnato per un breve tratto il confine tra la Grecia e la Bulgaria l'Evros entra poi nella Tracia turca, bagnando Adrianopoli e segnando poi il confine turco-ellenico per sfociare nel Mar Egeo nei pressi di Enez, non lontano da Alessandropoli.\nEssendo la navigazione impossibile, il fiume \u00e8 usato per la produzione di energia elettrica e per l'irrigazione.\nAffluenti.\nI maggiori tributari della Maritsa sono:\nOnorificenze.\nAl fiume Marica sono intitolati:"}
{"id": "1202030", "revid": "146644", "url": "https://it.wikipedia.org/wiki?curid=1202030", "title": "Base Julio Escudero", "text": ""}
{"id": "1202031", "revid": "146644", "url": "https://it.wikipedia.org/wiki?curid=1202031", "title": "Stazione Julio Escudero", "text": ""}
{"id": "1202038", "revid": "1564499", "url": "https://it.wikipedia.org/wiki?curid=1202038", "title": "Buriano (Castiglione della Pescaia)", "text": " \nBuriano \u00e8 una frazione del comune italiano di Castiglione della Pescaia, nella provincia di Grosseto, in Toscana.\nGeografia fisica.\nIl paese di Buriano \u00e8 situato nella parte nord-orientale del territorio comunale, a 184 m d'altitudine sulle prime propaggini sud-orientali di Poggio Ballone.\nStoria.\nLe origini di Buriano sono riconducibili al periodo altomedievale, venendo citato per la prima volta in un documento risalente alla prima met\u00e0 dell'VIII secolo. All'epoca si trattava di una localit\u00e0 costituita da insediamenti sparsi. Il centro vero e proprio sorse a partire dal IX secolo come feudo degli Aldobrandeschi, quando furono costruite le prime strutture difensive tra cui la rocca aldobrandesca e la perduta chiesa di Sant'Andrea. Nel 973 gli Aldobrandeschi cedettero Buriano ai monaci dell'abbazia di San Salvatore al Monte Amiata.\nNei secoli successivi furono rafforzate le strutture fortificate presenti nel centro, grazie anche al ritorno degli Aldobrandeschi poco dopo l'anno Mille, che successivamente cedettero il centro alla famiglia locale dei Lambardi, a cui erano legati. Il dominio dei Lambardi si protrasse pertanto tra l'XI secolo e la prima met\u00e0 del XIV secolo; la famiglia in alcuni periodi riusc\u00ec ad avere forti influenze anche su Castiglione della Pescaia e su Vetulonia. Nel 1332 Buriano pass\u00f2 sotto l'egemonia di Siena ma, alcuni anni dopo, fu ceduto ai Pisani; nel 1398 Buriano fu conquistato dagli Appiani di Piombino che lo inglobarono nel loro principato. Da allora, il paese rimase ininterrottamente nel Principato di Piombino fino al 1815, anno in cui fu annesso definitivamente al Granducato di Toscana e, da allora, ne segu\u00ec le sorti.\nGran parte degli edifici racchiusi nel nucleo storico di Buriano risalgono al periodo rinascimentale, fatta eccezione per la rocca e per la pieve di epoca medievali.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Buriano. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nCultura.\nTradizioni e folclore.\nBuriano \u00e8 il paese rivale di Vetulonia. La rivalit\u00e0 risale pi\u00f9 o meno all'epoca medievale, quando la campana di uno dei due paesi (non si sa quale dei due) si stacc\u00f2 dal campanile e cadde fino in fondo alla valle che si trova tra i due paesi. Un cittadino del paese opposto la trov\u00f2 e la port\u00f2 alla sua chiesa, scatenando l'ira del paese nemico che la rivoleva indietro. Da allora non si sono pi\u00f9 riappacificati e le campane vengono suonate a distanza di qualche minuto l'una dall'altra volontariamente per rimarcare la rivalit\u00e0.\nGeografia antropica.\nIl borgo di Buriano \u00e8 situato su una collina che domina parte della piana di Macchiascandona e funge da centro per altri agglomerati posti lungo la strada che dal paese scende verso la pianura.\nTra di questi il pi\u00f9 importante \u00e8 sicuramente \"Vaticino\" (61\u00a0m s.l.m., 104 abitanti), localit\u00e0 composta da poche case e villette. Un'altra localit\u00e0 rilevante \u00e8 quella di \"Paesetto\"."}
{"id": "1202039", "revid": "124252504", "url": "https://it.wikipedia.org/wiki?curid=1202039", "title": "Amor vincit omnia (Caravaggio)", "text": "Amor Vincit Omnia \u00e8 un dipinto a olio su tela () realizzato tra il 1602 e il 1603 dal pittore italiano Caravaggio. \u00c8 conservato nella Gem\u00e4ldegalerie, una delle raccolte museali componenti gli Staatliche Museen di Berlino.\nStoria e descrizione.\nQuesto dipinto - il cui titolo \u00e8 derivato dalla locuzione latina \"Omnia vincit amor\", \"L'amore trionfa su ogni cosa\" - \u00e8 stato eseguito su commissione del marchese Vincenzo Giustiniani che lo pag\u00f2 300 scudi.\nIl quadro, da un punto di vista iconologico, rappresenta la vittoria dell'amore sulle arti, qui riconoscibili nella partitura, nei libri e negli strumenti musicali ai piedi del fanciullo. \nCome modello, pos\u00f2 il garzone preferito di Caravaggio, Cecco Boneri.\nIl quadro divenne subito, insieme al \"Suonatore di liuto\", il quadro pi\u00f9 bello e pi\u00f9 celebre della collezione Giustiniani, tant'\u00e8 vero che non pochi poeti gli dedicavano epigrammi e madrigali, e che Giovanni Baglione, rivale del Caravaggio, tenter\u00e0 inutilmente di dipingerne una copia, la quale verr\u00e0 realizzata per il fratello del marchese, Benedetto.\nNell'Inventario del marchese Vincenzo, datato 1638, si legge: \" \"Nella stanza grande de' quadri antichi...n.9, un quadro con un Amore ridente in atto di dispregiar il mondo, che tiene sotto con diversi stromenti Corone, scettri et armature chiamato per fama il Cupido di Caravaggio dipinto in tela pal[mi].7, larg 5 con cornice di noce profilata e arabescata d'oro\"\". Ne parlano anche il Baglione, bersaglio delle critiche sul suo \"Amor sacro e profano\" (1642): \"\"Per il marchese Vincenzo Giustiniani fece un cupido a sedere dal naturale ritratto, ben colorito s\u00ec che egli dell'opera del Caravaggio, fuor de' termini invaghissi\" e il Bellori (1672): \"color\u00ec un Amore Vincitore che con la destra solleva lo strale, et ai suoi piedi giacciono in terra armi, libri et altri stromenti per trofeo\". Il dipinto con la dispersione e la vendita della raccolta Giustiniani venne acquistato dal \"Kaiser Friedrich Museum\" di Berlino. \nL'inventario del 1638 registra ben 13 quadri; di questi ne sono stati identificati 8, ma 3 di essi sono andati distrutti nel corso dei bombardamenti di Berlino del 1945, tra i quali il primo S. Matteo e l'Angelo. Tutti i dipinti erano collocati nella \"Sala de' quadri antichi\" di palazzo Giustiniani, nella cui Galleria erano esposti: \"Il Suonatore di Liuto\" dell'Ermitage, \"Amor vincit omnia \"di Berlino, il \"Cristo coronato di spine\" di Vienna, la \"Cattura di Cristo\" di Vienna, il \"S. Girolamo penitente\" oggi all'abbazia di Montserrat, l\"'Incredulit\u00e0 di San Tommaso\" della Residenza di Potsdam.\nIconografia.\nIl dipinto, che prende il titolo e il tema da un passo di Virgilio, \"Omnia vincit amor et nos cedamus amori\"\" (Egloghe X, 69), era il pi\u00f9 famoso della collezione Giustiniani, molto noto e apprezzato e, come racconta Sandrart che lo vide \"in loco\" nel 1635, era reso ancora pi\u00f9 seducente da una tendina verde che lo ricopriva e che il marchese toglieva solo per pochi selezionati ospiti. Nelle ali di aquila che sono indossate dall'Amore, \u00e8 possibile vedere quelle che Orazio Gentileschi, pittore suo amico, prest\u00f2 al Merisi e delle quali parla nella sua deposizione al processo Baglione. Il modello, ripreso \"dal naturale\", era un ragazzo, un monellaccio romano che viveva con lo stesso pittore e che forse era il suo amante. \nSempre nell'ambito iconografico, la presenza dello scettro fra gli oggetti posati a terra indicherebbe la sovranit\u00e0 Giustiniani sull'isola di Chio, ceduta dopo l'assedio turco nel 1566, mentre il globo stellato, ravvisabile appena sotto la coscia di Amore, potrebbe suggerire un rapporto del marchese con l'astronomia e l'astrologia. Naturalmente la penna e il libro sono indici simbolici delle qualit\u00e0 letterarie; il compasso e la squadra alluderebbero alle doti di architetto dilettante.\nGli oggetti che vediamo in terra, una armatura, corone d'alloro, uno spartito musicale, strumenti da carteggio e strumenti musicali, stanno a significare il rifiuto dei piaceri terreni, ma anche i molti interessi del marchese Giustiniani, come indicherebbe la presenza di una V maiuscola stampata sullo spartito (da qui anche il gioco verbale del titolo:\" \"omnia vincit amor/ omnia vincit Vincentius\"\".. Sugli interessi \"da vero nobile\", fra cui primeggiano la musica e l'arte aveva scritto l'amico Amayden intorno al 1640. Maurizio Marini avvicina la posa dell'Amore con quella di San Bartolomeo dipinto da Michelangelo nel \"Giudizio Universale\" della Cappella Sistina. Riguardo agli strumenti musicali Caravaggio ha raffigurato soprattutto una \"natura morta\" raffigurando vari strumenti di fatto inservibili, come il liuto che ha 5 corde e non 12 come di regola, e il violino, che ha 2 corde e non 4.\nIconologia.\nIl manoscritto musicale aperto presenta chiaramente la lettera V, che, come gi\u00e0 detto, vorrebbe indicare l'iniziale del nome del committente; si vedono inoltre la chiave di mezzosoprano e quattro pentagrammi che al momento risultano indecifrabili; secondo Maurizio Marini, il brano musicale dovrebbe essere stato composto dallo stesso marchese Giustiniani, dilettante di musica, collezionista di strumenti musicali e autore del \"Discorso sopra la musica\" del 1628. Giustiniani ricorda nei suoi scritti le serate musicali, alla presenza di suoi amici interessati alla musica come i cardinali Montalto, buon dilettante di clavicembalo, Aldobrandini e Del Monte e si rammarica in particolare che l'arte del liuto fosse caduta in disuso rispetto ai bei tempi passati, ora sostituita dalla tiorba. \nGli strumenti musicali disposti in terra si trovano raffigurati anche nella \"Santa Cecilia coi santi Paolo, Giovanni Evangelista, Agostino\" della Pinacoteca di Bologna, del 1514 c., di Raffaello (ma gli strumenti musicali sono stati eseguiti da Giovanni da Udine): Mina Gregori vi vede un possibile riferimento iconografico che avrebbe ispirato Caravaggio. \nRichard Symons, nella pagina del suo \"Diary\" (1650) dedicata a questo dipinto, parla di un modello di nome Checco di Caravaggio (Checco, Cecco, \u00e8 diminutivo di Francesco), che va identificato come Francesco Boneri detto Cecco del Caravaggio, che il pittore aveva gi\u00e0 dipinto pi\u00f9 volte e che era il suo ragazzo (\"\"was his boy\") o servo che giaceva con lui (\"his owne boy or servant that laid with him\"\"). Naturalmente il viaggiatore e critico inglese aveva raccolto voci che a distanza di tempo ancora giravano su un dipinto cos\u00ec scandaloso, ma la convivenza fra il pittore e il suo servo-allievo \u00e8 documentata da un censimento parrocchiale del 1605, in cui risulta che Cecco divideva una stanza col Caravaggio. La posa di Amore-Cecco, nudo con le gambe aperte, appare in questo senso chiaramente compiaciuta e scandalosamente rivolta agli osservatori. \u00c8 una tesi sostenuta da studiosi di area anglosassone, anche importanti come Freelberg. \nRifiutata da quasi tutti gli studiosi italiani di area cattolica \u00e8, invece, la tesi omoerotica relativa a Cecco come possibile servo-amante del pittore: nettamente contrari Calvesi e Marini, che nella posa vedono un simbolo, gi\u00e0 usato dall'altro Michelangelo, il Buonarroti, per significare resurrezione, vittoria e trionfo. E si pensi al \"Genio della Vittoria\" con le gambe aperte di Michelangelo, cui fa riferimento anche Moir come precedente iconografico e ripresa a pieno corpo della scultura nella pittura. Comunque a parte che potrebbe essere un sottinteso gi\u00e0 presente nel Buonarroti e ironicamente ripreso dal pittore, va considerato come ancora non vi siano sufficienti studi sulla sessualit\u00e0 nella Roma del Rinascimento e del Seicento e come nei gruppi chiusi maschili non pu\u00f2 essere del tutto errato pensare a una condivisione culturale anche in chiave omoerotica. Allo stesso modo si sono trascurati tanto per il Buonarroti che per Caravaggio i riferimenti iconografici alla sessualit\u00e0 di Eros derivati da Ovidio e Apuleio e piuttosto vivi nella grafica e nella pittura rinascimentale."}
{"id": "1202051", "revid": "124620808", "url": "https://it.wikipedia.org/wiki?curid=1202051", "title": "Brink! Sfida su rotelle", "text": "Brink! Sfida su rotelle (\"Brink!\") \u00e8 un film per la televisione del 1998.\nTrama.\nBrink \u00e8 capo di una squadra di pattinaggio: i \"Soul-Skaters\". I ragazzi di questa squadra pattinano per il divertimento del pattinaggio e non per i soldi. Quando Brink scopre che la sua famiglia \u00e8 in difficolt\u00e0 finanziaria, decide di far parte della squadra avversaria di pattinaggio \"X-Bladz\". Dopo essersi reso conto \u00e8 una decisione sbagliata, abbandona la nuova squadra, cerca di riappacificarsi con i suoi amici per tornare a far parte di quella vecchia e con un'anticipazione del suo stipendio di un lavoro trovato dal padre in un negozio di animali, decide di sponsorizzare i suoi \"veri\" amici. La nuova squadra dei \"Soul-Skaters\" vince una competizione locale di pattinaggio contro altre squadre di skaters, fra le tante anche la squadra \"X-Bladz\".\nCanzoni.\nNel film \"Brink! Sfida su rotelle\" sono presenti diverse canzoni, tra cui:"}
{"id": "1202052", "revid": "124123", "url": "https://it.wikipedia.org/wiki?curid=1202052", "title": "Heraios", "text": "Monetazione.\nLe sue monete furono coniate nello stile ellenistico e recavano legende in greco. Il retto mostra la dea alata della vittoria greca Nike che porge una ghirlanda sulla testa del re, a cavallo di un destriero. Il re indossa una tunica e ha un largo arco al suo fianco. Il ritratto mostra Heraios con una peculiare deformazione artificiale del cranio, una caratteristica che si riscontra in alcuni ritratti e sculture Kushan del primo secolo d.C."}
{"id": "1202057", "revid": "338238", "url": "https://it.wikipedia.org/wiki?curid=1202057", "title": "Charlie Villanueva", "text": "Soffre di \"alopecia universalis\", un raro tipo di alopecia areata che lo priva di capelli e peli su tutto il corpo.\nVita privata.\nVillanueva ha una malattia della pelle autoimmune nota come alopecia universalis, una variante della alopecia areata. Ci\u00f2 impedisce la crescita dei capelli sul cuoio capelluto e / o altrove sul corpo, ma per il resto non \u00e8 doloroso n\u00e9 pericoloso per la vita. Villanueva \u00e8 un portavoce della NAAF (National Alopecia Areata Foundation), e ha ricevuto il Community Assist Award del febbraio 2006 dall'NBA per il suo lavoro con l'organizzazione.\nVillanueva ha tre fratelli tutti chiamati Roberto, oppure Rob, dal nome del loro pap\u00e0: Rob Antonio, Rob Elia, Rob Carlos. Annunciato a settembre 2015, Charlie sta lavorando con due dei tre Rob a un documentario, intitolato \"What is Alopecia\", basato sulla malattia autoimmune Alopecia Areata, al fine di continuare i suoi sforzi di sensibilizzazione per educare, creare consapevolezza e sostenere la comunit\u00e0 affetta da Alopecia.\nCarriera.\nCarriera College.\nDopo aver giocato a livello liceale per la Blair Academy di Blairstown (New Jersey) \u00e8 passato alla University of Connecticut, con la quale ha giocato due stagioni vincendo il titolo NCAA nel 2004. Dopo l'esperienza biennale con gli \"Huskies\" si \u00e8 dichiarato eleggibile per la NBA ed \u00e8 stato scelto nel draft NBA 2005 al primo giro con il numero 7 dai Toronto Raptors.\nToronto Raptors (2005\u20132006).\nVillanueva ha realizzato una solida stagione da rookie. Ha segnato in media 13,0 punti e 6,4 rimbalzi in 81 partite. Ha concluso secondo tra i rookie per punti e rimbalzi, e terzo in minuti e tiri stoppati. Ha anche realizzato 12 doppie doppie e ha stabilito il record dei rookie dei Raptors per punti (48) e rimbalzi (18) in una partita. \u00c8 anche apparso nella Rookie Challenge ed \u00e8 stato nominato nella prima squadra della All-NBA Rookie.\nDopo una stagione d'esordio convincente, seppur in una delle peggiori squadre della lega, \u00e8 stato ceduto ai Milwaukee Bucks in cambio del playmaker T.J. Ford. Il nuovo team manager dei Raptors, Bryan Colangelo, aveva infatti appena scelto con il numero 1 nel draft 2006 il pari ruolo italiano Andrea Bargnani.\nMilwaukee Bucks (2006\u20132009).\nNella sua prima stagione con i Bucks ha patito un brutto infortunio, ed ha giocato appena 39 partite, perdendo in pratica pi\u00f9 di met\u00e0 stagione. Nonostante l'incidente, la stagione 2008-2009 di Villanueva si \u00e8 rivelata la migliore stagione della carriera per lui con una media di 16,2 punti e 6,7 rimbalzi a partita.\nNel marzo 2009, Villanueva \u00e8 stato rimproverato dall'allenatore di Bucks Scott Skiles per aver pubblicato un messaggio sul suo account Twitter durante l'intervallo del gioco Bucks-Celtics.\nDetroit Pistons (2009\u20132014).\nL'8 luglio 2009, Villanueva ha firmato un contratto quinquennale da 40 milioni di dollari con i Detroit Pistons.\nL'11 aprile 2011, durante la partita tra i Detroit Pistons ed i Cleveland Cavaliers, \u00e8 stato protagonista di un violento alterco col centro dei Cavs Ryan Hollins, che ha portato all'espulsione di entrambi. Dopo aver cercato in tutti i modi di divincolarsi dai compagni di squadra che provavano a fermarlo, Villanueva \u00e8 tornato negli spogliatoi. L\u00ec lontano dalle telecamere ha di nuovo tentato di affrontare Hollins ma \u00e8 stato bloccato dagli agenti di polizia. L'NBA lo ha sospeso per 5 turni, 4 dei quali sono stati scontati nella stagione successiva.\nIl 2 gennaio 2013, Villanueva \u00e8 stato multato di 25.000 dollari dall'NBA per aver commesso un fallo molto pesante ai danni della guardia del Sacramento Kings Isaiah Thomas. Villanueva era stato espulso dalla partita per aver dato una gomitata a Thomas mentre Thomas era diretto verso il canestro. L'ufficio della lega NBA ha aggiunto la multa dopo aver esaminato la partita e in particolare il gesto antisportivo.\nDallas Mavericks (2014\u20132016).\nIl 23 settembre 2014, Villanueva firm\u00f2 con i Dallas Mavericks. Il 9 febbraio 2015, ha segnato 26 punti nella stagione in perdita per i Los Angeles Clippers. Il 6 agosto 2015, Villanueva ha firmato nuovamente con i Maverick un contratto di un anno."}
{"id": "1202058", "revid": "484362", "url": "https://it.wikipedia.org/wiki?curid=1202058", "title": "Cattura di Cristo", "text": "Cattura di Cristo o Presa di Cristo nell'orto \u00e8 un dipinto del pittore italiano Caravaggio del 1602. Il soggetto \u00e8 tratto dal racconto della Passione di Cristo.\nStoria e descrizione.\nDi propriet\u00e0 della comunit\u00e0 gesuita di Dublino \u00e8 la tela in prestito a tempo indeterminato nella National Gallery of Ireland di Dublino.\nDurante il soggiorno romano dell'artista, Ciriaco Mattei commission\u00f2 al Caravaggio il dipinto. Suo fratello, il cardinale Girolamo Mattei ne avrebbe suggerito il soggetto con il Bacio di Giuda, l'iconografia e l'ambientazione. Il 2 gennaio 1603 il committente lo pagava centoventicinque scudi.\nL'azione \u00e8 raffigurata su una tela posta in orizzontale. Ges\u00f9 \u00e8 raffigurato immobile e dimesso; Giuda lo schiaccia. Il centro visivo del quadro \u00e8 formato dalle due teste contrapposte dei protagonisti. Il perno compositivo della scena \u00e8 fissato dai volti del Cristo, che prefigura i patimenti e la sua Passione, di Giuda e di San Giovanni, che \u00e8 colto in fuga, dal viso bloccato in un urlo, che presagisce le sofferenze del Messia che seguiranno alla sua Cattura. Sul lato destro del quadro un uomo, che assiste alla cattura di Ges\u00f9 e che illumina la scena con una lanterna, avrebbe le sembianze del Caravaggio stesso. La lanterna in mano al Caravaggio, secondo un altro storico d'arte Maurizio Marini, ricorderebbe Diogene e la ricerca della fede e della redenzione a cui il pittore tendeva. La frenesia dell'insieme, data dallo sbilanciamento delle figure e ravvisata dai guizzi di luce sulle corazze dei soldati, rende il fare concitato e dinamico della scena.\nIl quadro \u00e8 stato ritrovato a Dublino nel 1990 da Sergio Benedetti, curatore della National Gallery of Ireland, che aveva ricevuto l'incarico di esaminarlo da Padre Noel Barber, al fine di poterne effettuare un restauro a scopo commerciale. Non appena furono rimossi i primi strati di depositi superficiali emerse chiaramente la maestria con cui era stato realizzato, e si incominci\u00f2 a ipotizzarne l'attribuzione al Caravaggio. Il contributo principale per determinarne l'appartenenza \u00e8 di due, all'epoca, dottorande dell'Universit\u00e0 di Roma, Francesca Cappelletti e Laura Testa. Durante una lunga ricerca le due ritrovarono all'interno di un antico e mal ridotto registro custodito negli archivi della famiglia Mattei, a Recanati, un'attestazione di una \"Cattura di Cristo\" che ne documentava un pagamento a Michelangelo Merisi. Del soggetto esistono almeno 12 copie, tra quelle ritenute originali anche una del Museo d'Arte Occidentale ed Orientale di Odessa. L'opera qui fotografata era ed \u00e8 tuttora, identificata, la copia di Gerard van Honthorst proveniente da Edimburgo con il nome di Gherardo delle Notti.\nLa storia dell'attribuzione alla collezione romana dei Mattei anche di questa tela \u00e8 narrata in modo avvincente da Jonathan Harr nel libro dal titolo \"Il Caravaggio perduto\" (Ed. Rizzoli, 2006)."}
{"id": "1202070", "revid": "599013", "url": "https://it.wikipedia.org/wiki?curid=1202070", "title": "Jake Voskuhl", "text": "Carriera.\nDopo aver giocato a livello liceale per lo Strake Jesuit College Preparatory di Houston, in Texas, \u00e8 passato alla University of Connecticut, con la quale ha vinto il titolo NCAA nel 1999. Dopo l'esperienza quadriennale con gli Huskies si \u00e8 dichiarato eleggibile per la NBA.\n\u00c8 stato selezionato nel draft 2000 come numero 4 del secondo giro dai Chicago Bulls. La sua miglior stagione fu la 2003-04 con i Phoenix Suns, quando viaggiava a 6,6 punti e 5,2 rimbalzi a partita in oltre 24 minuti di utilizzo medio."}
{"id": "1202072", "revid": "1318658", "url": "https://it.wikipedia.org/wiki?curid=1202072", "title": "Aldo De Jaco", "text": "Biografia.\nFiglio di ferroviere, ha passato l'infanzia e l'adolescenza migrando per l'Italia seguendo con la famiglia gli spostamenti professionali del padre. Nel 1942, a 19 anni part\u00ec alla volta di Napoli per studiare architettura, ma la guerra lo costrinse ad interrompere gli studi. Inizi\u00f2 a lavorare nel 1944 come giornalista presso il quotidiano social-comunista \"La Voce\". Ha vissuto a Napoli fino al 1963, dove ha partecipato alla vita politica, prima come militante, in seguito come dirigente del PCI (cui era iscritto dal settembre 1943 a Maglie, fondandovi la sezione). Per la sua attivit\u00e0 politica \u00e8 stato due volte in carcere a Napoli, e una volta nella Grecia della dittatura dei colonnelli nel 1967, dove per liberarlo fu necessaria un'interrogazione parlamentare (cfr; seduta del 9 maggio 1967 alla Camera dei deputati) per attivare l'allora governo. Nel 1963 si trasfer\u00ec a Roma per lavoro, e vi risiedette stabilmente sino all'ultimo.\n\u00c8 stato giornalista presso la redazione napoletana dell'Unit\u00e0. In seguito \u00e8 stato inviato speciale de l'Unit\u00e0 e poi di Paese Sera. Numerose sono state le sue collaborazioni per pubblicazioni politico-culturali quali Il Contemporaneo, Rinascita, Prove, Le Ragioni Narrative, Cronache Meridionali e La Battana.\nNel \"Pioniere\" e \"Pioniere dell'Unit\u00e0\" dal 1960 al 1964 furono pubblicati suoi racconti: \"La paura, Scugnizzi Eroici, O briganti o emigranti, I fasci siciliani del 1894 e Melissa 30 ottobre 1949.\"\n\u00c8 stato segretario generale del Sindacato Nazionale Scrittori per poi fuoriuscirne e fondare nel 1998 insieme a Giuseppe Jovine, Massimo Nardi, Stanislao Nievo, Antonio Piromalli e altri l'Unione Nazionale Scrittori, di cui \u00e8 stato a lungo presidente.\nHa scritto e si \u00e8 occupato di poesia e di narrativa, ed \u00e8 stato inoltre un attento raccoglitore di documentazione storica generalmente trascurata dalla storiografia ufficiale.\nLe tematiche che lo hanno pi\u00f9 interessato sono: l'eccidio de La Storta, la questione meridionale, il brigantaggio meridionale post-unitario, le quattro giornate di Napoli e la Resistenza italiana nel sud.\nLe sue opere sono state tradotte in diversi paesi, quali Germania, URSS, Bielorussia, Grecia, Bulgaria, Romania, Cecoslovacchia e Cina.\nHa lavorato per il cinema, scrivendo la sceneggiatura del film \"Quant'\u00e8 bello lu murire acciso\" di Ennio Lorenzini. Per la radio ha collaborato nelle venti puntate di \"Voci e volti della questione meridionale\" su Rai Radio Uno. Per la televisione, la RAI ha trasmesso \"Opere Teatrali\" con il titolo \"Nella citt\u00e0 di mezzo\", opera in due tempi.\nDel libro \"La citt\u00e0 insorge: le quattro giornate di Napoli\" del 1956, il regista Nanni Loy si ispirer\u00e0 per il suo film Le quattro giornate di Napoli del 1962.\nNel 1972 il gruppo musicale Stormy Six ha pubblicato il concept album L'unit\u00e0 che rilegge in chiave storico-critica l'unit\u00e0 d'Italia; nella terza traccia \"Pontelandolfo\" vi sono continui riferimenti al libro \"Il brigantaggio meridionale. Cronaca inedita dell'Unit\u00e0 d'Italia\" di Aldo De Jaco, dove (tra le altre cose) si parla del Massacro di Pontelandolfo e Casalduni perpetrato dalle truppe sabaude nel 1861."}
{"id": "1202076", "revid": "196390", "url": "https://it.wikipedia.org/wiki?curid=1202076", "title": "Downhill (mountain bike)", "text": ""}
{"id": "1202077", "revid": "767487", "url": "https://it.wikipedia.org/wiki?curid=1202077", "title": "Classe Vishnaya", "text": "Le unit\u00e0 appartenenti alla classe Vishnaya (progetto 864 secondo la classificazione russa) sono navi di grandi dimensioni, progettate per svolgere missioni ELINT.\nLa classificazione russa, probabilmente, \u00e8 Bol'shoy Razvedyatel'niye Korabl' (BRK: grande nave da intelligence).\nTecnica.\nSi tratta di unit\u00e0 di grandi dimensioni, identificate con la sigla \"SSV\", tipica delle navi per comunicazioni e di intelligence russe. Queste unit\u00e0 sono molto ben equipaggiate per svolgere missioni ELINT.\nInfatti, oltre a diverse antenne per intercettazione di tipo Pamyat montate sullo scafo, sono equipaggiate anche con un'antenna subacquea, che le mette in grado, probabilmente, anche di individuare bersagli sottomarini.\nLe classe Vishnaya, inoltre, hanno installato a bordo anche un armamento antiaereo leggero, composto da missili a corto raggio SA-N-8 (due impianti) e da due mitragliere antiaeree da 30\u00a0mm.\nIl servizio.\nTutte le unit\u00e0 della classe Vishnaya sono state costruite presso i cantieri polacchi di Danzica, nella seconda met\u00e0 degli anni ottanta. Attualmente, ne risultano in servizio sette.\nFlotta del Nord: 159\u00aa Brigata Navale ELINT\nFlotta del Pacifico: 38\u00aa Brigata Navale ELINT\nFlotta del Mar Nero:\nFlotta del Baltico: 72\u00aa Divisione Navale ELINT"}
{"id": "1202087", "revid": "1855146", "url": "https://it.wikipedia.org/wiki?curid=1202087", "title": "Shahba", "text": "Shahba (in arabo \u0634\u0647\u0628\u0627) \u00e8 una citt\u00e0 della Siria.\nStoria.\nLa citt\u00e0 diede i natali all'imperatore romano Filippo l'Arabo.\nNel 244 lo stesso imperatore ricostru\u00ec la citt\u00e0 dandole il nome di \"Filippopolis\", di cui rimangono un anfiteatro, delle terme ed alcuni templi. Non lontano dalla citt\u00e0 si trova il Ponte romano a Nimreh."}
{"id": "1202091", "revid": "1318658", "url": "https://it.wikipedia.org/wiki?curid=1202091", "title": "Metallocene", "text": "Un metallocene \u00e8 un composto metallorganico consistente in due anioni ciclopentadienile (Cp) legati a un atomo di un metallo di transizione. Dai metalloceni si possono ottenere diversi derivati, quale ad esempio il dicloruro di titanocene Cp2TiCl2. Sono appunto certe classi di derivati ad assumere interesse industriale nell'ambito della catalisi per la produzione di polimeri, in particolare la polimerizzazione olefinica con metalloceni-derivati cationici formati da elementi del quarto gruppo della tavola periodica come [Cp2ZrCH3]+.\nI metalloceni rientrano all'interno della grande categoria di composti metallorganici definiti \"composti a sandwich\", a causa della caratteristica disposizione del metallo interposto tra i ligandi. A sua volta nei metalloceni rientrano anche composti formati da metalli che non appartengono al blocco d e contenenti un ligando diverso dal ciclopentadienile, come nel caso degli \"attinoceni\", di cui importante esempio \u00e8 il composto formato dall'uranio con [8]annulene (cicloottatetraene), chiamato uranocene e caratterizzato da formula U(C8H8)2.\nDefinizione.\nIl generico nome metallocene deriva dal ferrocene, il cui nome sistematico \u00e8 bis(\u03b75-ciclopentadienil)ferro(II). Secondo la definizione IUPAC, un metallocene \u00e8 costituito da un metallo di transizione e da due ligandi ciclopentadienile coordinati in una struttura a sandwich; i due anioni ciclopentadienile sono disposti su piani paralleli e possiedono uguale lunghezza e forza di legame. La natura del legame tra il ligando organico e il metallo viene specificata facendo riferimento all'apticit\u00e0, indicata dalla lettera greca \u03b7 (eta) ed equivalente al numero di atomi del ligando che contraggono legame con l'atomo metallico. Nel caso dell'anello ciclopentadienilico, tutti e 5 gli atomi di carbonio prendono parte al legame e quindi il ligando \u00e8 detto \"pentapto\" e viene denotato dalla notazione \u03b75.\nIn contrasto con la definizione IUPAC pi\u00f9 stretta, che richiede la presenza di un metallo del blocco d e una struttura a sandwich, il termine metallocene e quindi la desinenza -ocene sono applicati in letteratura chimica anche ai composti dei metalli non di transizione, come il composto del bario Cp2Ba, o strutture dove gli anelli aromatici non sono paralleli, come riscontrato nel manganocene o nel titanocene dicloruro.\nSintesi e propriet\u00e0.\nI metalloceni possono essere sintetizzati a partire dal ciclopentadiene e dal metallo, spostando uno degli atomi di idrogeno acido e sfruttando il potenziale standard di riduzione favorevole\novvero tramite reazione di metatesi tra un alogenuro del metallo e ciclopentadiene salificato con un metallo alcalino\noppure tramite formazione di reattivi di Grignard in acetone:\nPer ossidazione dei metalloceni si ottengono cationi, come ad esempio il ferrocenio [Fe(C5H5)2]+, ottenuto per ossidazione del ferrocene.\nUna caratteristica saliente di alcuni metalloceni consiste nella loro elevata stabilit\u00e0 termica, che spesso supera i 500\u00a0\u00b0C. I metalloceni neutri sono solubili nei comuni solventi organici e possono essere purificati facendo generalmente ricorso alla sublimazione sottovuoto.\nI due anelli ciclopentadienilici possono essere entrambi eclissati o sfalsati, come confermato dalla diffrazione dei raggi X su monocristallo. Per un metallocene non sostituito, la differenza di energia tra le due conformazioni ammonta solamente a 8 kJ/mole. Ferrocene e osmocene presentano conformazione eclissata a basse temperature, mentre gli analoghi complessi sostituiti pentametilciclopentadienilici presentano conformazione sfalsata, per minimizzare le interazioni steriche tra i gruppi metile."}
{"id": "1202095", "revid": "87909", "url": "https://it.wikipedia.org/wiki?curid=1202095", "title": "Mon (popolo)", "text": ""}
{"id": "1202099", "revid": "300067", "url": "https://it.wikipedia.org/wiki?curid=1202099", "title": "Marcus Williams (cestista 1985)", "text": "Carriera.\nDopo aver giocato a livello liceale per la celebre Oak Hill Academy di Mouth of Wilson, Virginia \u00e8 passato alla University of Connecticut, con la quale ha vinto il titolo NCAA nel 2004. Dopo l'esperienza triennale con gli Huskies della UConn, si \u00e8 dichiarato eleggibile per la NBA ed \u00e8 stato scelto nel draft 2006 al primo giro con il numero 22 dai New Jersey Nets.\nPlaymaker di indubbio talento, nella sua stagione d'esordio si \u00e8 dovuto accontentare di fare da riserva al grande Jason Kidd mostrando per\u00f2, quando chiamato in causa, di avere ottimi numeri finendo la stagione a oltre 6 punti e 3 assist di media.\nNel giugno 2015 viene trovato positivo in un controllo antidoping al THC."}
{"id": "1202100", "revid": "87909", "url": "https://it.wikipedia.org/wiki?curid=1202100", "title": "Mon (etnia)", "text": ""}
{"id": "1202101", "revid": "751106", "url": "https://it.wikipedia.org/wiki?curid=1202101", "title": "Robert Morris (hacker)", "text": "Biografia.\nMorris nasce nel 1965 da Robert H. Morris Sr., un matematico impiegato da Bell Labs e dalla National Security Agency statunitense e Anne Farlow Morris. Cresciuto in New Jersey, si laurea in informatica ad Harvard e nel 1988 si iscrive alla graduate school di Cornell University.\nIl Morris worm.\nDurante il primo anno a Cornell, nel 1988, Morris inizia a lavorare su un programma in grado di auto-replicarsi ed installarsi nei computer connessi ad Internet sfruttando i bug del sistema operativo Unix. Il programma, battezzato worm (verme) era progettato in modo da entrare nei computer in modo discreto, ovvero occupando il minor spazio possibile in memoria e non disturbando l'attivit\u00e0 delle altre applicazioni.\nIl programma poteva accedere ai computer in quattro modi:\nMorris rilascia il programma alle ore 18 del 2 novembre 1988 da un computer del Massachusetts Institute of Technology, in modo che nessuno potesse collegarlo alla Cornell University.\nUna volta trovato un computer sulla rete il worm controllava se questo era gi\u00e0 infetto. Nel caso lo fosse il programma passava di norma al computer successivo. Tuttavia, temendo che gli amministratori di sistema potessero indurre i computer attaccati a produrre una falsa risposta positiva, Morris progett\u00f2 il worm di modo che si installasse anche in una piccola parte (uno su sette) delle macchine che apparivano gi\u00e0 infette. Il programma era progettato per autocancellarsi allo spegnimento del computer, ma al tempo le macchine erano raramente spente, portando a una diffusione incontrollata del virus.Il \u201crapporto 1 a 7\u201d port\u00f2 a conseguenze impreviste e non volute. Il numero di macchine infette era molto superiore a quelle previste da Morris. Il worm si replicava centinaia di volte negli stessi computer, sovraccaricando la loro memoria e portando i processori al collasso, rendendo le macchine inservibili in meno di novanta minuti dall'installazione della prima copia del worm. Al tempo si stim\u00f2 che il Morris Worm aveva colpito circa 6000 computers.\nLa mattina seguente migliaia di computer collegati alla rete diventarono inutilizzabili, al punto che, malgrado mancassero pochi giorni alle elezioni presidenziali, molte delle prime pagine dei quotidiani erano dedicate a quanto accaduto, congetturando persino la fine dell'era dell'informazione.\nMorris, accorgendosi che la situazione gli era sfuggita di mano, chiese aiuto a un ex compagno di studi di Harvard e insieme inviarono in rete un messaggio anonimo, contenente tutte le istruzioni su come riparare le macchine infette. Contemporaneamente, l'Universit\u00e0 di Berkeley mise a disposizione in rete una patch in grado di neutralizzare il programma e ripristinare i sistemi. Ma pochi poterono leggere il messaggio o avere accesso alla patch, in quanto molti computer non potevano essere riavviati e quelli utilizzabili erano stati disconnessi dalla rete per evitare l'infezione.\nIl giornalista John Markoff individu\u00f2 Robert Morris come l'autore del worm grazie a una telefonata anonima alla testata per cui lavorava, il New York Times. Morris fu, nel 1991, la prima persona condannata per violazione del Computer Fraud and Abuse Act, una legge approvata appena due anni prima: la sua pena fu fissata in tre anni di libert\u00e0 condizionata, 400 ore di servizi socialmente utili e 10.050 dollari di multa. I difensori di Morris evidenziarono, in particolare sui media, che il suo atto, definito in alcuni casi \"eroico\", non aveva portato alla distruzione di dati e aveva mostrato delle falle nella sicurezza di UNIX. Una commissione di indagine formata da Cornell University, pur riconoscendo che Morris non aveva intenzione di distruggere dati o rendere le macchine inutilizzabili, definiva invece l'atto come \"immaturo\", \"senza valore tecnico o sociale\" e \"irrispettoso delle potenziali conseguenze\".\nIl governo degli Stati Uniti, in risposta al Morris worm cre\u00f2 presso la Carnegie Mellon University il CERT (Computer Emergency Response Team), una squadra di esperti di informatica pensata per evitare il ripetersi di eventi simili.\nCarriera imprenditoriale e accademica.\nNel 1995 Morris co-fonda Viaweb, una piattaforma per la costruzione di siti di e-commerce. Nel 1998 Viaweb \u00e8 venduta a Yahoo! per un valore di circa 49 milioni di dollari. \nMorris ottiene il proprio dottorato da Harvard nel 1999. Nello stesso anno comincia a lavorare come professore al MIT. Nel 2006 vi ottiene la \"tenure\" (posto da professore a tempo indeterminato), occupandosi in particolare di mesh network e tabelle hash distribuite. Nel 2019 insegna al MIT Computer Science and Artificial Intelligence Laboratory."}
{"id": "1202102", "revid": "3732", "url": "https://it.wikipedia.org/wiki?curid=1202102", "title": "Alain Finkielkraut", "text": "Biografia.\nNato a Parigi da una famiglia di ebrei polacchi scampati alla Shoah (i suoi genitori erano sopravvissuti alla deportazione ad Auschwitz), fu allievo della \u00c9cole normale sup\u00e9rieure, nella quale studi\u00f2 letteratura moderna e si laure\u00f2 in filosofia.\nDal 1989 al 2014 \u00e8 stato docente di Cultura generale e Storia delle idee presso il dipartimento di Scienze Umanistiche e Sociali dell'\u00c9cole polytechnique, una Grande \u00e9cole d'ingegneria.\nCura la rubrica \"L'esprit de l'escalier\" sul mensile di attualit\u00e0 \"Causeur\".\nIl 10 aprile 2014 \u00e8 stato nominato membro dell'Acad\u00e9mie fran\u00e7aise.\nPensiero.\nHannah Arendt, Heidegger, Freud, Emmanuel L\u00e9vinas e Vladimir Jank\u00e9l\u00e9vitch hanno incontestabilmente ispirato il suo pensiero.\nEsponente di spicco di una certa \"Intelligencija\" parigina, \u00e8 spesso invitato su tutte le emittenti televisive e radiofoniche per contribuire a riflessioni sulla contemporaneit\u00e0; la laicit\u00e0, il valore della repubblica, la scuola, la cultura, gli ebrei e gli ultimi conflitti sul pianeta.\nFinkielkraut \u00e8 conosciuto in Italia soprattutto per le sue posizioni che prendono distanza dal relativismo e dal pensiero debole. Opere di Finkielkraut tradotte in italiano sono: \"L'ebreo immaginario\", \"L'umanit\u00e0 perduta. Saggio sul XX secolo\", \"Nel nome dell'Altro. Riflessioni sull'antisemitismo che viene\" e \"Noi, i moderni\". Quest'ultima \u00e8 una sferzante critica nei confronti di ci\u00f2 che viene indicato come l'attuale pensiero dominante e della presunzione di cui questo \u00e8 permeato."}
{"id": "1202105", "revid": "180832", "url": "https://it.wikipedia.org/wiki?curid=1202105", "title": "DePaul", "text": ""}
{"id": "1202109", "revid": "484362", "url": "https://it.wikipedia.org/wiki?curid=1202109", "title": "Discorso di Udine", "text": "Il discorso di Udine \u00e8 un famoso discorso pronunciato da Benito Mussolini a Udine il 20 settembre 1922 in occasione di una adunata fascista. Il titolo ufficiale del discorso era: \"L'azione e la dottrina fascista dinanzi alle necessit\u00e0 storiche della Nazione\". Fu poi pubblicato nello stesso anno a Firenze da \"Carpigiani e Zipoli\".\nQuesto discorso apre la prima fase della politica economica fascista, che va dal 1922 al 1925. Centro di questa politica \u00e8 il liberalismo, interpretato dal fascismo in un'accezione diversa da quella classica e che non esclude l'intervento statale a supporto delle iniziative individuali. Con questo discorso Mussolini rende palese il virare delle sue simpatie: da sostenitore della repubblica, egli si avvicina alla monarchia, in ottica preparatoria in vista della marcia su Roma, che sarebbe avvenuta solo poche settimane dopo (28 ottobre 1922).\nI contenuti.\nIl discorso di Udine anticipa le modalit\u00e0 comunicative dei discorsi del futuro duce e della linea politica fascista.\nDal punto di vista formale, il discorso \u00e8 paradigmatico: Mussolini consolida le idee utilizzando pochi punti chiari e semplici, imposti come imperativi del regime, esposti in brevi sezioni del discorso autoconclusive e molto esplicite. Mussolini premette che avrebbe fatto \"una eccezione alla regola che mi sono imposta: quella, cio\u00e8, di limitare al minimo possibile le manifestazioni della mia eloquenza\", e promette un discorso \"squisitamente fascista, cio\u00e8 scheletrico, aspro, schietto e duro\"."}
{"id": "1202110", "revid": "78273", "url": "https://it.wikipedia.org/wiki?curid=1202110", "title": "Lattakia", "text": ""}
{"id": "1202112", "revid": "729019", "url": "https://it.wikipedia.org/wiki?curid=1202112", "title": "Ritardo di crescita intrauterino", "text": "Con la locuzione ritardo di crescita intrauterino, o IUGR (dall'inglese intrauterine growth restriction) si descrive un feto che non riesce a raggiungere il suo potenziale genetico di crescita ed \u00e8 pi\u00f9 piccolo di quanto dovrebbe essere rispetto allo stato gestazionale.\nOltre che da un malfunzionamento della placenta pu\u00f2 anche essere provocato da una serie di fattori ambientali come infezioni trasmesse dalla madre, gestazioni multiple, fumo di sigaretta o fattori genetici come anomalie cromosomiche."}
{"id": "1202114", "revid": "2069021", "url": "https://it.wikipedia.org/wiki?curid=1202114", "title": "Project Pat", "text": "Nasce a Memphis in Tennessee l'8 febbraio del 1972. Il suo pseudonimo \u00e8 pi\u00f9 che altro un riferimento a Memphis' Cypress Gardens Projects. \u00c8 il fratello maggiore del rapper/produttore Juicy J, che fa parte del gruppo rap Three 6 Mafia e membro dell'Hypnotize Minds, un'etichetta di registrazione per artisti rap nata a Memphis.\nBiografia.\nProject Pat \u00e8 uno dei tanti rapper hardcore che \u00e8 emerso a Memphis alla fine degli anni '90. Il suo modo di parlare e la vicinanza ai Three 6 Mafia fecero in modo di farlo emergere agli ascoltatori specialmente dopo avere partecipato nella canzone \"Sippin' on Some Syrup\" nel 2000. Un anno dopo compose la canzone \"Chickenhead\". La canzone (la cui produzione comprende Juicy J, DJ Paul e La Chat) divenne un simbolo del Dirty South e diede una spinta alla pubblicazione del terzo album di Pat, Mista Don't Play: Everythangs Workin.\nPat cominci\u00f2 nel 1993 a registrare le sue canzoni, che furono poi pubblicate nel 2000 nell'album \"Murderers and Robbers\". Pat fu molto attivo nella scena dell'underground hip-hop di Memphis all'inizio e alla met\u00e0 degli anni '90. La sua prima apparizione fu nella canzone \"Fuck that Nigga\", che fu registrata all'inizio del 1994. Questo spinse di pi\u00f9 il fratello a convincerlo a farlo entrare nella sua crew, ed infatti debutto sempre in maniera indipendente nel primo disco dei Three 6 Mafia del 1995 Mystic Stylez. L'album ottenne un discreto successo per il gruppo ma la notoriet\u00e0 di Pat dovette aspettare, siccome non era un membro ufficiale del gruppo, il suo successo lo ottenne all'inizio con mixtape e collaborazioni sempre a livello underground. Dopo il 1995, Project Pat fece comunque delle apparizioni nei lavori pi\u00f9 rinomati di Memphis che erano in stile Dirty South, Horrorcore, a Memphis c'\u00e8 da dire che regnavano questi generi soprattutto quest'ultimo. Appari tra il 1996 e il 1998 nel primo disco indipendente di Kingpin Skinny Pimp \"Kingz Of Da Playaz Ball\", in \"Angel Dust\" di Indo G, in \"Kamakazie Timez Up\" dei Kaze stavolta insieme al collettivo del fratello. Allo stesso tempo continuo a sfornare pezzi di nicchia nelle varie compilation di quel periodo. Compose tracce che furono pubblicate nell'album dei Three 6 Mafia Underground Vol. 2: Club Memphis, che uscirono nel 1999. Le sue apparizioni continuarono comunque negli album studio dei Triple Six con la partecipazione nella canzone \"Where Da Killaz Hang\" dell'album The End dei del 1996; comparse inoltre in altre canzoni dei Three 6 Mafia, nel 1997, nel loro album Chapter 2: World Domination.\nLa musica rap era parte della vita di Pat gi\u00e0 da tempo. Suo fratello Juicy J fond\u00f2, insieme agli altri membri, l'influente gruppo rap di Memphis Three 6 Mafia. Allo stesso tempo si stavano pian piano creando altri collettivi e Juicy J ed il suo gruppo iniziavano a coalizzarsi con alcuni di loro per farli entrare nella loro etichetta indipendente l'Hypnotize Mindz, da l\u00ec si formarono altri gruppi come i Prophet Posse, Hypnotize Camp e gruppi creati da loro come i Tear Da Club Up Thugs. Sebbene Pat non divent\u00f2 mai un membro ufficiale del gruppo, egli si avvicin\u00f2 molto al gruppo, apparendo in alcuni loro album, come CrazyNDaLazDayz del 1998 e appunto Angel Dust, registrato con l'etichetta Indo G's. Un anno dopo Pat registr\u00f2 il suo primo album come solista con l'etichetta Hypnotize Minds/Loud Records, Ghetty Green. Sebbene l'album non port\u00f2 Pat al livello di superstar, lo port\u00f2 all'interno della scena del Dirty South, allora in pieno sviluppo, ospit\u00f2 tra i collaboratori pi\u00f9 importanti la Cash Money e Noreaga. Collaborarono gli Hot Boys e i Big Tymers in Baller' che fu abbastanza rilevante e garant\u00ec un remix con gli stessi rapper pi\u00f9 i Three 6 Mafia.\nNoreaga invece appar\u00ec in \"Rapresent It\". Dopo il suo primo lavoro continuo con il successivo, Murderers &amp; Robbers pubblicato con un'etichetta creata da lui.\nIl passo seguente di Pat fu la sua apparizione nel singolo Sippin' On Some Syrup contenuto in We The Smoke Clears dei Three 6 Mafia sempre nel pezzo sono apparsi insieme agli Underground Kingz gi\u00e0 noti nella scena del Rap del sud, ma la figura pi\u00f9 importante di quella canzone \u00e8 proprio la rima di Pat che traina e spinge il brano fino alle classifiche rinomate come Billboard. Quando la canzone divent\u00f2 un successo, anche lui stesso da solo ebbe l'occasione di pubblicare un successo. La canzone fu Chickenhead, cantata con La Chat. La canzone, in pieno stile Dirty South, consisteva nello scambio di insulti l'uno contro l'altro: La Chat infatti definisce Pat un \"chickenhead\" (termine di slang traducibile in italiano come \"donna dai facili costumi\").\nProject Pat divent\u00f2 un membro ufficiale dei Three 6 Mafia, insieme a suo fratello Juicy J dopo il loro disco del 2001 \"Choices: The Album\".\nParallelamente all'aumento del suo successo, aument\u00f2 anche il tempo che Pat dovette impiegare per le battaglie legali. Durante l'intero periodo dopo la pubblicazione di Chickenhead. Pat lott\u00f2 contro problemi legali che provenivano da una violazione della libert\u00e0 condizionata nel gennaio 2001, quando la Polizia arrest\u00f2 pat con l'accusa di eccesso di velocit\u00e0 e di possesso di armi da fuoco. Il 13 marzo dello stesso anno fu giudicato colpevole da una corte federale di possedere, per la seconda volta, un'arma da fuoco non autorizzata. Fu poi in libert\u00e0 vigilata per rapina a mano armata. Pat fu condannato una pena di quattro anni di prigione per possesso di armi da fuoco mentre era in libert\u00e0 vigilata. Hypnotize Minds pubblic\u00f2 un mixtape chiamato Mix Tape: The Appeal nel 2003 per diffondere il messaggio dell'ingiustizia della condanna di Pat. Pat fu rilasciato il 27 luglio del 2005. Pat comparse poi nel film Jackass: Number Two insieme ai suoi compagni della band.\nIl suo album pi\u00f9 recente, Crook by Da Book: The Fed Story, fu pubblicato il 5 dicembre 2006. Da quest'anno partecipa al reality show di MTV chiamato Adventures in Hollyhood insieme a suo fratello Juicy J e agli altri membri dei Three 6 Mafia.\nDiscografia.\nPartecipazioni.\nProject Pat \u00e8 comparso in alcune canzoni dei Three 6 Mafia e dei Hypnotize Minds."}
{"id": "1202134", "revid": "201640", "url": "https://it.wikipedia.org/wiki?curid=1202134", "title": "Montelaterone", "text": "Montelaterone \u00e8 una frazione del comune italiano di Arcidosso, nella provincia di Grosseto, in Toscana.\nGeografia fisica.\nMontelaterone \u00e8 situato a 670\u00a0m d'altitudine sul Monte Amiata e si trova posizionato su una cresta arenaria tra le valli dei torrenti Ente e Zancona, da cui si domina l'abitato di Castel del Piano. Il paese dista circa 4\u00a0km da Arcidosso e circa 55\u00a0km da Grosseto.\nStoria.\nL'abitato sorse poco dopo l'anno mille come possedimento dell'abbazia di San Salvatore al Monte Amiata, per poi passare sotto il controllo senese gi\u00e0 a partire dall'inizio del XIII secolo.\nIl paese rimane quasi ininterrottamente sotto l'egemonia di Siena fino alla met\u00e0 del XVI secolo quando, a seguito della definitiva caduta della Repubblica senese, entr\u00f2 a far parte del Granducato di Toscana, seguendone le sorti da quel momento in poi. Nel 1776 fu unito al comune di Arcidosso.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Montelaterone. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nGeografia antropica.\nContrade.\nIl borgo di Montelaterone \u00e8 diviso tradizionalmente in tre contrade. Tali contrade gareggiavano tra loro nel palio dei cavalli, usanza poi spentasi alcuni decenni fa.\nAltre localit\u00e0 del territorio.\nFanno parte del territorio della frazione di Montelaterone anche altre localit\u00e0 situate nei pressi del borgo:"}
{"id": "1202136", "revid": "81195", "url": "https://it.wikipedia.org/wiki?curid=1202136", "title": "Metalloceni", "text": ""}
{"id": "1202146", "revid": "72396", "url": "https://it.wikipedia.org/wiki?curid=1202146", "title": "Oliver Kapo", "text": ""}
{"id": "1202149", "revid": "767487", "url": "https://it.wikipedia.org/wiki?curid=1202149", "title": "Classe Kamenka", "text": "Le unit\u00e0 appartenenti alla classe Kamenka (progetto 870 secondo la classificazione russa) sono piccole navi da sorveglianza costiera.\nLa classificazione russa \u00e8 \"Gidrogaficheskoye Sudno\" (GS: sorveglianza idrografica).\nIl servizio.\nQueste navi sono state costruite a Danzica, in Polonia, tra il 1968 ed il 1972; tecnicamente, sono piuttosto simili alle classe Biya. Oggi ne risultano in servizio nove.\nFlotta del Nord:\nFlotta del Pacifico:\nFlotta del Mar Nero:\nFlottiglia del Caspio:\nInoltre, vi \u00e8 un'unit\u00e0 in servizio in Vietnam ed un'altra in Ucraina (\"U 600\")."}
{"id": "1202152", "revid": "1305772", "url": "https://it.wikipedia.org/wiki?curid=1202152", "title": "Maritsa", "text": ""}
{"id": "1202155", "revid": "1552438", "url": "https://it.wikipedia.org/wiki?curid=1202155", "title": "Cristian Llama", "text": "Biografia.\nHa passaporto spagnolo.\nCaratteristiche tecniche.\nCristian \u00e8 un jolly di centrocampo in grado di giocare in varie posizioni: la preferita \u00e8 quella di ala sinistra in un attacco a tre, ma pu\u00f2 giocare anche come esterno sinistro o come centrocampista centrale. Ha buone doti tecniche, bravo nel saltare l'uomo e nel fornire assist.\nCarriera.\nArgentina e l'approdo in Italia.\nCresce nell'Arsenal con cui il 25 agosto del 2004 esordisce nella Primera Division Argentina; nello stesso anno ha modo di disputare la Copa Sudamericana. Nell'estate del 2007 viene acquistato dal Catania. Nel gennaio 2008 torna in Argentina, in prestito al Newell's Old Boys, giocando appena tre partite.\nCatania.\nNella stagione 2008-2009, con l'arrivo di Walter Zenga sulla panchina catanese, riesce a ottenere maggiore spazio.\nIn quella successiva \u00e8 quasi sempre titolare. Dopo le amichevoli estive in cui dimostra ottime qualit\u00e0 l'argentino diventa uno dei punti fermi del Catania sia con Atzori che con Mihajlovi\u0107.\nAlla ventesima giornata segna il suo primo gol ufficiale in Italia, portando in vantaggio la sua squadra contro la Sampdoria al Luigi Ferraris: la partita si conclude 1-1.\nAlla settima giornata del girone di ritorno segna il suo secondo gol nel 4-0 contro il .\nIl 7 marzo 2010, nella trasferta contro il Cagliari, commettendo fallo su Andrea Lazzari, subisce un grave infortunio al ginocchio, dovendo rimanere fuori dai campi di gioco per oltre sette mesi. Rientra il 17 ottobre 2010 negli ultimi minuti di Catania-Napoli.\nIl 13 marzo 2011, nella sfida interna contro la Sampdoria, realizza la sua prima rete stagionale.\nFiorentina.\nIl 31 agosto 2012, ultimo giorno di calciomercato, passa in prestito alla Fiorentina, col diritto di riscatto fissato a 3 milioni di euro. Esordisce in maglia viola il 4 novembre in Fiorentina-Cagliari.\nVeracruz.\nDopo aver rescisso col Catania, il 23 agosto 2013 viene ingaggiato dai messicani del Veracruz.\nRitorno in Argentina.\nDal 2014 al 2018 torna in patria e gioca con vari club argentini: prima in Primera Division con il Col\u00f3n e l'Aldosivi, poi, dal 2017, nella seconda divisione con il Agropecuario e con il GyE Mendoza.\nRitorno a Catania.\nNell'esatate del 2018 torna a Catania con il club in Serie C. A causa dei problemi finanziari , il 2 gennaio 2020 concorda la rescissione contrattuale.\nStatistiche.\nPresenze e reti nei club.\n\"Statistiche aggiornate al 23 dicembre 2019.\""}
{"id": "1202157", "revid": "1543377", "url": "https://it.wikipedia.org/wiki?curid=1202157", "title": "Subbio", "text": "Il subbio \u00e8 una parte di un telaio da tessitura.\nNormalmente i subbi in un telaio sono due, quello posteriore che porta l'ordito e quello anteriore che raccoglie il tessuto fatto. Per lavorazioni complesse che richiedono lunghezze differenti nei fili di ordito possono essere pi\u00f9 di due come nel velluto o nella spugna.\nStruttura.\nNei telai artigianali il subbio \u00e8 un cilindro di legno posizionato tra le spalle del telaio. Le sue estremit\u00e0 sono inserite in fori che permettono al subbio di girare su se stesso, una \u00e8 munita di un meccanismo (dei fori con pioli, freno a frizione o un ingranaggio dentato) che permette di bloccare il movimento di rotazione. Al subbio \u00e8 collegata con corde o cinghie una bacchetta o asta alla quale si legano i fili dell'ordito. Vi \u00e8 un tipo di subbio detto a settori, di ampio diametro, dove la separazione dei fili \u00e8 mantenuta costante da piccoli pioli in metallo.\nNei telai industriali il subbio \u00e8 in metallo, quello posteriore \u00e8 munito di due dischi per il contenimento laterale dell'ordito."}
{"id": "1202159", "revid": "69794", "url": "https://it.wikipedia.org/wiki?curid=1202159", "title": "El Diablo (film 1990)", "text": "El Diablo \u00e8 un film per la televisione del 1990, diretto da Peter Marckle e scritto da John Carpenter e Tommy Lee Wallace, con Anthony Edwards e John Glover.\nIl film fu trasmesso per la prima volta dalla televisione statunitense il 22 luglio 1990.\nTrama.\nIl noto fuorilegge El Diablo (Robert Beltran) rapisce un'alunna; a questo punto, un'insegnante e il mercante Billy Ray (Anthony Edwards) decidono di recuperarla. Non riuscendo a trovarla da solo, Billy Ray si far\u00e0 aiutare da un famoso cacciatore di taglie, al cui seguito c'\u00e8 anche il biografo ufficiale."}
{"id": "1202163", "revid": "287204", "url": "https://it.wikipedia.org/wiki?curid=1202163", "title": "German Lux", "text": ""}
{"id": "1202168", "revid": "287204", "url": "https://it.wikipedia.org/wiki?curid=1202168", "title": "Stephane Chapuisat", "text": ""}
{"id": "1202170", "revid": "287204", "url": "https://it.wikipedia.org/wiki?curid=1202170", "title": "Gustavo Lopez", "text": ""}
{"id": "1202173", "revid": "298055", "url": "https://it.wikipedia.org/wiki?curid=1202173", "title": "Emilio Barzini", "text": ""}
{"id": "1202174", "revid": "287204", "url": "https://it.wikipedia.org/wiki?curid=1202174", "title": "Jacksonville Tea Men", "text": "I Jacksonville Tea Men furono un club calcistico statunitense di Jacksonville (Florida). Fondati nel 1978 nel Massachusetts come \"New England Tea Men\", si trasferirono nel 1981. Attivi nella North American Soccer League, disputarono anche due campionati nelle leghe minori. Il club fu sciolto nel 1984.\nStoria.\nAl termine della stagione 1980 la franchigia dei New England Tea Men venne trasferita in Florida, per mancato successo di pubblico e di appeal verso gli sponsor. Ribattezzati \"Jacksonville Tea Men\", disputarono in totale due campionati regolari e due \"indoor\" della NASL. Il loro miglior risultato complessivo furono i quarti di finale raggiunti nella stagione 1981. Al termine della stagione 1982 il club decise il trasferimento nell'American Soccer League, campionato di seconda divisione, di cui fu campione nel 1983. Nel 1984 prese parte alla neonata \"United Soccer League\" (\"USL\") ma vi rimase per una sola stagione, dopodich\u00e9 il club si sciolse definitivamente.\nTra i vari giocatori europei che militarono nella squadra, il pi\u00f9 noto \u00e8 certamente lo scozzese Archie Gemmill, gi\u00e0 campione d'Europa coi Nottingham Forest.\nStadi.\nIl Gator Bowl di Jacksonville \u00e8 stato quasi interamente demolito, nel 1993, a scopo di ricostruzione. Inaugurato negli anni quaranta, ha quasi sempre ospitato incontri di football americano. Dopo la ristrutturazione, il nuovo impianto che ivi sorge ha conservato solo la tribuna superiore occidentale del vecchio Gator Bowl. Anche il nome \u00e8 cambiato, in quanto oggi si chiama Jacksonville Municipal Stadium. Sia il vecchio che il nuovo impianto sono di propriet\u00e0 della citt\u00e0 di Jacksonville."}
{"id": "1202176", "revid": "773636", "url": "https://it.wikipedia.org/wiki?curid=1202176", "title": "Chiesa del Ges\u00f9 (Cortona)", "text": "L'ex chiesa del Ges\u00f9 \u00e8 un edificio di culto cattolico sito a Cortona, in provincia di Arezzo.\nPanoramica.\nL'edificio, costruito tra il 1498 e il 1505 ma completato negli anni quaranta del XVII secolo, \u00e8 legato alla confraternita del Santissimo Sacramento.\nIl complesso consta di una chiesa superiore ad aula caratterizzata dal cinquecentesco soffitto ligneo policromo e dorato di Michelangelo Leggi detto il Mezzanotte, collegata per una lunga scala ad un oratorio inferiore con volta a botte ribassata, affrescato nel 1555 da Cristoforo Gherardi detto il Doceno su progetto del Vasari.\nNel XVIII secolo la chiesa superiore fu adibita a battistero (lo testimonia il fonte battesimale della seconda met\u00e0 del Quattrocento, qui trasportato nel 1777 dalla cattedrale) e dal 1945, ampliata la struttura architettonica originaria con un edificio contiguo alla chiesa, ospita il museo diocesano, dove si trovano anche opere d'arte provenienti dalla chiesa stessa, come l'Annunciazione di Beato Angelico (1430 circa)."}
{"id": "1202179", "revid": "400694", "url": "https://it.wikipedia.org/wiki?curid=1202179", "title": "Marcello Pagnini", "text": "Biografia.\nLaureato in Lingua e Letteratura tedesca nel 1946 fu poi assistente di Lingua e Letteratura inglese all\u2019Universit\u00e0 di Pisa dal 1952 al 1957 e incaricato di Linguistica nel 1961. Dopo aver conseguito la libera docenza nel 1959 vinse la cattedra di Lingua e Letteratura inglese insegnando prima a Bologna e poi dal 1963 a Firenze.\nTra i primi in Italia a occuparsi anche di letteratura americana, per molti anni ne tenne l\u2019insegnamento, accanto a quello di Letteratura inglese, alla Facolt\u00e0 di Magistero dell\u2019Universit\u00e0 di Firenze, dove fond\u00f2 la Biblioteca Americana, sviluppatasi attorno a un\u2019importante raccolta di testi dedicati alla storia e alla letteratura dell\u2019America, donati nel 1964 dal governo degli Stati Uniti.\nInteressato in modo particolare alla teoria letteraria, nel fermento che vide gli anni sessanta ricercare un metodo formale in opposizione al crocianesimo, Pagnini partecip\u00f2 alla prima stagione degli studi strutturalisti e semiotici, con Maria Corti, Cesare Segre, D\u2019Arco Silvio Avalle, Stefano Agosti, Umberto Eco e altri (si veda il suo Struttura letteraria e metodo critico, del 1967). \nScrisse pionieristici lavori sulla lingua \u201cmusicata\u201d (Lingua e musica, 1974) e sul teatro classico da una prospettiva semiotica. In ambito letterario, i suoi interessi scientifici lo portarono a indagare periodi storici, in particolare il Settecento e il Romanticismo, e ad analizzare con grande finezza e acume critico l\u2019opera di autori quali Shakespeare, George Chapman, William Collins, William Wordsworth, Samuel T. Coleridge, William Blake, Alfred Tennyson, Herman Melville, Ezra Pound, Wallace Stevens, Nathaniel Hawthorne, T.S. Eliot.\nCon il volume Pragmatica della letteratura (Sellerio, 1980) dedic\u00f2 ancora una monografia alla riflessione teorica, ampliando la questione della forma e della struttura alla considerazione del \u201ccontesto\u201d, cio\u00e8 dei sistemi del mondo extratestuale, cui la letteratura, sia pure nella sua autonomia, \u00e8 legata. \nL\u2019importanza che Pagnini attribuiva al contesto storico e culturale nello studio della letteratura fu alla base dell\u2019importante collana di volumi, da lui ideata e curata, I contesti culturali della letteratura inglese, pubblicati da Il Mulino negli anni tra il 1986 e il 1994."}
{"id": "1202182", "revid": "22475", "url": "https://it.wikipedia.org/wiki?curid=1202182", "title": "Cassero Senese (Montelaterone)", "text": "Il Cassero Senese, comunemente noto come la Roccaccia, \u00e8 un castello in rovina nella frazione di Montelaterone, nel comune di Arcidosso.\nStoria.\nFu costruito dai Senesi nel XIII secolo, integrandola nel preesistente sistema difensivo fino all'epoca costituito unicamente dalle mura di Montelaterone, caratterizzate da una doppia cinta muraria.\nIl complesso rivest\u00ec notevole importanza fino alla sua permanenza nel territorio della Repubblica di Siena. Una volta inglobato nel Granducato di Toscana alla met\u00e0 del XVI secolo, il cassero non fu pi\u00f9 ritenuto strategico dai Medici ed and\u00f2 cos\u00ec incontro ad un lunghissimo ed inesorabile declino.\nNei secoli successivi, gran parte della cinta muraria, di cui il cassero era parte integrante, fu inglobata da altri edifici; soltanto negli ultimi anni del XX secolo, alcuni interventi di restauro hanno permesso di salvaguardare i ruderi.\nDescrizione.\nRimangono imponenti ruderi costituiti da una torre addossata ai resti di altri edifici che si sviluppano a pianta poligonale.\nLa torre si presenta a sezione quadrangolare, con le pareti rivestite in pietra dove si aprono alcune finestre ad arco tondo; la parte alta, molto compromessa, \u00e8 munita di alcune mensolette leggermente sporgenti che, in passato, costituivano l'appoggio per il coronamento sommitale."}
{"id": "1202184", "revid": "19933", "url": "https://it.wikipedia.org/wiki?curid=1202184", "title": "Thrash black metal", "text": ""}
{"id": "1202200", "revid": "827882", "url": "https://it.wikipedia.org/wiki?curid=1202200", "title": "Kensington Palace", "text": "Il Palazzo di Kensington \u00e8 una delle pi\u00f9 importanti residenze reali inglesi presso Londra. Pu\u00f2 vantare tra i suoi illustri ospiti, la Regina Vittoria che vi nacque nel 1819 e che fu battezzata nella stanza della Cupola nonch\u00e9 l'ultima sovrana a risiedervi prima del trasferimento a Buckingham Palace. Ancora oggi alcuni membri della famiglia reale abitano al suo interno, usufruendo delle d\u00e9pendance dietro il giardino d'inverno situato alla destra della facciata. Sir Christopher Wren apport\u00f2 modifiche al palazzo originale dopo che Guglielmo III della casa d'Orange-Nassau e Maria II lo acquistarono per adibirlo a residenza di campagna. Ivi mor\u00ec re Guglielmo nel 1702.\nDi grande importanza storica, il palazzo \u00e8 in mattoni a vista, con 4 piani e lunghe finestre rettangolari; gli arredi sono tutti originali ed il giardino adiacente al palazzo conserva ancora le forme del 1705.\nAttualmente dimorano al palazzo o nelle sue dipendenze il duca di Cambridge, sua moglie e i loro figli, il duca di Kent e sua moglie, il duca di Gloucester e sua moglie, il principe Michael e sua moglie. Hanno dimorato nel palazzo anche la principessa Diana dopo il divorzio e il principe Harry prima del matrimonio. Sono comunque visitabili gli appartamenti della Regina Vittoria (con la galleria di ritratti della casa reale) e le collezioni di abiti cerimoniali (dal 1760 ad alcuni abiti da cerimonie ufficiali della regina Elisabetta II) e degli abiti della Principessa di Galles, Lady Diana Spencer.\nStoria.\nL'originale costruzione risaliva al XVII secolo e venne costruita nell'allora villaggio di Kensington (poi inglobato dall'espansione della citt\u00e0 di Londra), col nome di \"Nottingham House\" per il conte di Nottingham. Egli la fece realizzare per suo figlio, segretario di stato di Guglielmo III, il quale per\u00f2 poi la vendette nel 1689 allo stesso sovrano il quale, sofferente d'asma, desiderava una residenza vicina a Londra ma lontana dall'aria fumosa della capitale. Fu a questo punto che venne costruita la strada privata che conduce dal palazzo all'Hyde Park Corner, parte della quale sopravvive ancora oggi in Rotten Row.\nIl palazzo venne esteso per opera di Sir Christopher Wren con la realizzazione di due padiglioni nei pressi di ciascun lato del mastio centrale della costruzione, costruendo tra l'altro gli Appartamenti Reali e il grande scalone, una camera di consiglio ed una cappella. La nuova casa aveva la facciata orientata verso ovest e come tale vennero erette anche due ali laterali a formare la corte d'onore avente un ingresso arcato sormontato da una torre con orologio. Dal momento che essa era pi\u00f9 che altro un ritiro domestico, prese il nome di Kensington House, mentre la qualifica di \"Palace\" gli pervenne in seguito. La casa era inoltre circondata da grandi estensioni di terreno coltivato, il che forniva anche frutta e verdura alla corte.\nPer settant'anni, Kensington Palace fu la residenza estiva favorita dei re inglesi, anche se la sede ufficiale della corte rimase al St. James's Palace. Maria II d'Inghilterra mor\u00ec a Kensington Palace di morbillo nel 1694. Nel 1702 il consorte Guglielmo III, come conseguenza di una caduta da cavallo a Hampton Court, venne ricoverato a Kensington Palace in degenza, morendovi poco dopo. Alla morte di Guglielmo III, il palazzo divenne residenza della regina Anna. Sir John Vanbrugh disegn\u00f2 per lei l'Orangerie nel 1704 oltre al magnifico giardino alla francese con parterres barocchi di realizzato da Henry Wise.\nGiorgio I fece fare alcuni lavori a partire dal 1718 commissionando a William Kent la pittura dello scalone d'onore e dei soffitti di alcune sale. Nel 1722 fu sempre Kent a disegnare la Sala della Cupola, la principale sala di rappresentanza del palazzo, contraddistinta appunto dal tipico soffitto a cupola; nel 1819 questa stessa stanza fu il luogo ove venne battezzata la principessa Alessandrina Vittoria (la ben nota regina Vittoria del Regno Unito), che qui era nata, nell'appartamento del duca e della duchessa di Kent (attuale \"North Drawing Room\").\nL'ultimo monarca regnante a risiedere stabilmente a Kensington Palace fu Giorgio II. Per volere della sua consorte, Charles Bridgeman cancell\u00f2 completamente i vecchi parterres barocchi e rimodell\u00f2 i giardini facendo loro assumere le forme attuali: l'unica parte rimanente dei vecchi giardini \u00e8 oggi \"The Serpentine\", la \"Round Pond\" ed il \"Broad Walk\".\nDopo la morte di Giorgio II nel 1760, il Kensington Palace venne utilizzato solo per la famiglia reale, tra cui la figlia minore del duca di Kent, futura regina Vittoria. La regina Mary (nonna dell'attuale regina Elisabetta) nacque a Kensington Palace nel 1867. I suoi genitori, il duca Francesco e la duchessa Maria Adelaide di Teck, risiedevano stabilmente nel palazzo.\nNel 1981, gli appartamenti 8 e 9 vennero combinati per creare la residenza londinese del principe e della principessa di Galles, Carlo e Diana, da poco sposati. La coppia mantenne questa casa come propria residenza ufficiale fino alla morte della principessa Diana, anche dopo la separazione della coppia. I principi William e Henry hanno frequentato la locale scuola a Notting Hill, a pochi minuti dalla residenza.\nNel 2008 \u00e8 stato annunciato che per continuare a risiedere a palazzo, nell'appartamento 10, il principe Michael di Kent e sua moglie dovranno pagare una somma di sterline all'anno d'affitto (il loro appartamento comprende cinque camere da letto, cinque sale di ricevimento), rispetto alle 70 sterline a settimana che dovevano pagare in precedenza. Essi hanno preso dimora a palazzo dal 1979, dopo il loro matrimonio. Altri membri della famiglia reale che attualmente risiedono a palazzo sono il duca e la duchessa di Gloucester.\n\u00c8 anche la residenza ufficiale di William e Catherine, duchi di Cambridge, dopo la nascita del loro primo figlio George. Ma alla nascita di Charlotte di Cambridge i duchi si trasferirono ad Anmer Hall."}
{"id": "1202203", "revid": "1393243", "url": "https://it.wikipedia.org/wiki?curid=1202203", "title": "Piano Etereo (Dungeons &amp; Dragons)", "text": "Nella cosmologia del gioco di ruolo \"Dungeons &amp; Dragons\", il Piano Etereo \u00e8 il piano di esistenza maggiormente connesso al Piano Materiale, in cui vive un particolare tipo di creature, le creature eteree, che sono creature incorporee in grado di passare attraverso oggetti del Piano Materiale. \u00c8 possibile entrare nel Piano Etereo usando incantesimi come \"Transizione eterea\"."}
{"id": "1202210", "revid": "298055", "url": "https://it.wikipedia.org/wiki?curid=1202210", "title": "Ottilio Cuneo", "text": ""}
{"id": "1202216", "revid": "831997", "url": "https://it.wikipedia.org/wiki?curid=1202216", "title": "Vladimir Konstantinovi\u010d Bukovskij", "text": "Fu tra prigionieri politici ad essere rinchiuso in una psikhushka, la rete di ospedali psichiatrici istituiti dal governo dove venivano internati i dissidenti dell'ex-Unione Sovietica. In totale ha trascorso dodici anni tra prigioni, campi di lavoro ed ospedali psichiatrici.\nBiografia.\nBukovskij nacque da una famiglia evacuata da Mosca durante la Seconda guerra mondiale. Nel 1959 fu espulso dalla scuola di Mosca che frequentava per aver fondato una rivista non autorizzata ed esserne divenuto il direttore.\nAttivismo ed arresti.\nDal giugno 1963 al febbraio 1964, Bukovskij \u00e8 stato detenuto (articolo 70-1 del codice penale sovietico) in una psikhushka per aver organizzato incontri di poesia nel centro di Mosca presso il monumento a Vladimir Majakovskij. Nel gennaio 1967 \u00e8 stato arrestato per aver organizzato manifestazioni in difesa di Aleksandr Ginzburg, Jurij Galanskov ed altri dissidenti (articolo 190-1, tre anni di reclusione); fu rilasciato nel gennaio 1970.\nNel 1971 Bukovskij riusc\u00ec a far giungere in Occidente un documento di oltre 150 pagine che descriveva gli abusi commessi negli istituti psichiatrici sovietici nei contronti di dissidenti politici. L'informativa ebbe grande eco negli ambienti degli attivisti per i diritti umani in tutto il mondo (incluso l'URSS) e per questo fu arrestato nuovamente nel gennaio 1972 con l'accusa di aver avuto contatti con giornalisti stranieri e per possesso e diffusione di samizdat (articolo 70-1, sette anni di prigionia pi\u00f9 cinque di esilio). Insieme con un compagno di prigionia, lo psichiatra Sem\u00ebn Gluzman, redasse un \"Manuale di psichiatria per dissidenti\" per aiutare altri dissidenti a combattere gli abusi delle autorit\u00e0.\nDeportazione.\nIl destino di Bukovskij e di altri prigionieri politici sovietici, portato ripetutamente all'attenzione da attivisti per i diritti umani e diplomatici occidentali, fu causa di imbarazzo ed irritazione per le autorit\u00e0. Il 18 dicembre 1976, mentre era in prigione, Bukovskij benefici\u00f2 di un accordo di scambio di prigionieri politici (frutto di una forte mediazione internazionale), fra il regime cileno di Augusto Pinochet e URSS che port\u00f2 alla contestuale liberazione del segretario Partito Comunista del Cile Luis Corval\u00e1n. Lo scambio avvenne a Zurigo e nel suo racconto autobiografico \"Il vento va, e poi ritorna\", Bukovskij racconta come fu trasferito in Svizzera in manette.\nNel Regno Unito.\nDal 1976 Bukovskij ha vissuto a Cambridge, in Inghilterra, interessandosi di neuropsicologia e scrivendo. Ha conseguito un master in biologia ed ha scritto diversi libri e saggi politici. Oltre a criticare il regime sovietico, parla spesso di quella che chiama la \"creduloneria occidentale\", cio\u00e8 una mancanza di fermezza del liberalismo occidentale nei confronti degli abusi del comunismo. Nel 1983, insieme con Vladimir Maksimov ed \u0116duard Kuznecov, ha fondato l'organizzazione anticomunista Resistenza internazionale (in russo: \"\u0418\u043d\u0442\u0435\u0440\u043d\u0430\u0446\u0438\u043e\u043d\u0430\u043b \u0441\u043e\u043f\u0440\u043e\u0442\u0438\u0432\u043b\u0435\u043d\u0438\u044f\") della quale \u00e8 stato eletto presidente.\nNel 1985, insieme con Albert Jolis, Armando Valladares, Jeane Kirkpatrick, Midge Decter e Jurij Jarym-Agaev, ha fondato la Fondazione americana per la resistenza internazionale (in inglese: \"American Foundation for Resistance International\"); la fondazione, alla quale pi\u00f9 tardi aderirono anche Richard Perle e Martin Colman, divenne il centro di coordinamento per i movimenti di dissidenti e democratici che miravano a rovesciare il comunismo. Cre\u00f2 inoltre il \"Consiglio nazionale di supporto ai movimenti democratici\" (in inglese: \"National Council To Support The Democracy Movements\") - noto anche come \"Consiglio nazionale per la democrazia\" (in inglese: \"National Council For Democracy\") - .\nDopo il crollo dell'URSS.\nNell'aprile 1991 Vladimir Bukovskij ha visitato Mosca per la prima volta dopo la sua prigionia ed esilio. Durante la campagna per le elezioni presidenziali del 1991 Boris Eltsin consider\u00f2 Bukovskij come un potenziale vice presidente insieme a Galina Starovojtova e Gennadij Burbulis, ma alla fine la sua scelta cadde su Aleksandr Ruckoj. Nel 1992, dopo la dissoluzione dell'Unione Sovietica, il governo del presidente Eltsin invit\u00f2 Bukovskij a testimoniare nel processo in corso davanti alla Corte costituzionale russa per determinare se il PCUS fosse un'organizzazione fuorilegge.\nPer preparare la sua testimonianza, Bukovskij richiese ed ottenne l'accesso ad un gran numero di documenti conservati negli archivi sovietici. Usando un piccolo scanner portatile ed un computer portatile riusc\u00ec a scannerizzare in segreto molti documenti (alcuni dei quali molto riservati), tra i quali anche rapporti del KGB al Comitato centrale, ed a farli giungere in segreto in Occidente. Il processo, che nelle premesse doveva essere un altro Processo di Norimberga capace di dare l'avvio ad un processo di riconciliazione con il passato comunista, fu per Bukovskij quasi una farsa, egli dichiar\u00f2 che:\nGli servirono due anni e l'aiuto di numerosi assistenti per ricomporre i documenti scansionati e pubblicarli. Il libro \u00e8 stato pubblicato nell'originale inglese con il titolo \"Judgement in Moscow\", ricalcando quello del famoso film \"Judgment at Nuremberg\", che aveva impressionato Bukovskij durante l'adolescenza. L'opera ha attirato l'attenzione internazionale ed \u00e8 stato tradotto in molte lingue. In italiano \u00e8 stato pubblicato nel 1999 dall'editore Spirali con il titolo \"Gli archivi segreti di Mosca\".\nNel 1992 un gruppo di deputati liberali del \"Consiglio della citt\u00e0 di Mosca\" offr\u00ec a Bukovskij la candidatura per le elezioni come nuovo sindaco della citt\u00e0 all'indomani delle dimissione di Gavriil Popov. Bukovskij rifiut\u00f2. All'inizio del 1996 un gruppo di professori universitari, giornalisti ed intellettuali moscoviti sugger\u00ec che Bukovskij avrebbe dovuto concorrere per la carica di presidente russo, da candidato alternativo sia al presidente uscente Boris Yeltsin, sia al suo avversario (il comunista Gennadij Zjuganov). Non fu inoltrata alcuna nomina formale. Comunque Bukovskij non avrebbe potuto partecipare alla corsa presidenziale, in quanto la costituzione russa sancisce che un candidato alla carica di presidente deve aver vissuto nello Stato nei dieci anni precedenti le elezioni.\nFondazione dei CpL e attivit\u00e0 politiche.\nNel 1997, con il suo appoggio, nascono i Comitati per le libert\u00e0 (in latino: \"Comitatus pro Libertatibus\"), un movimento internazionale a base federale che si batte per difendere e diffondere la cultura delle libert\u00e0 del quale \u00e8 eletto presidente generale il 29 gennaio 2000 all'Assemblea Generale di Firenze.\nNel 2002 Boris Nemcov, deputato della Duma e leader dell'Unione delle Forze di Destra, fece visita a Bukovskij a Cambridge per discutere la strategia dell'opposizione russa. Bukovskij disse a Nemcov che, secondo lui, era essenziale che i liberali russi adottassero una posizione inflessibile nei confronti del presidente Vladimir Putin, il cui governo considerava autoritario. Nel gennaio 2004, insieme a Garry Kasparov, Boris Nemtsov, Vladimir Kara-Murza e altri, Bukovskij fond\u00f2 la \"Committee 2008\", una \"organizzazione ombrello\" dell'opposizione russa democratica, il cui scopo era di assicurare libere ed oneste elezioni presidenziali nel 2008.\nNel 2005 Bukovskij partecip\u00f2 ad \"Hanno scelto la libert\u00e0\" (in russo: \"\u041e\u043d\u0438 \u0432\u044b\u0431\u0438\u0440\u0430\u043b\u0438 \u0441\u0432\u043e\u0431\u043e\u0434\u0443\"), un documentario in quattro parti sul movimento di dissidenza sovietico. Nello stesso anno, in occasione delle rivelazioni sui prigionieri a Guantanamo, Abu Ghraib e le altre prigioni segrete della CIA, Bukovskij critic\u00f2 la razionalizzazione della tortura. Bukovskij tracci\u00f2 alcuni paralleli tra l'Unione Sovietica e l'Unione europea.\nVladimir Bukovskij \u00e8 membro del consiglio d'amministrazione del Fondo per la riconoscenza (in inglese: \"Gratitude Fund\"), e membro del consiglio internazionale della Fondazione per i diritti umani (in inglese: \"Human Rights Foundation\") di New York. Nel Regno Unito \u00e8 vicepresidente dell'Associazione per la libert\u00e0 (in inglese: \"The Freedom Association\" - TFA) e patrono del Partito per l'Indipendenza del Regno Unito (in inglese: \"United Kingdom Independence Party\" - UKIP) partito di destra antieuropeista.\nMemento Gulag.\nSin dalla sua elezione a presidente dei Comitati per le libert\u00e0, Bukovskij si \u00e8 impegnato assieme allo scrittore e giornalista Dario Fertilio e allo storico St\u00e9phane Courtois per la celebrazione annuale di una giornata di commemorazione delle vittime dei Gulag, denominata \"Memento Gulag\". Venne scelta come data il 7 novembre, ricorrenza dell'inizio la Rivoluzione d'Ottobre nel calendario gregoriano.\nLe celebrazioni annuali si sono svolte, negli anni a Roma (2003), Bucarest (2004), Berlino (2005), a La Roche-sur-Yon in Vandea nel 2006 (dedicata alle vittime ungheresi del 1956), Parigi, a Milano e Trieste. Ha visto la partecipazione del presidente della Repubblica Italiana Giorgio Napolitano, del presidente del Senato italiano Marcello Pera (in due occasioni) e di quello del Bundestag Norbert Lammert e del presidente della Moldavia Mihai Ghimpu.\nElezioni presidenziali russe del 2008.\nIl 28 maggio 2007, Bukovskij decise di candidarsi per la presidenza della federazione russa nelle elezioni del 2008. Il gruppo che design\u00f2 Bukovskij come candidato comprendeva Jurij Ryzhov, Vladimir Kara-Murza, Alexandr Podrabinek, Andrej Piontkovskij, Vladimir Pribylovskij e altri. Gli attivisti e scrittori Valerija Novodvorskaja, Viktor \u0160enderovi\u010d, Vladimir Sorokin sostennero Bukovskij.\nNella loro risposta ai politici e ai pubblicisti pro-Cremlino che esprimevano dubbi sulla possibilit\u00e0 di candidarsi da parte di Bukovskij, i suoi designatori confutarono una serie di affermazioni che venivano frequentemente ripetute. Pi\u00f9 di 800 sostenitori designarono Bukovskij come candidato alla presidenza il 16 dicembre 2007 a Mosca. Bukovskij si assicur\u00f2 la partecipazione richiesta e sottopose la propria iscrizione alla Commissione Elettorale Centrale il 18 dicembre 2007. Il gruppo di sostegno confut\u00f2 le prime dichiarazioni dei media filogovernativi in merito al fallimento di Bukovskij nella corsa presidenziale e ai ricorsi presso la Corte Costituzionale.\nLa Commissione Elettorale respinse la domanda di Bukovskij il 22 dicembre 2007, sostenendo che nella documentazione sottoposta non erano state fornite sufficienti informazioni sulla sua attivit\u00e0 di scrittore, che Bukovskij era in possesso di un permesso di lavoro britannico e che non aveva vissuto in territorio russo negli ultimi dieci anni. Bukovskij ricorse in appello contro la decisione dapprima presso la Corte Suprema il 28 dicembre 2007, e quindi presso la Corte di Cassazione il 15 gennaio 2008.\nMorte.\nMor\u00ec per un arresto cardiaco a Cambridge, nel Regno Unito, il 27 ottobre 2019 all'et\u00e0 di 77 anni.\nPubblicazioni.\nDi seguito le principali pubblicazioni di Bukovskij in lingua italiana. Si veda questa pagina per l'elenco dettagliato."}
{"id": "1202221", "revid": "1529788", "url": "https://it.wikipedia.org/wiki?curid=1202221", "title": "Chiesa del Ges\u00f9 (disambigua)", "text": ""}
{"id": "1202223", "revid": "438678", "url": "https://it.wikipedia.org/wiki?curid=1202223", "title": "La Russell", "text": "La Russell \u00e8 un comune degli Stati Uniti d'America, nella contea di Jasper, nello Stato del Missouri. Si trova a 39 miglia a ovest di Springfield (Missouri) e 131 miglia nord-est di Tulsa (Oklahoma).\nSociet\u00e0.\nLa citt\u00e0 conta circa 138 abitanti. Nel 2000 il reddito medio della popolazione era di 21.750 Dollari."}
{"id": "1202227", "revid": "402993", "url": "https://it.wikipedia.org/wiki?curid=1202227", "title": "Virtus Ragusa", "text": ""}
{"id": "1202229", "revid": "298055", "url": "https://it.wikipedia.org/wiki?curid=1202229", "title": "Anthony Stracci", "text": ""}
{"id": "1202232", "revid": "156341", "url": "https://it.wikipedia.org/wiki?curid=1202232", "title": "Pol. G. Rescifina Messina", "text": ""}
{"id": "1202235", "revid": "123354091", "url": "https://it.wikipedia.org/wiki?curid=1202235", "title": "Atresia", "text": "L'atresia \u00e8 una malformazione congenita di un organo cavo caratterizzata dall'assenza di perviet\u00e0 di un canale o di un orifizio normalmente aperti.\nEtimologia.\nAtresia deriva dal greco antico \u03c4\u03c1\u1fc6\u03c3\u03b9\u03c2, \"perforazione\", preceduto dall'alfa privativa e significa \"mancante di perviet\u00e0\"."}
{"id": "1202236", "revid": "247222", "url": "https://it.wikipedia.org/wiki?curid=1202236", "title": "Salamandra (album)", "text": "Salamandra \u00e8 il sesto album in studio (settimo, se si considera la raccolta del 1982) che il cantante spagnolo Miguel Bos\u00e9 pubblica in Italia, nel 1986. Quest'album \u00e8 il primo uscito per la WEA, etichetta con cui inizia a registrare dopo l'abbandono della CBS, che aveva pubblicato tutti suoi precedenti album, fino al 1984. Con quell'album, \"Bandido\", l'artista ex-bravo ragazzo aveva infatti iniziato a prendere le distanze dai suoi lavori precedenti, tutti caratterizzati da un pop/rock leggero e d'intrattenimento, nonch\u00e9 da ottave altissime, preferendo un registro molto pi\u00f9 grave e testi notevolmente pi\u00f9 cupi e introspettivi. L'album non aveva per\u00f2 riscosso un grandissimo successo commerciale, e una volta chiara l'intenzione di Bos\u00e9 di continuare su quella strada con l'album successivo, la casa discografica non gli aveva rinnovato il contratto. Il nuovo lavoro presenta, come \"Bandido\", nove brani, dalle atmosfere buie e rarefatte. Mentre l'album precedente presentava per\u00f2 otto brani in italiano e uno solo in inglese, il primo lavoro per la WEA \u00e8 composto invece da otto pezzi in inglese e da uno in spagnolo. I brani \"Heaven\" e \"Living on the wire\" vengono estratti anche come singoli indipendenti, di cui il secondo viene proposto in una versione remixata, differente da quella dell'album. La traccia che chiude il lato A del vinile, \"You live in me\", \u00e8 un duetto con Antonella Ruggiero, allora voce femminile del gruppo dei Matia Bazar. Antonella e il gruppo (soprattutto Sergio Cossu, coautore e musicista di alcuni brani del 1984) avevano gi\u00e0 partecipato alle registrazioni di \"Bandido\" due anni prima, in particolar modo impersonando la 'Trib\u00f9' a cui erano affidati i cori del pezzo \"Inverno\".\n\"Salamandra\" acuisce la fase di declino commerciale, iniziata con l'album precedente (il quale, pur considerato il suo capolavoro artistico, non fu un campione di vendite) e interrotta soltanto alcuni anni dopo, con il singolo \"Se tu non torni\" (vincitore del Festivalbar del 1994). Il pubblico italiano, abituato alla formula di ragazzo pulito e pop/rock anglo-italiano d'intrattenimento, continua a dimostrare di non gradire molto la nuova direzione stilistica intrapresa da Miguel con il disco del 1984. Anche il look, sebbene non eccessivo come nei clip di \"Bandido\" (scompaiono sia il codino ossigenato che la barbetta incolta, ma Bos\u00e9 compare magrissimo e scapigliato come mai prima d'ora, nell'inquietante video promozionale girato per il primo singolo \"Heaven\", che, nonostante il titolo, di paradisiaco pare non avere altro che dei serpenti che sbucano da un libro) non sembra piacere molto, e anche questo album, come e pi\u00f9 del precedente, stenta a decollare. Il lavoro esce anche in versione spagnola, dove il singolo \"Heaven\" diventa \"Nena\", riscuotendo un discreto successo (questa versione viene riproposta anche nell'ultimo album del 2007, Papito). La versione inglese (che \u00e8 quella che esce anche in Italia), deriva da quella iberica, e l'adattamento \u00e8 curato da Mike Ogletree.\nIl titolo dell'album, \"Salamandra\", deriva dall'omonimo brano in spagnolo, \"Salamandra\", che nella versione italiana corrisponde al brano intitolato invece \"Up to the up\", il cui testo in inglese non contiene per\u00f2 alcun accenno al rettile. Oltre che nel titolo della traccia ispanica omonima, la parola compare anche nel primo inquietante verso della versione spagnola, \"en el reino de la salamandra, se murmura de un tal ruise\u00f1or\" (\"nel regno della salamandra, si mormora di un certo usignolo\"), che continua con un mezzo verso, ancora pi\u00f9 inquietante, riferito all'usignolo (traducibile come \"che divora il seme dell'uomo\"), dove si registra un primo capovolgimento dell'equilibrio naturale, con l'uomo che soccombe fin dalle sue proprie origini (il seme). Questo primo verso viene poi ripetuto, nella seconda strofa, segu\u00ecto da un'altra variazione, sempre riferita al citato volatile, anch'essa per nulla tenera (che pu\u00f2 tradursi con \"che \u00e8 caduto nella gabbia di un uomo\"), che costituisce una sorta di equilibrio ristabilito, di fronte all'iniziale prevaricare del regno animale su quello umano."}
{"id": "1202238", "revid": "14691", "url": "https://it.wikipedia.org/wiki?curid=1202238", "title": "Mopane", "text": ""}
{"id": "1202239", "revid": "298055", "url": "https://it.wikipedia.org/wiki?curid=1202239", "title": "Bruno Tattaglia", "text": ""}
{"id": "1202240", "revid": "767487", "url": "https://it.wikipedia.org/wiki?curid=1202240", "title": "Tomas Thormods\u00e6ter Haugen", "text": "\u00c8 ben conosciuto per il suo apporto chitarristico negli Emperor e nel gruppo death metal Zyklon. Il suo nome d'arte (nelle primissime uscite, \"Samot\") con gli Zyklon \u00e8 \"Zamoth\". \"Samoth\" \u00e8 il padrone dell'etichetta discografica \"Nocturnal Art Productions\".\nBiografia.\nGli Emperor.\nSamoth incontr\u00f2 giovanissimo il suo futuro collega Ihsahn in occasione di un seminario di musica rock. I due rapidamente divennero amici e cominciarono a suonare assieme decidendo di formare un gruppo che cambi\u00f2 nome svariate volte: \"Dark Device\", \"Xerasia\", \"Embryonic\" fino a optare stabilmente per \"Thou Shalt Suffer\" nel 1991. I \"Thou Shalt Suffer\" suonavano una primitiva forma di black metal pesantemente influenzato dal death metal, particolarmente sul piano vocale.\nL'amicizia tra \"Samoth\" e Ihsahn si dimostr\u00f2 forte e finalmente i due portarono la loro abilit\u00e0 musicale a un nuovo livello ma alcuni motivi, tra i quali ci fu sicuramente l'influenza di Euronymous dei Mayhem, portarono Samoth a sciogliere i \"Thou Shalt Suffer\" e a comporre musica per un nuovo gruppo chiamato Emperor (nel quale suonava la batteria). Ihsahn, unico membro dei \"Thou Shalt Suffer\" rimasto, decise di seguire l'amico reclutando come bassista Mortiis e come batterista B\u00e5rd Faust; al che \"Samoth\" torn\u00f2 alla sua posizione pi\u00f9 congeniale, quella del chitarrista. Gli Emperor, che a questo punto suonavano pienamente black metal pubblicarono presto svariati demo durante il 1992 e il 1993; detti demo fecero loro guadagnare visibilit\u00e0 e popolarit\u00e0 nel circuito underground.\nI problemi legali.\nIn questo periodo gli appartenenti all'Inner circle, tra i quali c'erano Samoth assieme al futuro bassista degli Emperor Tchort e al batterista B\u00e5rd Faust, alcuni membri dei Mayhem e Varg Vikernes (Burzum) si resero colpevoli di numerosi incendi di chiese che gettarono nel terrore la Norvegia nei primi anni novanta. \"Samoth\", Tchort e Faust (oltre a molti altri) vennero arrestati e condannati, costringendo gli Emperor a prendersi una pausa di tre anni in quanto non vollero far uscire il secondo album fino a che \"Samoth\" non venne scarcerato.\nDopo gli Emperor.\nDopo anni passati a suonare con gli Emperor ed essere apparso in vari gruppi e side project black metal, \"Samoth\", d'accordo con Ihsahn, ha deciso di sciogliere gli Emperor nel 2001, decisione dovuta ai loro differenti gusti musicali. \"Samoth\" infatti tendeva verso un futuristico death metal, mentre Ihsahn era pi\u00f9 influenzato dal gothic metal e dal symphonic metal. Dopo l'ultima uscita degli Emperor, \"\", composta interamente da Ihsahn il gruppo ha cessato di esistere.\nRecentemente \u00e8 stato annunciato che gli Emperor si riuniranno per qualche show al Norway's Inferno festival e al Wacken Open Air in Germania. \n\"Samoth\", che continua a suonare con l'ex compagno Trym nel combo blackened death metal Zyklon, \u00e8 anche coinvolto nel supergruppo Norvegese-americano SCUM.\n\"Samoth\" \u00e8 stato sposato con Andrea \"Nebel\" Meyer e ha avuto una figlia, Alva. Dopo il divorzio si \u00e8 risposato con la canadese Erin con cui ha avuto un'altra figlia, Lily, nata il 23 aprile 2008. \nAttualmente risiede a Notodden, nel Telemark, in Norvegia."}
{"id": "1202241", "revid": "125669536", "url": "https://it.wikipedia.org/wiki?curid=1202241", "title": "Manlio Cancogni", "text": "Biografia.\nNacque da genitori toscani della Versilia: il padre Giuseppe e la madre Maria Pistoresi, infatti, si erano trasferiti per un breve periodo nel capoluogo emiliano durante la prima guerra mondiale. La famiglia fece ritorno in Toscana pochi mesi dopo la sua nascita. Dal 1917 al 1940 Manlio Cancogni visse a Roma; nella capitale svolse tutto il suo curriculum scolastico. Nel 1926 si iscrisse al Liceo Tasso, che era il liceo della Roma-bene. Fino al 1934 prosegu\u00ec gli studi al \u00abGiulio Cesare\u00bb, dove frequent\u00f2 i tre anni di liceo e consegu\u00ec la maturit\u00e0 classica. Successivamente, si iscrisse all'Universit\u00e0 La Sapienza. Durante gli anni di universit\u00e0, prest\u00f2 il servizio militare nel Corpo degli Alpini a Bassano del Grappa (1936), ma non gli fu data l'idoneit\u00e0, perch\u00e9 si ammal\u00f2 e fin\u00ec in ospedale. Nel 1938 si laure\u00f2 in Legge e successivamente in Filosofia. A Roma conobbe Carlo Cassola del quale fu grande amico fino alla morte di quest'ultimo. Conobbe anche Carlo Levi, Mario Luzi, Eugenio Montale, Luigi Silori, Luciano Luisi e molti altri.\nDette il concorso per l'insegnamento di storia e filosofia nel 1939 e insegn\u00f2 come incaricato a Roma nell'anno scolastico 1939-1940 al Liceo Virgilio. Vinse poi il concorso nel 1940 e and\u00f2 ad insegnare a Sarzana (SP) su sua richiesta, perch\u00e9 intendeva avvicinarsi il pi\u00f9 possibile alla sua amata Versilia. Qui ha vissuto in una palazzina, al n\u00b0 35 di Viale Mazzini (\u201dalloggiavo presso una vedova, appena fuori porta, a Massa. Di li si partiva un bellissimo viale alberato, su quattro file di grandi platani...\u201d in \"Gli scervellati\" (2003). Nel 1942 pubblic\u00f2 i primi racconti su \"Il Frontespizio\" e \"Letteratura\". Poi fu richiamato alle armi: combatt\u00e9 nella Campagna di Grecia e in seguito sul fronte albanese. Dopo la Liberazione si stabil\u00ec a Firenze, dove ebbe inizio la sua attivit\u00e0 giornalistica. Esord\u00ec alla \"Nazione del popolo\", poi fu chiamato a Milano a collaborare con quotidiani e riviste nazionali. Del Cancogni giornalista \u00e8 da ricordare l'inchiesta svolta nel 1956 contro la corruzione nella cosa pubblica che divenne famosa per il titolo a tutta pagina \"Capitale corrotta = Nazione infetta\".\nCancogni scrisse per il \"Corriere della Sera\", \"La Stampa\", \"Il Popolo\", \"L'Europeo\", \"Botteghe Oscure\", \"L'Espresso\" (per il quale fu corrispondente da Parigi), \"Il Giornale\" e altri giornali e riviste italiani. \u00c8 stato un giornalista piuttosto attivo e in vista. A Milano, strinse una buona amicizia con Luciano Bianciardi, con il quale collabor\u00f2 per alcune opere sul Risorgimento per conto della Feltrinelli. Dalla casa editrice milanese ricevette l'incarico di scrivere una storia della spedizione dei Mille, ma dovette rinunciare a favore della sua nomina a corrispondente da Parigi dell'\"Espresso\"; l'incarico fu passato allo stesso Bianciardi, che scrisse \"Da Quarto a Torino\". Tra il 1967 e il 1968 fu direttore de \"La Fiera Letteraria\". Negli anni Sessanta pubblic\u00f2 l'intervista a Bassani intitolata \"Perch\u00e9 ho scritto l'Airone?\".\nAlla fine degli anni Sessanta si rec\u00f2 negli Stati Uniti per insegnare letteratura italiana allo Smith College di Northampton. Da allora ha diviso la sua vita fra il Massachusetts e Marina di Pietrasanta. Tra gli anni Sessanta e gli anni Ottanta accumul\u00f2 una serie di successi letterari per i suoi romanzi, alcuni dei quali ricevettero premi e riconoscimenti di spicco. Dagli anni Ottanta Cancogni si dedic\u00f2 sempre pi\u00f9 all'attivit\u00e0 di docente, interrompendo quella di scrittore. Fu l'editore Fazi a convincerlo a tornare alla scrittura. Nel 1997 usc\u00ec \"Lettere a Manhattan\". Fu subito un successo, seguito da \"Il Mister\" (2000), ambientato nel mondo del calcio. Dal 1943 Manlio Cancogni era sposato con Maria Vittoria Vittori, fiorentina, con la quale visse gli ultimi anni della sua vita a Fiumetto.\nPoetica.\nUna delle problematiche pi\u00f9 frequentate (in modo pi\u00f9 o meno esplicito) dell'opera di Cancogni \u00e8 la ricerca della verit\u00e0. Se da un lato Cancogni lavora su un giornalismo pungente, impegnato e controcorrente; dall'altro l'attivit\u00e0 di scrittore diviene un'immersione nella storia dell'Italia del Novecento. \u00c8 costante nei suoi romanzi un'ironia che oscilla tra il drammatico e il grottesco, accanto a toni pacati e a una generale tendenza all'understatement. La sua opera lascia cos\u00ec intravedere gli eventi della sua epoca sotto una luce diversa e inusuale.\nLa sua narrativa presta inoltre particolare attenzione alla dimensione quotidiana della vita e al senso della memoria. Risalta anche il gusto per il ritratto psicologico; il costante riproporsi di motivi autobiografici; la cura delle geometrie narrative.\nUn tema ricorrente \u00e8 la guerra sul fronte greco-albanese. \"La linea del Tomori\" \u00e8 ambientato nell'Italia pre-bellica e nella guerra in Albania. \"Gli angeli neri\" narra la storia degli anarchici italiani. \"Il Mister\" \u00e8 dedicato alla figura di Zden\u011bk Zeman, \"un uomo di gioco e non di potere\", come ha pi\u00f9 volte detto in varie interviste.\nOpere.\nProsa radiofonica e televisiva.\nPer la RAI:"}
{"id": "1202242", "revid": "12405", "url": "https://it.wikipedia.org/wiki?curid=1202242", "title": "Samoth", "text": ""}
{"id": "1202243", "revid": "125362191", "url": "https://it.wikipedia.org/wiki?curid=1202243", "title": "Andrea Bafile", "text": "Pluridecorato tenente di vascello della Regia Marina, prese parte alla prima guerra mondiale dove si distinse particolarmente. Fu comandante di un treno armato, della torpediniera \"Ardea\", e dopo aver preso parte come osservatore al bombardamento aereo delle Bocche di Cattaro insieme a Gabriele D'Annunzio (4-5 ottobre 1917), nei primi mesi del 1918 assunse il comando interinale del Reggimento fanteria di marina \"San Marco\". Cadde in combattimento a Cortellazzo (Jesolo) il 12 marzo dello stesso anno, venendo insignito di Medaglia d'oro al valor militare alla memoria.\nBiografia.\nPrimo dei dodici figli del medico Vincenzo e di Maddalena Tedeschini-D'Annibale, fratello del cardinale Corrado, nacque a Monticchio di Bagno (L'Aquila) il 7 ottobre 1878. Nel settembre del 1896 entr\u00f2 presso la Regia Accademia Navale di Livorno. Nominato guardiamarina il 21 dicembre 1899, fu destinato all'imbarco sulla nave da battaglia \"Lepanto\", allora nave ammiraglia della Squadra Navale. Promosso sottotenente di vascello nel 1902, effettu\u00f2 numerosi imbarchi su altre navi (nave da battaglia \"Sicilia\", avviso \"Messaggero\", incrociatore corazzato \"Varese\", la nave idrografica \"Eridano\", l'esploratore \"Aquila\", l'incrociatore torpediniere \"Iride\") durante i quali si dedic\u00f2 all'artiglieria navale, tanto da ricevere dal Consiglio Superiore di Marina, nel 1908, un pubblico encomio per il suo \"Studio sui congegni di mira\".. Ufficiale della Regia Marina dal 1902, venne promosso tenente di vascello nel 1907.\nPrest\u00f2 servizio sul incrociatore protetto \"Elba\" per quasi due anni (agosto 1908 \u2013 aprile 1910) e sulla nave da battaglia \"Vittorio Emanuele\" per i successivi 12 mesi. Trasferito nel luglio 1911 all'Arsenale di Venezia, in qualit\u00e0 di Ufficiale Dirigente la 1\u00aa sezione tecnica della Direzione di artiglieria ed armamenti, fu incaricato di seguire i lavori dell'esploratore \"Quarto\", varato nello stabilimento militare lagunare nell'agosto di quell'anno. Imbarcato quale direttore del tiro sulla medesima nave, la salv\u00f2 dall'incendio divampato a bordo il 23 luglio 1913, che rischiava di farla esplodere; per quest'azione fu insignito della Medaglia d'argento al valor militare il seguente 27 luglio, onorificenza conferitagli da S.M. Re Vittorio Emanuele III.\nRinunci\u00f2 alla promozione a capitano di corvetta e ad un incarico presso lo Stato Maggiore per poter continuare ad imbarcarsi sui navigli leggeri, dapprima come comandante in seconda del cacciatorpediniere \"Audace\" e poi come comandante della torpediniera \"Ardea\" fino al giugno 1917. Dal 4 al 18 agosto 1916 comand\u00f2 un treno armato della Regia Marina operativo sulla linea adriatica. Tra il 4 e il 5 ottobre 1917 prese parte come osservatore all'attacco eseguito da 14 bombardieri trimotori Caproni Ca.33, del Distaccamento A.R. guidati dal maggiore Armando Armani e da Gabriele D'Annunzio, contro le Bocche di Cattaro, riportando una lesione alla cornea dell'occhio sinistro che ne pregiudic\u00f2 l'attivit\u00e0 aviatoria. Per questa impresa gli fu conferita la Medaglia di bronzo al valor militare. Nonostante la sua parziale infermit\u00e0, verso la fine del 1917 ottenne di essere inviato sul Piave al comando del battaglione di fucilieri \"Monfalcone\" e poi del Battaglione d'assalto \"Caorle\" nel Reggimento \"San Marco\".\nPartecip\u00f2 alla difesa di Venezia, minacciata dagli austriaci dopo la disfatta di Caporetto: nella notte tra l'11 e il 12 marzo 1918 riusc\u00ec ad oltrepassare il Piave con altri quattro marinai per eseguire una ricognizione ma, nel riattraversare il fiume, nei pressi di Cortellazzo (Jesolo) fu scoperto e ferito. Riuscito a rientrare nelle linee italiane, mor\u00ec poco dopo per la gravit\u00e0 delle ferite riportate in combattimento.\nLa tragica fine di Andrea Bafile suscit\u00f2 grande emozione nell'opinione pubblica e segn\u00f2 profondamente l'animo degli uomini al fronte: all'indomani della morte, il Capitano di vascello Alfredo Dentice di Frasso avanz\u00f2 la proposta di conferire una Medaglia d'oro al valor militare alla memoria.\nIl 9 aprile 1918 il Battaglione \"Monfalcone\" venne reintitolato ad Andrea Bafile, prima medaglia d'oro del reggimento.\nSepolto nel cimitero di Ca' Gamba a Jesolo, il suo corpo fu poi riesumato e trasportato con onori solenni in Abruzzo. Dal 20 settembre 1923 le sue spoglie mortali riposano in un sacrario, opera di Felice Giuliante, scavato fra le rocce della Majella a Bocca di Valle, presso Guardiagrele (Chieti), realizzato a partire dal 1920 per commemorare i caduti abruzzesi della prima Guerra mondiale. Il sacrario presenta pregevoli pannelli in ceramica realizzati da Basilio Cascella e restaurati da Bozzelli Luigi, ed un'ara scolpita nella roccia da Felice Giuliante.\nOltre a un liceo scientifico a L'Aquila, gli \u00e8 stato intitolato un bivacco ( di lato con 9 posti letto) posizionato a quota 2669 sulla cresta sud-est della Vetta Centrale del Corno Grande del Gran Sasso d'Italia. Il rifugio fu inaugurato il 18 settembre 1966 dalla Sezione del CAI dell'Aquila.\nLa Marina Militare ha intitolato nel 1968 alla sua memoria una nave da sbarco indicata con il distintivo ottico L 9871 che rest\u00f2 in servizio fino al 1981. Posta in disarmo nel 1985 venne in seguito radiata nel 1988 e demolita nel 1990.\nGli \u00e8 stata intitolata la Compagnia Operazioni Speciali del Reggimento San Marco e una caserma di lagunari a Malcontenta di Mira (VE)\nHanno preso il suo nome una strada di Roma, la via principale del Lido di Jesolo e tantissime altre strade di citt\u00e0 e paesi italiani.\nPrese il suo nome il primo battaglione del Reggimento San Marco, ricostituito nel 1943 ed attivo durante tutta la successiva guerra di liberazione."}
{"id": "1202244", "revid": "1833180", "url": "https://it.wikipedia.org/wiki?curid=1202244", "title": "MTV Storytellers (Piero Pel\u00f9)", "text": "MTV Storytellers \u00e8 un album dal vivo del 2007 di Piero Pel\u00f9.\nIl disco.\nIl disco, registrato dal vivo al conservatorio di Milano il 18 aprile 2007, si compone di 18 tracce che alternano le performance live del rocker ad interviste realizzate da Paola Maugeri di MTV Italia all'interno del programma \"MTV Storytellers\".\nEsso ha subito pochissime elaborazioni in studio, lasciando inalterati i suoni originali del P-Trio che accompagnava Pel\u00f9 nei concerti: Paolo Baglioni alla batteria e alle percussioni, Saverio Lanza alla chitarra e alle tastiere e Daniele Bagni al basso.\nLe tracce sono scelte tra quelle storiche dei tempi dei Litfiba e quelle dell'album In faccia del 2006, alternandosi con versioni riarrangiate in versione acustica (per Louisiana, Lentezza, il Volo e Velo) e non.\nCuriosit\u00e0:\nDurante il concerto fu suonata anche \u201cToro Loco\u201d, brano dell\u2019album N\u00e9 buoni n\u00e9 cattivi (2000) che per\u00f2 non fin\u00ec sul disco"}
{"id": "1202245", "revid": "118027886", "url": "https://it.wikipedia.org/wiki?curid=1202245", "title": "Cantone di Sarajevo", "text": "Il Cantone di Sarajevo (in bosniaco \"Kanton Sarajevo\", in croato \"Vrhbosanska \u017eupanija\", in serbo \"\u0421\u0430\u0440\u0430\u0458\u0435\u0432\u0441\u043a\u0438 \u043a\u0430\u043d\u0442\u043e\u043d\") \u00e8 uno dei 10 cantoni della Federazione di Bosnia ed Erzegovina con 413.593 abitanti (dato 2013).\n\u00c8 situato nella parte centrale del paese e include quasi tutta l'area e la popolazione del conglomerato urbano della capitale della Bosnia ed Erzegovina, ad eccezione delle zone che ricadono nella Republika Srpska.\nIl capoluogo \u00e8 appunto Sarajevo, il suo presidente \u00e8 Denis Zvizdi\u0107 (bosgnacco).\nGeografia fisica.\nTra le vette della regione troviamo il monte Bukovik, da cui nasce la cascata di Skakavac, riconosciuta monumento naturale in questo cantone nel 2002 ed \u00e8 una delle pi\u00f9 alte cascate dei Balcani.\nPopolazione.\nIl cantone di Sarajevo \u00e8 il pi\u00f9 popolato di tutto il Paese in quanto la capitale \u00e8 di gran lunga la citt\u00e0 pi\u00f9 popolosa. Il 17,3% della popolazione ha meno di 14 anni, il 69,4% \u00e8 tra i 15 e i 64 e il 13,3% ha pi\u00f9 di 65 anni.\nIl 79,6% della popolazione del cantone \u00e8 composto da musulmano-bosniaci (bosgnacchi), l'11,2% da serbi e il 6,7% da croati.\nDelle 9 municipalit\u00e0 la pi\u00f9 popolata \u00e8 Novi Grad, con circa 296.588 abitanti. La pi\u00f9 piccola \u00e8 Trnovo, che ha solamente 839 residenti.\nGeografia antropica.\nSuddivisioni amministrative.\nIl cantone \u00e8 suddiviso in 9 comuni:\nLe municipalit\u00e0 1, 5, 6 e 7 sono considerate facenti parte della citt\u00e0 di Sarajevo."}
{"id": "1202248", "revid": "30610", "url": "https://it.wikipedia.org/wiki?curid=1202248", "title": "Tancredi Falconeri", "text": "Tancredi Falconeri \u00e8 uno dei personaggi principali del romanzo \"Il Gattopardo\" di Giuseppe Tomasi di Lampedusa, comparso anche nella trasposizione cinematografica diretta da Luchino Visconti. Anche se la vicenda \u00e8 incentrata senza dubbio sulla figura dello zio di Tancredi, il principe di Salina Fabrizio Corbera, al quale l'autore riserva una particolare attenzione riguardo all'introspezione psicologica e alle riflessioni personali, rendendolo \"filtro\" di avvenimenti storici di sfondo e a vicende private, il giovane Falconeri ricopre sicuramente un ruolo fondamentale.\nBiografia del personaggio.\nInfanzia e adolescenza.\nTancredi, che fin dalla pi\u00f9 tenera et\u00e0 rivela una certa predisposizione al non osservare le regole imposte dal padre, rimane orfano a soli quattordici anni, perdendo cos\u00ec la madre, amata sorella del principe Fabrizio, e il detestato padre, uomo ricco e amante dei piaceri che, a causa dei continui sperperi, lascia l'ambizioso figlio senza alcuna risorsa economica; per questo motivo, Tancredi inizia a frequentare la casa del Principe di Salina, divenendone in breve tempo il pupillo. Del resto, la maliziosa ironia di Tancredi e il suo innegabile fascino, in breve tempo attirano malgrado tutto la perpetua benevolenza di tutti gli abitanti di casa Salina.\nL'incontro con Angelica.\nNel travagliato periodo antecedente e successivo allo sbarco in Sicilia di Garibaldi (1860), Tancredi si innamora e successivamente sposa, nonostante un sottile interesse dimostrato in precedenza per Concetta, la figlia dello zio, da sempre mossa da sentimenti teneri verso di lui, Angelica, figlia di Calogero Sed\u00e0ra, sindaco, e borghese arricchito, di Donnafugata, cittadina siciliana ospitante la tenuta estiva della nobile famiglia. La ragazza si dimostra priva della grazia aristocratica che invece \u00e8 prerogativa di Tancredi; senza dubbio, un ruolo fondamentale nella scelta di Tancredi \u00e8 stato giocato anche dal consistente patrimonio di Sed\u00e0ra, indispensabile alla realizzazione delle ambizioni politiche (Tancredi ha partecipato ai moti garibaldini del 1860-1861) del giovane.\nAnche Angelica, dal canto suo, \u00e8 incantata dalla bellezza e dal carisma di Tancredi, ma ancor pi\u00f9 dal suo titolo nobiliare, che costituisce la garanzia di una buona collocazione nell'alta societ\u00e0. Il matrimonio \u00e8 benedetto dal Principe Fabrizio che, insensibile alla segreta sofferenza della figlia Concetta, per la quale Tancredi coltiver\u00e0 sempre una speciale ma sottaciuta tenerezza, intuisce acutamente e approva il raffinato gioco di attrazione e ancor pi\u00f9 di calcoli di interesse su cui si basa l'unione.\nLe attivit\u00e0 politiche e la morte.\nNel periodo successivo ai moti garibaldini, Tancredi viene nominato senatore del Regno d'Italia, e la sua attivit\u00e0 politica spesso gli impedisce di portare a compimento progetti per la vita privata. Intanto, per\u00f2, il matrimonio con Angelica, dopo l'iniziale passione, inizia a crollare: la donna, sfruttando i frequenti periodi di assenza del marito, inizia a tradirlo con altri uomini: dal contesto del libro, il lettore pu\u00f2 facilmente intuire che Tancredi sa e vorrebbe capire, ma non se la sente di affrontare chiaramente la moglie.\nTancredi \u00e8 presente alla morte del Principe nel 1883, con le sue lacrime forse sincere, ma \u00e8 destinato a morire prima della consorte, che invece invecchier\u00e0 coltivando una 'tagliente' amicizia proprio con Concetta, mai sposatasi; ma soprattutto la figura di Tancredi Falconeri \u00e8 destinata a rimanere sempre viva, se non nel cuore, almeno nei ricordi di quest'ultima, e, innegabilmente, anche del rapito lettore.\nCaratterizzazione del personaggio.\nPer l'azione del matrimonio del giovane, inizia a stagliarsi sempre pi\u00f9 precisamente nella mente del Principe (e del lettore) quello che Tancredi Falconeri \u00e8 veramente: una persona certo affascinante, capace di rapire il cuore di chiunque, (forse) anche buona e per di pi\u00f9 veramente aristocratica; ma di certo anche calcolatrice, ambiziosa, furba, non sempre candida. D'altro canto il Principe non se la sente di criticare il ritratto cinico e realistico di Tancredi e degli altri personaggi, magistralmente orchestrati da Tomasi di Lampedusa, in cui nessuno \u00e8 veramente buono e ognuno conduce la sua parte di vita sostanzialmente falsa e inutile, perch\u00e9 sente di appartenere anche lui, almeno in parte, alla natura oscura di quel genere umano a cui appartiene Tancredi."}
{"id": "1202249", "revid": "984922", "url": "https://it.wikipedia.org/wiki?curid=1202249", "title": "T\u00e2n Tr\u00e0o (S\u01a1n D\u01b0\u01a1ng)", "text": "Tan Trao \u00e8 una localit\u00e0 situata nel nord del Vietnam, si tratta di una piccola vallata nel distretto di Son Duong, a circa 40 km da Tuyen Quang. \nDurante il 1945.\n\u00c8 stata sede del Viet Minh dal luglio 1945, ovvero capitale provvisoria riconosciuta dalle forze patriottiche. Ho Chi Minh ebbe qui il suo rifugio tra il giugno e l'agosto 1945, all'inizio della sua attivit\u00e0 rivoluzionaria per la liberazione del Vietnam."}
{"id": "1202252", "revid": "124123", "url": "https://it.wikipedia.org/wiki?curid=1202252", "title": "Toyotomi Hideyori", "text": "Sua madre, Lady Yodo, era la nipote di Oda Nobunaga.\nQuando Hideyoshi mor\u00ec nel 1598, i reggenti che erano stati nominati per governare al posto di Hideyori incominciarono a lottare fra loro per il potere. Nel 1600, dopo la sua vittoria contro gli altri alla battaglia di Sekigahara, Tokugawa Ieyasu prese il controllo. Hideyori spos\u00f2 la nipote di sette anni di Ieyasu, Senhime, per assicurare la sua fedelt\u00e0 nei confronti del clan Tokugawa. Comunque Ieyasu continu\u00f2 a vedere il giovane Hideyori come una potenziale minaccia, e attacc\u00f2 Hideyori nella Guerra di Osaka nell'inverno del 1614. L'attacco fall\u00ec, ma Hideyori fu indotto a firmare una tregua e a smantellare le difese del castello di Osaka.\nNel 1615, il figlio di Ieyasu, Hidetada, rinunci\u00f2 alla tregua e attacc\u00f2 mentre Hideyori incominciava a scavare nuovamente il fossato del castello di Osaka, rompendo cos\u00ec gli accordi della tregua firmata il precedente inverno. Il 5 giugno 1615 Toyotomi Hideyori, non potendo proteggersi dai nemici incombenti, si suicid\u00f2, insieme ad altri trenta che erano con lui durante l'incendio del castello. Cos\u00ec fin\u00ec il clan Toyotomi, dopo aver controllato il Giappone per trent'anni - preparando la strada al duecentocinquantenario shogunato Tokugawa.\nIl figlio di Hideyori, Kunimatsu, fu ucciso, sua figlia fu mandata a T\u014dkei-ji, un tempio presso Kamakura, dove in seguito divenne la badessa Tensh\u016b-ni."}
{"id": "1202253", "revid": "287204", "url": "https://it.wikipedia.org/wiki?curid=1202253", "title": "Abbazia di Farneta", "text": "Labbazia di Farneta \u00e8 un edificio sacro che si trova nella localit\u00e0 omonima, sita nel comune di Cortona, in provincia di Arezzo, diocesi di Arezzo-Cortona-Sansepolcro.\nStoria.\nIl monastero risale all'et\u00e0 longobarda fondato attorno all'VIII secolo per opera dei monaci di San Colombano, che accoglieranno la riforma benedettina verso il IX secolo. Tuttavia dell'edificio attuale dovrebbe risalire al IX o al X secolo, con una prima menzione documentaria solo del 1014. Ci\u00f2 ne fa comunque la pi\u00f9 antica attestazione dello stile romanico nell'Aretino.\nAppartenne poi ai monaci olivetani, raggiungendo potere e ricchezza: nel XIII secolo arriv\u00f2 a controllare gran parte della parte inferiore della Val di Chiana.\nNel XV secolo era ormai in decadenza e nel 1799 fu soppresso durante l'occupazione francese. Del complesso originario resta solo la chiesa abbaziale, restaurata danneggiando per errore la forma originaria del transetto nel 1924, e di nuovo sistemata a partire dal 1940.\nDescrizione.\nLa chiesa \u00e8 a una sola navata, con ampio transetto-presbiterio rialzato, impostato sulla cripta, dotata di absidi posteriori e una laterale, secondo lo schema della croce a tau. L'illuminazione \u00e8 garantita da finestre monofore, e la copertura \u00e8 a travature a vista. \nLa forma dell'abside laterale, presente esternamente e in cripta, che forma un'insolita pianta polilobata, fu nascosta nel transetto nel 1924, perch\u00e9 ritenuta erroneamente un'aggiunta posteriore. \nAlla parete destra del transetto si trova un affresco lacunoso con la \"Madonna col Bambino tra i santi Sebastiano e Rocco\", firmato dal Papacello e datato al 1527, che include anche una veduta dell'abbazia a quell'epoca, provvista ancora di campanile. Il ciborio in pietra \u00e8 pure rinascimentale. Un'acquasantiera poggia su due capitelli romani in marmo. \nDi notevole interesse \u00e8 la cripta, divisa in tre celle pluriabsidate (la centrale ha quattro nicchie, le laterali tre), coperta da volta a crociera senza sottarchi, di tipo romano antico. La sorreggono colonne orientali povenienti da edifici romani della zona.\nAll'esterno, ai lati dell'ingresso, sopravvivono altre due colonne romane di spoglio in granito orientale, facenti gi\u00e0 parte del chiostro; una presenta un capitello con iscrizione. \nNella sagrestia \u00e8 stato allestito un piccolo Antiquarium, con resti fossili della fauna locale pliocenica e villafranchiana, urnette etrusche e due statue in terracotta del XV secolo. "}
{"id": "1202255", "revid": "108415571", "url": "https://it.wikipedia.org/wiki?curid=1202255", "title": "Lanfranco (architetto)", "text": "Biografia.\nLa \"Relatio translationis corporis Sancti Geminiani\" \u00e8 un testo anonimo del 1106 attribuito ad Aimone, tramandatoci in una copia del XIII secolo conservata nell'Archivio capitolare di Modena, nel quale si raccontano le vicende relative alla costruzione del duomo. Nel manoscritto Lanfranco viene ricordato come responsabile del progetto e la sua presenza nel cantiere, segu\u00ecta alla lunga ricerca di un architetto qualificato in luoghi diversi e lontani, viene considerata come provvidenziale dall'estensore. Un foglio miniato, inserito nello stesso manoscritto ma non pertinente ad esso, reca quattro miniature nelle quali Lanfranco, ricordato nelle didascalie come \"Lanfrancus architector\", viene rappresentato con vesti ricche rispetto a quelle umili degli operai, mentre, tenendo in mano la verga del comando, dirige i lavori per lo scavo delle fondamenta e per la messa in opera di una parete. Anche le miniature confermano quindi la piena dignit\u00e0 intellettuale gi\u00e0 assegnata a Lanfranco nel testo della \"Relatio\".\nIl nome di Lanfranco, evidentemente un maestro gi\u00e0 rinomato al momento dell'incarico da parte dei modenesi, ritorna nell'epigrafe marmorea murata nell'abside maggiore del duomo, incisa nel periodo del massaro Bozzalino (1208-1225), ma i cui versi risalgono anch'essi al tempo di Aimone e pi\u00f9 precisamente al 1106, anno della consacrazione dell'altare di San Geminiano. Vi si legge: \nA queste testimonianze documentali si affianca un contesto monumentale che non permette, a causa di interventi successivi stratificatisi nel tempo, una piena identificazione della personalit\u00e0 dell'architetto. Dal progetto originale del duomo sembra potersi dedurre un retroterra culturale che rimanda da un lato alla chiesa di Santa Maria Maggiore a Lomello e da un altro al cantiere della cattedrale di Pisa, entrambe facenti parte dei domini di Matilde di Canossa.\nUn motivo architettonico lanfranchiano viene individuato nella serie continua di loggette che cingono interamente l'edificio entro arcate cieche, ripetuto all'interno nei matronei. L'allontanamento dalla cultura lombarda, nella scelta della copertura lignea e della linearit\u00e0 in opposizione alla plasticit\u00e0, viene interpretato come deciso e diretto richiamo all'architettura paleocristiana il quale, se non ebbe conseguenze dirette sulle opere architettoniche di epoca successiva, a parte il duomo di Ferrara la cui struttura originale riproponeva quella modenese in scala maggiore, mette in stretta relazione le origini di Lanfranco e quelle di Wiligelmo. La tesi di Quintavalle, che tende a far confluire il lavoro di questi due autori entro un pi\u00f9 complesso disegno di cantieri aperti, per volont\u00e0 di Matilde di Canossa, nell'ambito della riforma cluniacense, li vede in seguito entrambi attivi, insieme agli altri due principali scultori del duomo di Modena (il Maestro di Art\u00f9 e il Maestro della Porta dei principi), nel duomo di Cremona per un periodo compreso tra il 1107 e il 1115."}
{"id": "1202259", "revid": "10062", "url": "https://it.wikipedia.org/wiki?curid=1202259", "title": "Eroina (narrativa)", "text": ""}
{"id": "1202263", "revid": "9523926", "url": "https://it.wikipedia.org/wiki?curid=1202263", "title": "Bandiera delle Isole F\u00e6r \u00d8er", "text": ""}
{"id": "1202265", "revid": "180981", "url": "https://it.wikipedia.org/wiki?curid=1202265", "title": "Toyotomi Hideori", "text": ""}
{"id": "1202266", "revid": "1610933", "url": "https://it.wikipedia.org/wiki?curid=1202266", "title": "Ghiandaia grigia", "text": ""}
{"id": "1202268", "revid": "1610933", "url": "https://it.wikipedia.org/wiki?curid=1202268", "title": "Ghiandaia siberiana", "text": ""}
{"id": "1202270", "revid": "298055", "url": "https://it.wikipedia.org/wiki?curid=1202270", "title": "Philip Tattaglia", "text": ""}
{"id": "1202272", "revid": "339392", "url": "https://it.wikipedia.org/wiki?curid=1202272", "title": "Scazzamurrill", "text": ""}
{"id": "1202281", "revid": "253269", "url": "https://it.wikipedia.org/wiki?curid=1202281", "title": "Nora-Jane Noone", "text": "Biografia.\nHa studiato nella scuola di arti sceniche e la facolt\u00e0 di scienze nel college nella citt\u00e0 natale. Oltre la recitazione ha studiato duramente anche la danza e la musica, \u00e8 abile infatti nel suonare il pianoforte. Prima di recitare il ruolo di Bernardette nel film di Peter Mullan \"Magdalene\" (titolo originale \"The Magdalene Sisters\"), ha preso parte infatti al musical \"Grease\" nei panni di Jin. Ha inoltre partecipato come presentatrice alla terza edizione dell'\"Irish Film and Television Awards\" nel 2005.\nDoppiatrici italiane.\nNelle versioni in italiano dei suoi film, Nora-Jane Noone \u00e8 stata doppiata da:"}
{"id": "1202285", "revid": "729019", "url": "https://it.wikipedia.org/wiki?curid=1202285", "title": "Domobranci", "text": "Domobranci (spesso scritto su molteplici fonti seguendo la pronuncia fonetica italiana della parola slovena, anche come: Domobranzi) fu la denominazione collettiva degli appartenenti alla \"Slovensko domobranstvo\" (Guardia territoriale slovena), formazione collaborazionista nazista di miliziani prevalentemente volontari, costituitasi in Slovenia nel settembre 1943, per contrastare l'Esercito Popolare di Liberazione della Jugoslavia.\nOper\u00f2 insieme alle truppe naziste, da cui fu equipaggiata con le armi sequestrate agli italiani dall'esercito tedesco dopo l'armistizio del 1943 e addestrata dalle SS tedesche. Arriv\u00f2 a contare fino a 13.000 membri.\nStoria.\nI domobranci inizialmente ebbero solo un ruolo di sostegno all'azione delle truppe tedesche ma durante il conflitto assunsero sempre maggiore autonomia. Il comandante della milizia fu Leon Rupnik, ex-generale dell'esercito jugoslavo.\nAlla fine della seconda guerra mondiale buona parte dei membri, confinati dal quinto corpo dell'Ottava armata britannica assieme a numerosi civili al loro seguito a Viktring, nei pressi di Klagenfurt, furono rimpatriati forzosamente e consegnati all'Esercito popolare di liberazione della Jugoslavia alla fine del maggio 1945. Nelle settimane successive vennero in gran maggioranza uccisi in esecuzioni sommarie di massa e i loro corpi occultati in cavit\u00e0 carsiche, fosse comuni, miniere e cave dell'odierna Slovenia, come a Ko\u010devski rog, dove le vittime vengono stimate in 14.000."}
{"id": "1202295", "revid": "287204", "url": "https://it.wikipedia.org/wiki?curid=1202295", "title": "Tommaso Puccini", "text": "Fu direttore delle Gallerie fiorentine, Sovrintendente alle Belle Arti, direttore dell'Accademia di belle arti di Firenze. Fu un profondo conoscitore della storia dell'arte, scrittore e teorico delle arti in genere.\nBiografia.\nLa giovinezza.\nTommaso Puccini nacque in Pistoia il 5 aprile 1749. Dopo i suoi primi studi nel Collegio Forteguerri di Pistoia, pass\u00f2 a Pisa, dove intraprese gli studi in giurisprudenza sotto il professor Giuseppe Paribeni, anche lui pistoiese. In realt\u00e0 si dimostr\u00f2 ben presto pi\u00f9 portato allo studio dei classici ( Dante, pi\u00f9 di ogni altro), e delle belle arti.\nOttenuta la laurea, scelse di andare a Roma per migliorare ulteriormente le proprie conoscenze. A Roma studi\u00f2 le statue, le pitture e i monumenti, conversando con i pi\u00f9 illustri artisti che gravitavano nei circoli culturali e artistici della citt\u00e0. Giunse cos\u00ec a possedere una profonda conoscenza della storia della scultura, dell'architettura, della pittura e delle stampe, cognizioni che gli garantirono una preparazione di eccellenza in tutte queste materie.\nGli incarichi e la difesa del patrimonio artistico fiorentino.\nIl Granduca Ferdinando III di Toscana lo richiam\u00f2 a Firenze, per affidargli l'incarico di presiedere le Gallerie fiorentine. Assunto l'incarico, negli anni '70 del Settecento si prese cura di dare un migliore ordine alla ricca collezione di quadri e di statue e una delle sue prime iniziative fu mettere sotto le opere degli Uffizi il cartellino con nome dell'artista, titolo dell'opera e data.\nFu uno straordinario funzionario di Corte, sia nella veste di direttore della Galleria degli Uffizi e di segretario dell'Accademia di Belle Arti, sia in quella di consulente privilegiato dei regnanti per la sistemazione degli arredi dei palazzi e delle ville granducali.\nFu anche uomo d'animo aperto e leale, fermo di carattere, generoso con gli artisti, e per questo ebbe sempre la stima e l'amicizia di molti personaggi illustri, fra i quali soprattutto Antonio Canova, Raffaello Morghen e Francesco Bartolozzi. Fra i suoi amici ci furono, fra gli altri, anche Vittorio Alfieri, Domenico Monti, Giovanni Fantoni, Ugo Foscolo e Giovanni Battista Zannoni.\nDurante l'occupazione francese del 1799 fu coinvolto in prima persona nella difesa del patrimonio artistico di Firenze. Grazie a lui la Galleria degli Uffizi rimase intatta, senza subire gravi trafugamenti, eccetto la \u201cVenere Medici\u201d. Tra giugno e ottobre del 1800, temendo un nuovo arrivo a Firenze delle truppe francesi, matur\u00f2 la decisione di portare in salvo le opere degli Uffizi. \nIl 14 ottobre 1800, vinte le resistenze della \u201cReal Granducale Reggenza\u201d, part\u00ec per mare da Livorno, destinazione Palermo, con 75 casse contenenti quanto di meglio, in statue e quadri, era contenuto nelle raccolte degli Uffizi e di Palazzo Pitti.\nNel 1803, cessata la dominazione francese e tornato in Toscana Carlo Lodovico di Borbone, le opere furono riportate a Firenze e Tommaso Puccini riprese il suo ufficio di direttore. \nGli ultimi anni.\nInizi\u00f2 anche a scrivere saggi grazie alle sue estese cognizioni in fatto di belle arti. Primo suo lavoro fu l'\u201dEsame critico dell'opera sulla pittura di Daniele W\u00e8bb\u201d. Oltre che con gli scritti d'arte si ciment\u00f2 in opere letterarie, fra le quali primeggia la traduzione delle opere di Catullo.\nTommaso Puccini mor\u00ec il 14 marzo 1811 all'et\u00e0 di 72 anni.\nZannoni scrisse l'elogio funebre e l'Accademia pistoiese, alla quale nel 1807 Puccini aveva presentato il suo scritto \u201cSullo Stato delle belle arti in Toscana\u201d, lo onor\u00f2 di un funerale solenne. Il nipote Niccol\u00f2 Puccini fece poi erigere in memoria dello zio un monumento con un'iscrizione di Pietro Contrucci nello splendido giardino della Villa Puccini di Scornio."}
{"id": "1202297", "revid": "773636", "url": "https://it.wikipedia.org/wiki?curid=1202297", "title": "Convento delle Celle", "text": "Il convento delle Celle \u00e8 un edificio sacro che si trova in localit\u00e0 Le Celle, nel comune di Cortona, in provincia di Arezzo.\nStoria.\nL'insediamento francescano fu fondato nel 1211 dal santo stesso, ed \u00e8 il primo convento fondato dal Santo che vi ritorn\u00f2 nel 1226 poco prima di morire. Frate Elia, ritiratosi a Cortona, oltre a realizzare la chiesa di San Francesco, provvide, dal 1232, a trasformare le primitive \"celle\" in un convento che prese come centro e punto di riferimento la primitiva cella nella quale trov\u00f2 ricovero San Francesco, collocando i vari edifici su vari livelli assecondando l'orografia del sito, poi ampliati nei secoli.\nIl complesso \u00e8 stato profondamente restaurato nel 1969.\nDescrizione.\nIl complesso, costruito a cavallo di una stretta valle, \u00e8 molto suggestivo per l'amenit\u00e0 e la spiritualit\u00e0 del luogo. Le abitazioni dei frati e i locali conventuali sono disposti \"a gradoni\" su entrambi i versanti della valle.\nLa chiesetta duecentesca \u00e8 esterna al complesso. L'interno di essa si presenta in un assetto tipico delle chiese cappuccine, a navata unica terminante con un presbiterio a terminazione piatta, occupata da un grande altare di legno scuro, imponente ma semplice, eseguito da Remigio da Firenze nel 1695 per ospitare la \"Madonna col Bambino e santi\" del lucchese Giovanni Marracci, eseguita l'anno prima, nel 1694.\nSulla destra \u00e8 la cappella di San Felice da Cantalice, fatta erigere da Margherita Venuti, detta \"la Papessa\", nel 1651; sull'altare, la \"Madonna che offre il Bambino a San Felice da Cantalice\" di Simone Pignoni.\nNel refettorio, una \"Deposizione\" lignea di Giovanni da Rovezzano (1632)."}
{"id": "1202298", "revid": "115443768", "url": "https://it.wikipedia.org/wiki?curid=1202298", "title": "Cinema africano", "text": "Con l'espressione cinema africano ci si riferisce in genere ai film prodotti nell'Africa subsahariana. Come per altri settori della cultura e dell'arte, infatti, il Nordafrica ha una tradizione propria, pi\u00f9 strettamente legata a quelle del bacino del Mediterraneo e del Medio Oriente.\nBench\u00e9 il cinema sia giunto in Africa fin dalla fine del XIX secolo, e il continente africano sia stato usato come ambientazione cinematografica fin dai primi del secolo successivo, la produzione cinematografica africana (come peraltro quella letteraria) ha iniziato a svilupparsi solo dopo la seconda guerra mondiale, nel periodo immediatamente precedente la progressiva decolonizzazione del continente.\nLe caratteristiche del cinema africano.\nL'apporto dalla tradizione orale alla letteratura scritta.\nLe poetiche del cinema d'autore africano nascono indubbiamente in relazione alla tradizione orale africana basata sulla parola, \u00e8 dunque nella dimensione della narrazione condivisa che si devono rintracciare le origini dell'esperienza cinematografica per questi registi: a questo proposito \u00e8 importante considerare il ruolo e il senso dell'arte in questi contesti culturali in cui, pur essendoci un'idea forte e chiara dell'estetica, il concetto dell'arte per l'arte \u00e8 piuttosto assente. Come sottolineava Paulin Soumanou Vieyra gi\u00e0 nel 1973, l'Africa entra in scena con i suoi valori culturali ed appare come una manifestazione surreale dell'invisibile. Il cinema \u00e8 \u201cun mezzo meraviglioso per la descrizione e la satira sociale\u201d. Attraverso la risata, si ricrea una dimensione umana di grande valore sociale per queste culture. In particolare, \u00e8 interessante rilevare come il cinema per molti di questi autori attribuisca valore primario ai concetti di tempo e di movimento.\nAnche il griot, con la sua presenza teatrale e mimica e la sua conoscenza storica e mitologica, compie un viaggio nel tempo attraverso il movimento: la differenza sta nel fatto che l'opera cinematografica limita l'immaginazione del pubblico, in certo senso la pu\u00f2 pilotare pi\u00f9 precisamente rispetto alla performance del griot. La circolarit\u00e0 del tempo risulta essere invece un elemento comune ad entrambe le arti, ma che viene espresso con propositi differenti: le immagini della tradizione orale sono concrete ma al tempo stesso associative ed intuitive, congiungono la realt\u00e0 tangibile dell'uomo alla misteriosa entit\u00e0 dell'universo al fine di ripristinare un ordine che \u00e8 stato sovvertito; allo stesso modo, il linguaggio cinematografico africano molto difficilmente sceglie una dimensione astratta o intellettualistica, ma si sofferma su un luogo, su un fatto o episodio riprendendo altri luoghi ed altri fatti che in un primo momento sembravano essere molto marginali. Infine, si chiude il cerchio proponendo un nuovo ordine o una netta avversit\u00e0 all'ordine stesso. Un importante bagaglio di ispirazione per questi registi \u00e8 costituito dal corpus delle fiabe e dei racconti tradizionali: anche in questo caso, l'obiettivo \u00e8 divertire attraverso le suggestioni che l'elemento magico produce. La produzione cinematografica africana abbonda di esempi come il film dell'angolano Rui Duarte \"Nelisita\" del 1982 che trae origine dai racconti orali Nyaneka che vedono l'eroe fondatore Nelisita, l'uomo nato gi\u00e0 adulto, che salva la sua gente prima afflitta dalla siccit\u00e0 e in seguito dal consumismo importato dall'Occidente, e l'opera di Moustapha Dao che nei suoi film \"Le neveu du peintre\" del 1989 e \"L'oeuf\" del 1995 mette in scena i personaggi umani e animali della tradizione orale burkinab\u00e9; anche \"Le geste de S\u00e9gou\" di Mambaye Coulibaly del 1989 \u00e8 un lavoro che parte dalla tradizione orale e dal teatro popolare delle marionette e che si avvale della musica tradizionale come colonna sonora. Anche Gaston Kabor\u00e9 presenta una versione cinematografica dei racconti e dei miti di fondazione nel suo W\u00eand Kuuni del 1982 mentre Paulin Soumanou Vieyra utilizza a sprazzi la favola e il mito come espedienti per raccontare le lotte e le contraddizioni della societ\u00e0 senegalese: \"Une nation est n\u00e9e\" del 1961 \u00e8 tra le opere pi\u00f9 rappresentative di questo pioniere del cinema africano, tra l'altro il primo africano ad essersi laureato all'IDHEC (Institute des Hautes Etudes Cin\u00e9matographiques) di Parigi. Il suo cinema \u00e8 il luogo in cui teatro, favole, riti, racconti e lotte rivoluzionarie si intrecciano.\nI rapporti tra cinema e parola si sviluppano anche in un'altra direzione, che vede la letteratura africana nel ruolo di tramite e referente reciproco. Molti registi africani sono anche scrittori e autori di saggi (l'esempio per eccellenza \u00e8 costituito da Ousmane Semb\u00e8ne) e spesso i soggetti dei film sono tratti da romanzi o da racconti dei principali esponenti della letteratura africana contemporanea: \u00e8 il caso di \"N'Diongane\" del 1965 di Vieyra, tratto da un racconto dello scrittore Birago Diop. Anche Idrissa Ou\u00e9draogo ha dedicato un'opera alla tradizione orale ed in particolare alla fiaba: \"Yaaba\" del 1988 riproduce il linguaggio semplice e metaforico delle fiabe e narra la storia di una donna molto anziana, Sana, della sua quotidianit\u00e0 e dei suoi rapporti con gli altri abitanti del villaggio. Anche le opere di Sarah Maldoror, \"Monangambee\" e \"Sambizanga\", sono entrambe tratte dai testi dello scrittore angolano Luandino Vieira.\nLe relazioni con il teatro, la musica e la danza.\nDiawara sostiene che l'utilizzo di canzoni e danze della tradizione popolare ha lo scopo, per i cineasti africani, di ampliare l'effetto di \u201crealt\u00e0 oggettiva\u201d. Questa considerazione si riferisce, ad esempio, alle sequenze iniziali del film \"Xala\" del 1975 di Ousmane Semb\u00e8ne che presentano delle ambivalenze evidenti: da un lato, si cerca di sferrare un attacco alla nuova classe dirigente che ha dimenticato le proprie origini e dall'altro sembra quasi voler parodiare la rappresentazione eurocentrica stereotipata dell'africano fannullone, sempre dedito alle danze e al divertimento. Anche \"No tears for Ananse\" del 1967 di Sam Aryeetey, regista e direttore della Ghana Film Industry Corporation, narra delle avventure dell'eroe Akan attraverso danze, canti e racconti della tradizione orale. Nel caso dell'ivoriano Desir\u00e9 Ecar\u00e9, la danza e le arti tradizionali del canto e della musica africana in genere sono invece i principali motori dell'azione filmica in \"Visages de femmes\" del 1985. Grande rilevanza in particolare alla danza e ai canti \u00e8 riscontrabile anche nell'opera del nigeriano Oumarou Ganda e in \"Muna Moto\" (1976) di Jean-Pierre Dikongue-Pipa che esalta al massimo nel montaggio gli aspetti della danza Ngondo e del movimento come vera e propria forza narrativa altamente simbolica capace di rinsaldare i legami sociali, soprattutto fra i pi\u00f9 giovani, frantumati dal dilemma fra tradizione e innovazione. Il cinema nigeriano, in particolare quello di Ola Balogun, sin dai suoi esordi dedica molta attenzione alle potenzialit\u00e0 cinematografiche delle danze, dei canti e delle tradizioni performative molto radicate soprattutto nella cultura Yoruba.\nLa musica e i canti hanno avuto e svolgono tuttora un ruolo fondamentale: l'immagine \u00e8 in stretta relazione con la colonna sonora che viene cantata, ballata, suonata spesso in presa diretta, nutrendo il cinema africano e diventando segno di lotta e di resistenza. Non si mette in scena solo la tradizione musicale e coreutica dei villaggi ma in moltissime cinematografie africane, la musica, il canto e la danza sono creazioni artistiche della contemporaneit\u00e0: \u00e8 il caso del cinema del Sudafrica ma anche delle opere di video-artisti dell'ultima generazione.\nLa figura teatrale rappresentativa della tradizione in Africa \u00e8 il griot, al centro di numerose produzioni cinematografiche africane: gi\u00e0 in \"Borom Sarret\" del 1963 e in \"Ceddo\" del 1977, Semb\u00e8ne pone al centro della sua opera questo personaggio centrale nella cultura dei paesi dell'Africa sub-sahariana, in una accezione critica e demistificatrice. Il signore della parola nei film del regista senegalese \u00e8 una figura negativa che domina la narrazione e ostenta il suo potere politico e sociale. In \"Djeli\" del 1980 di Fadika Kramo Lancin\u00e9 il tema sociale dominante \u00e8 quello della gerarchia delle caste: attraverso il griot, di cui si esaltano le capacit\u00e0 artistiche e il talento innato, si tenta di rompere questa rigidit\u00e0 a favore di una maggiore elasticit\u00e0 tra i ruoli sociali. Anche il maliano Cheick Oumar Sissoko dedica una prima opera alla demistificazione del griot in \"Nyamanton\" (1986) e riprende il medesimo tema in \"Guimba\" (1995): il protagonista Sambou \u00e8 un mendicante agli occhi delle nuove generazioni, asservito al suo signore, non pi\u00f9 maestro della parola ma vedette del potere politico; al contrario, in \"Jom\" (1981) del senegalese Ababakar Samb-Makharam troviamo il griot immortalato come sapiente narratore, garante assoluto della verit\u00e0 e sempre impegnato per portare avanti la rivoluzione del popolo.\nDani Kouyat\u00e9 propone una rielaborazione culturale della figura del griot nel suo \"Keita!\" del 1995: il film ricostruisce la fase liminale di apprendimento da maestro a discepolo, cercando di evocare il pi\u00f9 possibile la dimensione affascinante e misteriosa del racconto orale. Dani \u00e8 il figlio di Sotigui Kouyat\u00e9, appartiene cio\u00e8 ad una delle dinastie pi\u00f9 antiche dell'Africa occidentale sub-sahariana; suo padre, uno degli ultimi griot di raffinata bravura, \u00e8 riuscito a tenere viva la sua arte perfezionandosi come attore e collaborando in particolare con il regista inglese Peter Brook nella sua messinscena teatrale e cinematografica del poema epico indiano \u201cMah\u0101bh\u0101rata\u201d. Allo stesso modo il figlio tenta di rivitalizzare questo mestiere cos\u00ec prezioso della tradizione attraverso il cinema e il suo linguaggio diretto e aperto.\nIl viaggio: tempo e spazio nel cinema africano.\nIl viaggio \u00e8 un tema assai frequente nella cinematografia africana e generalmente \u00e8 inteso come spostamento \u201cforzato\u201d dal villaggio verso la citt\u00e0; questo percorso a volte si conclude con un ritorno ma in molti altri casi si risolve in un ossessivo vagheggiamento di ci\u00f2 che si aveva e che si \u00e8 perduto inesorabilmente.\nIl viaggio intrapreso da Kalifa e Fanta in \"Nyamanton\" di Sissoko \u00e8 tra due luoghi simbolici: la casa, ovvero la dimensione interiore dei due co-protagonisti e la citt\u00e0, il mondo esterno fatto di pericoli e di imprevisti. \u00c8 nel percorso casa-citt\u00e0 che i due giovani comprendono le ingiustizie del mondo e diventano consapevoli delle loro rispettive responsabilit\u00e0. Anche in \"Ceddo\" (1977) di Semb\u00e8ne il viaggio \u00e8 funzionale alla presa di coscienza dei protagonisti, in questo caso per\u00f2 il finale non \u00e8 necessariamente dato dal ritorno ma lascia una prospettiva aperta ed inquietante.\nIl viaggio pu\u00f2 essere anche un percorso iniziatico e spirituale come nel caso di \"Sankofa\" (1993) di Hail\u00e8 Gerima: Sankofa in lingua akan significa \u201critornare al passato per volgersi al futuro\u201d. Il film comincia con l'invito da parte del guardiano del Castello di Cape Coast a compiere un viaggio nel tempo attraverso la memoria per recuperare la propria identit\u00e0. L'uccello che volteggia sopra le teste dei protagonisti serve a ricordare il legame che si ha con il proprio passato che bisogna conoscere e tramandare; Mona-Schola, modella afro-americana che si trova in Ghana per un servizio fotografico, scopre che si tratta del medesimo luogo dove venivano tenuti prigionieri gli schiavi prima di essere imbarcati verso le Americhe. All'improvviso gli spiriti degli antenati si impossessano di lei che, trasportata dall'uccello sulle sue ali, potr\u00e0 compiere il suo viaggio nella memoria e ritornare finalmente libera alla sua terra d'origine. Il viaggio nel tempo e nella storia \u00e8 al centro dell'opera del regista etiope emigrato negli Stati Uniti, Hail\u00e8 Gerima, che sceglie la dimensione epica per tenere viva la memoria e ricostruire la propria identit\u00e0 e il suo cinema si avvale per questo degli espedienti del documentario.\nAnche il protagonista di \"Buud Yam\" (1997) di Gaston Kabor\u00e9 intraprende un lungo viaggio all'interno del suo paese per trovare le cure che guariscano una sua cara amica. L'espediente serve all'uomo, ormai diventato adulto rispetto al precedente lavoro di Kabor\u00e9, \"Wend Kuuni\" (1982), per dimostrare il suo valore agli anziani del villaggio che nutrono dei pregiudizi su di lui.\nIl tema del viaggio porta con s\u00e9 i concetti di tempo e di spazio: abbiamo gi\u00e0 analizzato seppur brevemente la concezione ciclica del tempo in questi autori. Resta da sottolineare l'importanza attribuita anche allo spazio, che nel cinema africano \u00e8 sempre ben definito e riconoscibile.\nDa set cinematografico per i registi occidentali, l'Africa diventa scenario dei suoi stessi cineasti che rappresentano i luoghi dell'agire umano. La musica, i dialoghi e i ritmi consentono di individuare facilmente il contesto in cui sta svolgendo l'azione cinematografica: i luoghi che appaiono in \"Borom Sarret\", opera prima del grande regista senegalese Ousmane Semb\u00e8ne, oltre ad avere una funzione drammatica legata alla storia, costituiscono un percorso di cui il regista si riappropria, come nel caso del mercato di Sandaga che risulta essere estremamente riconoscibile e familiare per qualunque africano, molto meno anche per il pi\u00f9 attento spettatore occidentale. Raramente, gli autori del cinema africano scelgono il paesaggio come protagonista assoluto dei loro film, eccezion fatta per i documentari: al contrario, invece, l'Europa e gli spazi extra-africani sono estremamente evidenziati dal cineocchio come nel caso del cartello stradale con l'indicazione per Antibes nel celebre film \"La noire de...\" (1966) di Semb\u00e8ne, considerato uno dei primi lungometraggi della storia del cinema nel continente.\nLe poetiche del cinema africano.\nBreve storia delle cinematografie nazionali.\nIl lavoro con cui esordisce Vieyra nel 1955 \u00e8 considerato all'unanimit\u00e0 il primo cortometraggio di un regista africano: il tema di \"Afrique-sur-Seine\" \u00e8 facilmente deducibile dal titolo.\nIn questi primi anni di vita per il cinema dell'Africa nera, gli autori/registi attribuiscono molta importanza e valore alle immagini che devono permettere all'Africa di riscattarsi dalla condizione di miseria, di corruzione politica e di sottomissione all'Occidente, perpetuatasi per secoli. Pressoch\u00e9 tutti i cineasti \u201cdelle origini\u201d intendevano denunciare attraverso le immagini la realt\u00e0 della decolonizzazione e promuovere una presa di coscienza da parte dei concittadini. Il nigerino Moustapha Alassane, gi\u00e0 assistente di Jean Rouch, esordisce in questi anni con il suo primo cortometraggio a soggetto etnografico sul tema della preparazione tradizionale ad un matrimonio (\"Aour\u00e9\" 1961) e immediatamente dopo con i primissimi film d'animazione, \"Le piroguier\" e \"La pileuse de mil\", entrambi del 1962.\nOusmane Semb\u00e8ne, come si \u00e8 gi\u00e0 visto, \u00e8 il primo regista di un film girato completamente in Africa, a Dakar (\"Borom Sarret\" 1963), opera che influenzer\u00e0 molto la nascita della corrente Nouvelle Vague in Francia: da questo momento in poi nasce effettivamente il cinema dell'Africa e per l'Africa a livello globale, come emerge chiaramente dalle parole di Frank Ukadike: \"\u201cCon la proiezione di Borom Sarret si ebbe la sensazione di una vera produzione cinematografica africana. Al Festival Internazionale di Tours del 1963 il film pass\u00f2 alla storia come prima opera cinematografica africana vista da un pubblico pagante di spettatori di tutto il mondo.\u201d\"\nAnche il Niger lega la nascita del suo cinema alla storia europea, in particolare a Rouch e ai suoi amici e collaboratori Alassane e Ganda; entrambi questi autori hanno saputo esprimere con grande originalit\u00e0 le potenzialit\u00e0 del mezzo filmico, affrontando sperimentazioni e percorsi teorici sull'immagine molto complessi.\nGli sviluppi della produzione cinematografica, seppur affrontati con grandi difficolt\u00e0 soprattutto di ordine economico, portano alla nascita nel 1969 del FESPACO (Festival Panafricain de Cin\u00e9ma de Ouagadougou) e nel 1970 della FEPACI (Federation Panafricaine des Cin\u00e9astes) che riuniva 33 dei paesi del continente promuovendo misure governative di protezione per la distribuzione e attivit\u00e0 di incremento della produzione cinematografica africana.\nIl Senegal, in cui nasce e opera in quegli anni la Soci\u00e9t\u00e9 Nationale de Cin\u00e9ma (1973-1976), risulta particolarmente produttivo in questo periodo: sicuramente i film pi\u00f9 importanti del periodo ad opera di registi senegalesi sono \"Kaddu Beykat\" di Safi Faye (la prima donna regista africana), dedicato alla vita delle contadine e al faticoso lavoro nei campi, e \"N'Diagane\" e \"Garga M'Boss\u00e9\" di Mahama Traor\u00e9, realizzati entrambi nel 1974 e considerati gemelli per i forti temi in comune: nel primo caso il protagonista \u00e8 un bambino, dapprima costretto a frequentare la scuola coranica ed in seguito a fare l'elemosina per poi morire di stenti, e nel secondo caso \u00e8 invece una coppia a costituire l'asse della storia che si sviluppa a partire dal tema dello spostamento villaggio-citt\u00e0. Djibril Diop Mamb\u00e9ty, il poeta del cinema africano, attore, autore e regista anche di teatro, aveva esordito con i corti degli anni 1968/69 \"Contras City\" e \"Badou Boy\", girati a Dakar, ma \u00e8 nel \u201873 che realizza il primo capolavoro assoluto del cinema africano dell'epoca: \"Touki Bouki\", in cui la capitale senegalese e il suo mare fanno da scenario alle speranze e alle illusioni di un giovane pastore e di una studentessa che sognano di imbarcarsi per Parigi.\nNello stesso periodo, anche Costa d'Avorio, Mali e Camerun dimostrarono una grande creativit\u00e0 in ambito cinematografico con le opere divulgative di Henry Duparc (\"Abusuan\" del 1972 e \"L'herbe sauvage\" del 1977) e con registi quali Roger Gnoam M'Bala (\"Le Chapeau\", 1975) e Timit\u00e9 Bassori (\"La femme au couteau\", 1970); ma \u00e8 soprattutto D\u00e9sir\u00e9 Ecar\u00e9 ad emergere in questo periodo con \"A nous deux, France!\" del 1970 (rititolato dalla distribuzione francese \"Femme noire, femme nue\"), straordinario manifesto poetico e politico sulla bellezza delle donne, e il gi\u00e0 citato \"Visages de femmes\" (iniziato nel 1973 e finito nel 1985): in quest'opera, il regista inserisce una delle rarissime scene erotiche, peraltro molto lunga e sensuale, del cinema africano di quell'epoca. Daniel Kamwa e Jean-Pierre Dikongue-Pipa emergono in questi anni e insieme a loro si affaccia sul panorama uno dei pi\u00f9 grandi registi dell'Africa francofona, Souleymane Ciss\u00e9, che realizza le sue prime opere sul tema del conflitto generazionale e dell'opposizione fra tradizione e modernit\u00e0 (\"L'homme et les idoles\", 1965 e \"L'aspirant\", 1968) e sulle pratiche rituali d'interesse etnografico, come l'attraversamento annuale del fiume Niger compiuto dalle mandrie di bufali al raduno dei pescatori della zona tra canti e danze tradizionali (\"Degal \u00e0 Dialloub\u00e9\", 1970 e \"Fete du Sank\u00e9\" del 1971), per approdare ad una poetica degli elementi assai complessa e dalla storia difficile.\n\u00c8 interessante notare come progressivamente questi autori scelgano la lingua indigena veicolare del loro paese (bambara in Mali, woolof in Senegal, yoruba e ibo in Nigeria etc.) sostituendola alle lingue nazionali degli ex Stati coloniali.\nNel 1979 Senegal, Mali, Mauritania, Costa d'Avorio, Burkina Faso, Guinea, Niger, Togo, Benin, Camerun, Gabon, Ciad e Repubblica Centrafricana costituirono il \"CIDC\" (Consortium Interafricain de Distribution Cin\u00e9matographique), cercando con esso di creare un mercato comune per la distribuzione dei film prodotti nei paesi aderenti: il successo di pubblico riscontrato soprattutto nelle edizioni del Fespaco datate 1979 e 1982 aiut\u00f2 le piccole e medie case di produzione africane a svincolarsi dal sistema di distribuzione occidentale.\nNel 1982, a Niamey in occasione della celebrazione dei funerali di Oumarou Ganda, numerosi membri della Fepaci, guidati da Semb\u00e8ne e da Vieyra, parteciparono ad un seminario ponendosi come obiettivo l'elaborazione collettiva di un bilancio del cinema africano fino ad allora prodotto: i cineasti riuniti raggiunsero l'accordo di lavorare congiuntamente per la creazione di un mercato cinematografico di produzione e distribuzione di tipo nazionale.\nI buoni propositi espressi dal Cidc ebbero vita breve: gi\u00e0 dal 1985, la grande distribuzione dei film realizzati in Africa torn\u00f2 nelle mani dei paesi occidentali, soprattutto Francia, Inghilterra e Stati Uniti.\nI paesi lusofoni (Angola, Mozambico, Capo Verde, Guinea-Bissau, S\u00e3o Tom\u00e9 e Pr\u00edncipe) hanno proposto attraverso le singole opere cinematografiche il tema della lotta per l'indipendenza e l'impegno politico per ricostruire governi ed amministrazioni; le difficolt\u00e0 incontrate per emanciparsi dal dominio portoghese sono ampiamente documentate nei film di questi paesi in cui si afferma un vero e proprio \u201ccinema di guerriglia\u201d. In Angola, spesso i cineasti mettono a disposizione le loro competenze per documentare le attivit\u00e0 dello \"MPLA\" (Movimento Popolare per la Liberazione dell'Angola). Sarah Maldoror, guadalupana, \u00e8 l'esponente principale per l'Angola ma anche il portoghese Rui Duarte lavora molto in questo paese dove gira uno dei suoi lungometraggi pi\u00f9 noti, \"Nelisita\" (1982). Togolese \u00e8 invece una delle registe pi\u00f9 promettenti del cinema africano, Anne Laure Folly, che realizza documentari e cortometraggi militanti e su temi di genere e che, affascinata dalla figura della Maldoror, le dedica nel 1998 un film, \"Sarah Maldoror ou la nostalgie de l'utopie\". Anche i registi del Mozambico, come Fernando d'Almeida e Silva, condividono l'impegno politico a fianco del \"FRELIMO\" (Fronte di Liberazione del Mozambico) nella lotta armata contro la potenza coloniale portoghese, documentando le azioni di rivolta e le tappe storiche della storia dell'indipendenza del paese. In particolare, si segnala inoltre l'opera del regista brasiliano-mozambicano Ruy Guerra, direttore dell'Istituto Nazionale del Cinema, che nel 1979 realizza \"Mueda, memoria e massacre\", film-documento sulla commemorazione teatrale messa in scena dagli stessi locali del massacro di Mueda, avvenuto nel 1960 in rivolta all'occupazione coloniale portoghese.\nOla Balogun \u00e8 il regista ed autore principale del cinema nigeriano che vede l'esplosione negli anni settanta del fenomeno teatro-cinema: registi come Hubert Ogunde e attori comici come Moses Olaiya Adejumo (noto come Baba Sala), Adayemi Folayan (detto Ade Love), Duro Ladipo si convertono alla settima arte, trasfondendovi le caratteristiche principali del teatro e della drammaturgia del periodo. Lo stesso Balogun \u00e8 regista ma anche scrittore, giornalista, drammaturgo e produttore. L'ibo, molto diffuso in Nigeria, \u00e8 la lingua parlata nel primo film di Balogun, \"Amadi\" (1974) ma \u00e8 con \"Ajan Ogun\", in lingua yoruba, che nasce il musical cinematografico nigeriano.\nIl Burkina Faso vive la sua \u00e2ge d'or cinematografica negli anni di presidenza del compianto Thomas Sankara (1983-1987) che sostiene e promuove le attivit\u00e0 del Fespaco; dunque \u00e8 a partire da questi anni che il cinema burkinab\u00e9 si sviluppa ad opera di illustri esponenti come Gaston Kabor\u00e9 e Idrissa Ou\u00e9draogo: \"W\u00eand Kuuni\" di Kabor\u00e9 e i corti di Moustapha Dao si ispirano, come abbiamo visto, ai miti di fondazione e ai racconti popolari, ma \u00e8 il genere della commedia grottesca che rende moltissimo in questi autori, da \"Paw\u00e9ogo\" che racconta l'abbandono delle campagne a \"Desebagato\" del 1987 per la regia di Emmanuel Sanon, co-produzione Burkina Faso-Cuba.\nIl Congo-Brazzaville \u00e8 il paese che annovera il primo film d'amore ad opera di un regista africano: si tratta di \"Kaka-Yo\" (1966) di S\u00e9bastien Kamba mentre autori come David Pierre Fila e a Jean-Michel Tchissoukou raccontano i conflitti sociali e religiosi ed i contrasti tra passato e presente. Nell'ex Zaire (oggi Repubblica Democratica del Congo), la propaganda di Mobutu assorbe totalmente le risorse di produzione cinematografica e culturale in genere. In un suo contributo, Pierre Haffner, profondo conoscitore del cinema congolese, afferma chiaramente come la televisione sostitu\u00ec qualunque altro tipo di intrattenimento. Nel 1976 Kiese Masekela Madenda presenta il suo primo lungometraggio, \"Le hasard n'existe pas\", mentre Mambu Zinga Kwami sceglie una poetica dell'impegno politico e sociale, dedicando un film all'emarginazione delle donne africane in Europa, \"Moseka\" (1972), e un altro lavoro al tema dell'aborto clandestino (\"N'Gambo\", 1984). Anche Mweze Ngangura realizza film di riflessione e per certi versi educativi, come il lucido ritratto filmico di Kinshasa in \"Kin Kiesse\" (1982) e le commedie sociali \"La vie est belle\" (1986) e \"Pi\u00e8ces d'identit\u00e9s\" (1988). Negli anni novanta, la commedia e la satira diventano i generi prevalenti di questo cinema che vede tra i maggiori esponenti Joseph Kumbela e Zeca Laplaine, apolidi come molti altri. I corti di Kumbela mettono in scena situazioni e conflitti infidamente razziali come in \"Colis postal\" (1997) e \"Feizhou laowai\" (1998) mentre Laplaine sceglie storie intricate e affollate di personaggi, come in \"Macadam Tribu\", girato a Bamako nel 1996, insieme a \"Le clandestin\", elaborando una dialettica di interazione emotiva con lo spazio, come nello struggente \"Paris: xy\" del 1999, storia di un dramma coniugale tra un africano e una francese che vivono a Parigi.\nIl cinema del Ghana, la prima nazione africana a raggiungere l'indipendenza nel 1957, esordisce con il film di Sam Aryeetey sull'eroe fondatore akan e si sviluppa negli anni settanta con le commedie musicali di Egbert Adjesu (\"I told you so\" del 1970) e di Bernard Odidja (\"Doing their thing\" del 1971), mentre King Apaw ambienta il suo primo lavoro sul tema del razzismo in Germania (\"They call it love\", 1972) e solo in seguito, negli anni ottanta, realizza film in Africa ambientati nei villaggi, sul tema del conflitto sociale e del contrasto fra tradizione e modernit\u00e0 (\"Kukurantumi\" 1983 e \"Juju\", 1986 co-regia di Ingrid Metner). Nei primi anni \u201880 vengono prodotti anche i lungometraggi di Kwaw P. Ansah (\"Love brewed in the african pot\" e \"Heritage Africa\"); in seguito il cinema ghanese non ha pi\u00f9 trovato finanziamenti e autori di cui disporre e a partire dalla seconda met\u00e0 degli anni ottanta sono emersi molti autori promettenti ma in ambito londinese: Koffi Zokko Nartey e Kwame Bob Johnson ma soprattutto John Akomfrah, che realizza le opere pi\u00f9 prestigiose. Il suo \u00e8 un cinema meticcio e indipendente in cui si incontrano molteplici linguaggi dell'arte visiva in diversi formati (film, video, prodotti multimediali) all'insegna di un totale superamento della divisione netta tra fiction e documentario (tra le sue opere principali: \"Handsworth songs\" 1986, \"Testament\" 1988, \"A touch of the tar brush\" 1991, \"Last angel history\" 1996, \"Speak like a child\" 1998).\nIl Benin e il Gabon iniziano a produrre lungometraggi negli anni settanta; il pioniere dell'ex regno del Dahomey \u00e8 senz'altro Pascal Abinkalou che dopo una serie di documentari girati nella seconda met\u00e0 degli anni sessanta esordisce con il lungometraggio \"Sous le signe du voudou\" nel 1974, in cui emerge ancora una volta la contraddizione profonda tra le pratiche della tradizione e le pressioni della modernit\u00e0 nei contesti urbani. Negli anni ottanta esordisce Fran\u00e7ois Okioh con un film di denuncia sulla corruzione della classe politica (\"Ironou\", 1985) ma \u00e8 solo negli anni novanta che il cinema beninese comincia ad affermarsi con \"Falsche Soldaten\" di Idrissou Mora-Kpai in cui due ragazzi emigrati in Germania si fingono afro-americani per conquistare due giovani tedesche, e \"Barbecue-Pejo\" (1999) di Jean Odoutan, commedia grottesca e disincantata che ha per protagonista un contadino povero e isolato che si inventa lavori per diventare ricco e farsi una famiglia. La perdita dei valori della tradizione e del senso d'identit\u00e0 sono al centro del primo lungometraggio gabonese, \"Les tams-tams se sont tus\" del 1972 del regista, autore e attore Philippe Mory. Tra i protagonisti degli anni settanta e ottanta ricordiamo Louis Menale, Simon Auge, Charles Mensah e Pierre-Marie Dong. Quest'ultimo, in particolare, ha realizzato quattro lavori notevoli negli anni settanta: \"Identit\u00e9\", storia di un intellettuale che vive in prima persona il conflitto interiore tra cultura europea e cultura africana, \"O'Bali\" e \"Ayouma\" diretti insieme a Mensah, sul tema delle donne e della loro condizione nella societ\u00e0, ed infine \"Demain, un jour nouveau\" che racconta l'ascesa al potere del presidente Omar Bongo. Mensah dirige anche l'originale \"Ilomb\u00e9\" in collaborazione con il regista francese Christian Gavary: il protagonista \u00e8 un giovane uomo ossessionato dalle visioni di una donna bellissima.\nUn altro lavoro molto particolare del cinema gabonese \u00e8 \"Orega\" del 1999, primo lungometraggio di Marcel Sanja. Film in tre episodi, narra la storia sentimentale tra un'etnologa africana e un giovane studente, entrambi interessati alla musica tradizionale.\nL'autore pi\u00f9 rappresentativo del cinema prodotto nei paesi del Corno d'Africa (Etiopia, Eritrea, Somalia e Gibuti) \u00e8 Hail\u00e8 Gerima che come Ecar\u00e9 avvia la sua carriera all'estero, negli Stati Uniti. La sua formazione teatrale \u00e8 evidente nei primi lavori (\"Hour glass\" 1971, \"Child of resistence\" 1972, \"Bush Mama\" 1976). Il tema della schiavit\u00f9 e della deportazione degli africani nelle Americhe fa da sottofondo a tutto il suo cinema che sceglie il viaggio nella storia per tenere viva la memoria sul passato.\nJoseph Akouissonne, uno dei pochi registi della Repubblica Centrafricana nonch\u00e9 abile documentarista, ha dedicato tre film agli autori e agli eventi del cinema in Africa: \"Burkina cin\u00e9ma\" nel 1986, \"Fespaco images\" nel 1987 e \"Africa cin\u00e9ma\" nel 1989.\nIl cinema keniota, che ha potuto contare sull'aiuto della Germania che aveva contribuito negli anni ottanta all'apertura di una scuola di cinema a Nairobi, si caratterizza tristemente per la mediocrit\u00e0 e i toni moralistici: dopo un esordio affidato a registi provenienti da altre nazionalit\u00e0 (come gli indiani Ramesh Shah e Sharad Patel) e un lungo periodo di produzione a carattere documentaristico, come \"Cooperation for the progress\" di Ingolo Wakeya del 1983 e \"Women in development\" di Mwero Wamkalla del 1984, i lungometraggi prodotti in seguito risultano piuttosto banali e didascalici: \u00e8 il caso di \"Saikati\" (1992) di Anne Mungai e del suo sequel \"Saikati the Enkabaani\" (1998) o de \"The battle of the sacred tree\" (1994) di Wanjiru Kinyanjui.\nIn Tanzania, i primi film risalgono agli anni ottanta: \"Watoto Wana Haki\" (1984) \u00e8 una fiction di Hamie Rajab sulle avventure e disavventure familiari di un perdigiorno; \"Muama Tumaini\" (1986) \u00e8 il primo mediometraggio di Martin M'Hando ed \u00e8 dedicato alle donne che lottano contro la burocrazia: M'Hando svilupper\u00e0 le sue capacit\u00e0 nei film successivi \"Yomba Yomba\" (1987) e soprattutto \"Maangamizi: the ancient one\" (1998): co-diretto assieme a Ron Mulvihill, \u00e8 uno dei film pi\u00f9 raffinati della cinematografica del continente e propone interessanti chiavi di lettura della concezione di spiritualit\u00e0 e di essere umano.\nL\u00e9once Ngabo \u00e8 uno degli autori pi\u00f9 interessanti del cinema burundese: il suo primo lavoro, \"Gito, l'ingrat\" (1991), \u00e8 una commedia divertente che racconta la vendetta di due ragazze, una francese e l'altra africana, che si scoprono fidanzate al medesimo giovane, Gito per l'appunto, studente burundese a Parigi, interpretato da uno straordinario Joseph Kumbela. Un importante contributo al cinema di documentazione \u00e8 stato offerto anche da Joseph Bitamba nei lavori \"Ikiza: unit\u00e9 et guerre civile au Burundi\" (1993) e \"Les oubli\u00e9s vivants\" (1995). Il cinema rwandese non ha ancora elaborato un vero e proprio percorso anche se fin dagli anni settanta Gaspar Habiyamb\u00e9r\u00e9 ha lavorato su temi di interesse etnografico, per conto dell'Ufficio Rwandese dell'Informazione, con \"Am\u00e9lioration de l'habitat rural au Rwanda\" (1975) e \"Manirafashwa, enfant rwandais\" (1986).\nIl Sudafrica presenta una storia del cinema molto lunga e complessa: una storia dolorosa e inevitabilmente segnata dall'esperienza dell'apartheid che ha di fatto ostacolato la produzione di film autoctoni. Questa profonda ambiguit\u00e0 traspare nelle opere cinematografiche di questo paese. Il 1910 \u00e8 l'anno del primo lungometraggio a soggetto, prodotto dalla Springbook Films: \"The Kimberly Diamond Robbery\" cui seguono, dal 1916 all'inizio degli anni trenta, una cinquantina di realizzazioni. Nel 1949, esordisce Donald Swanson con un musical, \"Jim comes to Jo'burg\" e l'anno seguente esce \"The Magic Garden\", anch'esso incentrato sulla musica urbana; anche \"Zonk\" (1950) di Hyman Kirstein e \"Pennywhistle Boys\" (1960) di Kenneth Law utilizzano la musica locale come colonna sonora. A partire dagli anni cinquanta, il regime cerca di incrementare la produzione di film afrikaans ma gli effetti dell'introduzione di sussidi economici a favore di autori neri in molti casi portano alla realizzazione di film scadenti e ambigui, per non dire dichiaratamente razzisti (\"Kaptein Kaprivi\", 1972 di Albie Venter). Con il pretesto di girare un film sulla musica popolare della capitale sudafricana, il newyorkese Lionel Rogosin realizza quasi clandestinamente il suo capolavoro \"Come back, Africa!\" (1959) che si muove ra realt\u00e0 e fiction, raccontando le sofferenze e i drammi della popolazione nera durante il regime ma anche la grande vitalit\u00e0 e forza espressa sintomaticamente dalla produzione musicale locale. Il protagonista Zachariah Mgabi che, giunto nella capitale per trovare lavoro, tenta di eludere il problema della scadenza del permesso di soggiorno passando da una occupazione all'altra; i suoi excursus in miniera piuttosto che presso famiglie agiate bianche dove svolge i pi\u00f9 svariati compiti, permettono a Rogosin di raccontare storie collettive, con sguardo appassionato e coinvolgente. Quest'esperienza cinematografica ha ispirato i tre principali cineasti di questo paese, costretti a lavorare altrove fino agli inizi degli anni novanta: si tratta di Lionel N'Gakane, originario di Pretoria, che realizza i primi due lavori in Gran Bretagna, \"Wukani awake\" (1964) e \"Jemina &amp; Johnny\" (1965). Entrambi dedicati alla questione razziale tra bianchi e neri, questi lavori cercano di smuovere le coscienze degli individui senza suggerire soluzioni o atteggiamenti da seguire, ma semplicemente tentando di creare un ponte tra esseri umani e di diffondere un messaggio di uguaglianza e di pace; la militanza di questo regista diventer\u00e0 sempre pi\u00f9 evidente e inequivocabile, soprattutto con i film documento degli anni ottanta e novanta, \"Struggle of a free Zimbabwe\" (1972) e \"Nelson Mandela\" (1985).\nGibsen Kente \u00e8 il primo cineasta nero a girare un film nel suo paese, \"How long (must we suffer\u2026?)\" del 1976 nasce durante le rivolte di Soweto ed \u00e8 immediatamente censurato dal governo. Al contrario, Simon Sabela, che dirige \"u-Deliwe\" (1975), \u00e8 appoggiato dal regime. L'esule Nana Ma Homo realizza diversi film-documento, tra cui \"Phela Ndaba\" (1970) e \"Last grave at Dimbaza\" (1974); tra i lavori pi\u00f9 significativi del cinema di resistenza sudafricano, spicca il lavoro collettivo del 1990 intitolato significativamente \"Fruits of defiance\", presa di coscienza politica di un giovane delinquente, interpretato dallo scrittore e drammaturgo, nonch\u00e9 co-sceneggiatore Thomas Mogotlane. Tra i registi dell'opera, figura Jimi Matthews che \u00e8 anche l'autore di \"How I'd love to Feel Free in My Land\" (1989), un viaggio nella musica nera degli anni ottanta. Michael Hammon esordisce nel 1991 con un thriller elaborato e complesso, \"Wheels &amp; deals\", interamente girato a Soweto, che racconta di un sindacalista apparentemente integerrimo, coinvolto in un traffico di auto rubate.\nMolto interessante e apprezzato risulta essere il film di Warren Wilensky del 1994, \"The cage\", storia di un bianco e di un nero che condividono la cella in carcere nei primi mesi dopo la fine dell'apartheid. Particolarmente prolifico \u00e8 il cineasta William Kentridge, autore di film perlopi\u00f9 di animazione, in cui propone la sua personale visione dell'apartheid e del post-regime (tra i suoi lavori pi\u00f9 significativi, \"Johannesburg, 2nd Greatest City After Paris\", 1988 \"Monument\", 1990 e \"Felix in exile\" del \"1994\"). Anche in Zimbabwe, il cinema ha saputo dare voce a diversi autori locali e non, raccontando storie di vita nella pi\u00f9 ampia cornice della storia nazionale ed internazionale: tra i principali autori, si annoverano senz'altro Michael Raeburn (\"Rhodesia Countdown\", 1970 e \"The grass is singing\", 1982) e Albert Chimedza, autore del mediometraggio \"Fight for Indipendance\" del 1981 e del documentario \"Jazztales '97\", prodotto dalla Rai per documentare la tourn\u00e9e estiva di un ensemble di suonatori di m'bira, lo strumento lamellofono della tradizione locale, ospiti del Festival musicale italiano \u201cUmbria Jazz\u201d.\nTemi, tendenze, generi.\nSi \u00e8 visto come il cinema africano si sia sviluppato nel tempo e nello spazio, utilizzando diversi formati e avvalendosi di molteplici supporti: come qualunque altra cinematografia, anche questa ha dato molto spazio ad alcuni generi (la commedia sociale in primis, ma anche il musical e il film-documento) e ha prodotto, soprattutto dagli anni settanta, un numero considerevole di opere di grande spessore. I film drammatici traggono generalmente il soggetto da miti, racconti orali e dalle pratiche della tradizione culturale e della storia dell'incontro con gli europei, quelli comici e satirici mettono in scena i problemi della societ\u00e0 e della famiglia, dalla vita matrimoniale poligamica alla condizione della donna e ai conflitti generazionali tra gli anziani della tradizione e i giovani della modernit\u00e0, ma non mancano contaminazioni e sperimentazioni in certi casi molto efficaci. Lo spazio del villaggio e i problemi della vita rurale sono al centro di diversi capolavori del continente: \"Wend Kuuni\" (1982) e \"Rabi\" (1991) di Kabor\u00e9 ma anche \"Yaaba\" (1989) e \"Tilai\" (1990) di Ou\u00e9draogo, \"Mossane\" (1995) di Safi Faye, cos\u00ec come le dinamiche di vita nella realt\u00e0 urbana e le difficolt\u00e0 connesse sono affrontate da autori importanti, con risultati davvero considerevoli: \u00e8 il caso di film come \"Zan Boko\" (1988) di Kabor\u00e9 e \"Macadam Tribu\" (1996) di Laplaine. Pi\u00f9 raramente, incontriamo film di ispirazione religiosa, pur essendoci numerosissimi rimandi al sacro, alle sue forme e alle sue pratiche in riferimento al cristianesimo come ai culti tradizionali animisti; appare forse diversa la relazione con l'islamismo, soprattutto nelle aree dove esso esercita una notevole pressione sociale.\nIl rito d'iniziazione \u00e8 uno dei temi pi\u00f9 frequenti, a volte in accezione di viaggio personale e spirituale (\"Tiyabu-biru\", 1978 di Moussa Yoro Bathily), pi\u00f9 spesso in forma critica come in Semb\u00e8ne (\"Emitai\", 1971 e il recentissimo \"Moolaad\u00e9\") e in Ciss\u00e9 (\"Finy\u00e9\", 1982): questi autori, pur enfatizzando la potenzialit\u00e0 suggestiva delle pratiche tradizionali e dei comportamenti umani ad esse collegati, cercano di proporre una visione pi\u00f9 ampia della realt\u00e0. Una visione precisa e molto ironica del fanatismo religioso africano \u00e8 presente nel film dell'avoriano Gnoan M'Bala \"Au nom du Christ\" del 1993, in cui si mettono in scena i problemi legati alle sette religiose. Il tema della magia e della stregoneria \u00e8 presentato spesso in modo ambivalente dagli autori del cinema africano: lo stregone viene ridicolizzato, ridotto alla stregua del ciarlatano in \"Yaaba\" di Ou\u00e9draogo, del 1989, cos\u00ec come il suo potere sulla gente comune genera contrasti e litigi in \"Xala\" (1975) di Semb\u00e8ne, mentre in opere come \"Le medecin de Gafir\u00e9\" di Moustapha Diop del 1983, la figura dello stregone presenta una connotazione totalmente positiva e benefica, capace di trasformare la tradizione mettendola in relazione alla contemporaneit\u00e0.\nLa ricchezza e la complessit\u00e0 dei rituali africani \u00e8 un altro tema rinvenibile in moltissime opere a partire da \"Yeelen\" di Ciss\u00e9, del 1987, dedicato alla societ\u00e0 d'iniziazione Komo presso i Bambara, e a finire con un altro lavoro molto apprezzato, \"Ta Dona\" (1991) di Adama Drabo. Meno frequenti invece i film dedicati al tema dell'amore o a quello della morte.\nQuesta cinematografia si occupa molto del tema dell'identit\u00e0 e della nazionalit\u00e0, incorrendo spesso nella censura: \u00e8 il caso di \"Baara\" di Ciss\u00e9, \"R\u00e9ou-Takh\" (1972) di Traor\u00e9, \"Kaddu Beykat\" (1975) della Faye e i due film di Jean-Marie Teno \"Afrique, je te plumerai\" (1992) e \"La t\u00eate dans les nuages\" (1994), e sviluppa molteplici poetiche sul viaggio, inteso come viaggio iniziatico ma soprattutto viaggio d emigrazione dal villaggio alla citt\u00e0.\nLe immagini e i personaggi del cinema africano sono spesso ambivalenti, come si \u00e8 visto per il griot, lo stregone, l'uomo di potere, ma anche gli elementi della natura (acqua, vento, pioggia, alberi) vengono rappresentati in forma doppia ed in funzioni metaforiche.\nF\u00e9rid Boughedir ha individuato le \"grandi tendenze\" del cinema di autori africani che ha classificato come segue:\nAll'origine di queste cinque principali caratteristiche ci sarebbe l'eterna opposizione tradizione/modernit\u00e0 esplicitata nei contrasti villaggio/citt\u00e0, medicina moderna/medicina tradizionale, ecc. Alla prima tendenza fanno riferimento quei registi che si impegnano progressivamente a prendere in esame nei loro lavori i problemi sociali, politici ed economici in cui lo scontro tra vecchio e nuovo si manifesta come lotta per il potere. Si tratta di un cinema di denuncia che lotta contro l'oppressione risvegliando le singole coscienze degli spettatori. Boughedir cita in particolare l'opera di Semb\u00e8ne, di Hondo, di Traor\u00e9 e di Teno.\nGli autori dalla tendenza morale o moralistica descrivono duramente la realt\u00e0 in contrapposizione dell'Africa decolonizzata ed esprimono un favore nei confronti della tradizione, vista come guscio protettivo rispetto al mondo caotico e degenerato della modernit\u00e0: si tratta di film come \"F.V.V.A.\" (1972) di Alassane o Etoile noire (1976) di Maiga, mentre la tendenza narcisistica \u00e8 ascrivibile secondo il critico cinematografico ad autori che non prendono una posizione precisa e perpetuano la crisi dell'identit\u00e0 africana, senza spingere verso alcun cambiamento o trasformazione, come Pierre-Marie Dong (\"Le nouveau venu\" 1976) e Richard De Medeiros (\"Silence et feu de brousse\", 1972).\nUn cospicuo numero di autori si dedica invece alla tendenza culturale, traendo ispirazione dalle pratiche tradizionali e ai loro risvolti nella societ\u00e0 attuale. L'esponente pi\u00f9 autorevole di questa corrente \u00e8 Gaston Kabor\u00e9 che ritiene di non dover rimanere nostalgicamente legato al passato ma neanche di lasciarsi assorbire completamente dal moderno: \u00e8 nella via di mezzo in cui si recuperano gli elementi fondamentali della propria identit\u00e0 integrandoli con le nuove istanze vigenti che si pu\u00f2 sperare di progredire e di migliorare le situazioni contingenti dell'Africa.\nAllo stesso modo, Dikongue-Pipa proponeva gi\u00e0 nel 1976 in \"Muna Moto\" precisi gesti, oggetti e pratiche formali necessarie a mantenere saldo il culto degli antenati senza lasciare che fosse esso a sopprimere la vita delle donne. Alla tendenza culturale appartengono anche tutte le opere dedicate alla figura del griot o ad altri esponenti della tradizione, i film ispirati al mito e alle favole, quelli che descrivono i comportamenti, le aspirazioni e le idee delle persone comuni: si tratta di opere che esplorano diversi livelli di lettura e che non possono essere incasellate in maniera troppo schematica. Autori come Ou\u00e9draogo, Sissoko, Ciss\u00e9, Kabor\u00e9, Semb\u00e8ne, Mamb\u00e9ty presentano delle poetiche molte complesse e variegate, che si sviluppano nel tempo e dovrebbero essere trattate singolarmente.\nInfine, la tendenza commerciale poco sviluppata dalla cinematografia africana raggruppa film e video per il cinema ma anche prodotti televisivi e documentari esplicitamente a scopo d'intrattenimento come \"Cameroon Connection\" (1986) di Alphonse B\u00e9ni e \"L'app\u00e2t du gain\" (1981) di Jules Tackam. Secondo Boughedir, il cinema africano anglofono, in particolare quello della Nigeria e del Ghana, ha sviluppato questa corrente, segnando un profondo dislivello rispetto alle altre arti molto sviluppate e apprezzate come la letteratura, il teatro, la poesia, le arti figurative e la musica, eccezion fatta per il grande autore nigeriano Ola Balogun.\nCome nota acutamente Francesca Colais, nel cinema del continente africano manca quasi totalmente la figura dell'eroe d'azione: quest'assenza \u00e8 dovuta ad una caratteristica precisa del concetto di arte africana nella sua accezione pi\u00f9 ampia. Lo scopo ultimo di qualunque opera in questi contesti \u00e8 generalmente quello di trasmettere il patrimonio culturale a vantaggio della collettivit\u00e0. Come sottolinea Jacques Binet:\n\"\u201cGli individui sono raramente messi in vista; ci\u00f2 che conta \u00e8 la famiglia, il villaggio. Ciascuno deve imparare a piegarsi al gruppo, a rispettare il ruolo che gli viene assegnato. Per parte loro, i bambini sono educati a non compiacersi nell'individualismo, a comportarsi in funzione degli altri. Farsi notare, uscire dalla media \u00e8 mal visto e genera diffidenza. Tutto ci\u00f2 non favorisce certo la nascita dell'eroe.\u201d\"\nSoprattutto i cineasti della prima generazione hanno sempre dichiarato di voler promuovere attraverso la loro creativit\u00e0 una educazione critica delle masse, superando il limite determinato da questa impronta realistica e a volte di denuncia ma sviluppando contemporaneamente un cinema altamente dotato di senso estetico e formale. Kaninda considera in stretta relazione l'uso della figura eroica e la poetica ideologica dell'autore/regista: se c'\u00e8 conflitto tra i personaggi protagonisti e il gruppo, questo corrisponde ad una contestazione di chi \u00e8 dietro la camera da presa, al contrario se c'\u00e8 accordo tra i protagonisti e la societ\u00e0 in cui vivono, ci\u00f2 significa che anche il regista/autore ha una visione positiva della realt\u00e0. Inoltre, con le dovute eccezioni riscontrabili in alcuni film, Kaninda sottolinea il fatto che generalmente l'eroe rappresenta l'elemento sovversivo, mentre l'autorit\u00e0 politica e sociale \u00e8 all'interno del gruppo antagonista. Grande importanza \u00e8 accordata agli anziani, considerati i detentori del sapere e della saggezza perch\u00e9 pi\u00f9 vicini al mondo degli antenati rispetto ai giovani; il rapporto tra le classi d'et\u00e0 \u00e8 assai indagato dal cinema d'autore africano, pur essendo basato pi\u00f9 sul dialogo che sull'azione. A questo scopo, i cineasti africani elaborano una rappresentazione delle sedute sotto i grandi alberi in cui si incontrano vecchi e giovani utilizzando prevalentemente scene d'insieme e riducendo al minimo i movimenti della macchina da presa. \"Yaaba\" \u00e8 l'esempio principe: basato sulla storia del rapporto tra Bila e sua nonna, relegata ai margini della societ\u00e0, il film presenta la vita del villaggio tra le azioni rapide e veloci dei giovani come Bila e i movimenti lenti e morbidi della vecchia nonna. Gli anziani come fonte di riflessione e sapienza, sono i personaggi chiave nel cinema africano, attraverso d loro si muove il resto del mondo: quest'aspetto si riflette nella presenza molto diffusa di protagonisti collettivi come nel caso di \"Finzan\" (1989) di Sissoko o di \"Neria\" (1992) di Godwin Mawuru, in cui due donne rifiutano, una volta rimaste vedove, di sposare i fratelli dei loro mariti, e il film si sviluppa in maniera tale che i diritti delle protagoniste e delle donne in generale vengono via via percepiti come diritti del gruppo e della societ\u00e0 intera. I protagonisti collettivi sono ben rintracciabili anche nel film ad episodi \"Seye Seyeti\" (1998) di Safi Faye, in \"Jom\" di Makharam e in \"De Ouaga a Douala en passant pour Paris\" (1987) di Teno, in cui i protagonisti sono gli africani di oggi, dai colti e intellettuali che si incontrano nei caff\u00e8 parigini a parlare di un'Africa lontana e vaga, a quelli che vivono a Yaound\u00e9 o in Sudafrica, ai vecchi di villaggio che fabbricano a mano le loro calebasse. La positivit\u00e0 o negativit\u00e0 di un personaggio \u00e8 difficilmente comprensibile dalle caratteristiche fisiche: il cinema africano si basa prevalentemente su ci\u00f2 che i personaggi fanno. Questo porta lo spettatore a identificare come protagonista ora l'uno ora l'altro, il che permette a questi autori di presentare una comunit\u00e0 che agisce, pi\u00f9 che il singolo dominante sul resto della societ\u00e0. Un'altra grande \u201cassenza\u201d nel cinema africano \u00e8 costituita dalla mancanza di suspense. L'osservazione \u00e8 stata elaborata da Pierre Haffner che analizza due opere rilevanti a questo proposito: \"Guelwaar\" di Semb\u00e8ne e il gi\u00e0 citato \"Neria\". Quest'ultimo racconta le vicende di una donna rimasta vedova che rifiuta la tradizione culturale per cui dovrebbe sposare il fratello maggiore del marito, cui spetterebbero anche tutti i beni. Neria non rivendica suoi diritti attraverso azioni ad effetto in cui si verificano trappole o prove da superare, come sarebbe comune nella tradizione cinematografica occidentale: al contrario, la sua vittoria si realizza semplicemente attraverso i fatti, le azioni mai spettacolari ma concrete e dirette. Nel caso di \"Guelwaar\", invece, che rappresenta una delle opere pi\u00f9 mature del regista senegalese, il protagonista, che \u00e8 figlio di Guelwaar ormai scomparso, dopo una dura lotta per l'indipendenza del suo paese viene coinvolto in un affare molto complesso e losco che sar\u00e0 risolto solo grazie all'intervento della polizia. Lo spettatore non \u00e8 portato quindi ad immedesimarsi nel protagonista, che \u00e8 solo il tramite per mezzo del quale si realizza una giustizia pi\u00f9 grande. Lo stesso discorso pu\u00f2 essere applicato a \"Sankofa\" di Gerima: la storia della deportazione viene narrata per creare nello spettatore un coinvolgimento emotivo pi\u00f9 che una tensione sull'azione.\nGli ultimi sviluppi.\nL'arte di arrangiarsi che Semb\u00e8ne defin\u00ec \"m\u00e9gotage\" pi\u00f9 di trent'anni fa \u00e8 ancora molto importante, se non fondamentale, per il cinema nel continente africano.\nIl problema \u00e8 di natura economica ma non solo; spesso le produzioni nazionali usufruiscono del sostegno di case di produzione e distribuzione internazionali che condizionano certamente i risultati di diffusione e fruizione da parte del pubblico africano, soprattutto per quanto riguarda le opere dei registi delle ultime generazioni. Le difficolt\u00e0 del cinema in Africa sono testimoniate dalle esperienze di Ciss\u00e9 e di Djingarey, per citare i casi pi\u00f9 noti. Dei 149 film presentati al Fespaco nel 1995, solo due sono stati proiettati in festival importanti al di fuori del continente: \"Le cri du coeur\" di Idrissa Ou\u00e9draogo e \"Le Grand Blanc de Lambar\u00e9n\u00e9\" di Bassek Ba Kobhio.\nBoughedir ha sottolineato come le richieste e le necessit\u00e0 dei cineasti africani siano state molto presto dimenticate e di come la diffusione della televisione costituisca un pericolo ulteriore per queste cinematografie, come era gi\u00e0 emerso durante il seminario di Niamey.\nUn aspetto nuovo e ancora poco trattato del cinema africano riguarda gli autori della diaspora nera nei Caraibi e nel Pacifico e le sempre pi\u00f9 numerose presenze afro-americane. Dal 1992, Los Angeles ospita uno dei Festival Internazionali pi\u00f9 importanti di questo cinema ed \u00e8 proprio in queste occasioni che sta emergendo sempre pi\u00f9 chiaramente il senso di appartenenza culturale ad un cinema panafricano mondiale. Nell'edizione del 1995 del Festival d'Afrique di Bruxelles \u00e8 stato addirittura presentato il cinema della Papua Nuova Guinea, associato a quello africano per le caratteristiche sociali e culturali emerse dall'elaborazione critica: la questione del cinema panafricano richiede un'analisi molto pi\u00f9 precisa e dattagliata in relazione al macrofenomeno del Panafricanismo e alla sua diffusione nei Caraibi e nelle isole del Pacifico.\nDalla fine degli anni novanta, il rapporto qualit\u00e0-quantit\u00e0 della distribuzione cinematografica tra area francofona e area anglofona \u00e8 di circa tre quarti delle produzioni a favore della prima; un caso a parte \u00e8 costituito dalla Nigeria, in cui la distribuzione \u00e8 nelle mani di case soprattutto statunitensi e libanesi, mentre i paesi dell'area lusofona stentano ancora ad incrementare le loro produzioni.\nL'ormai cinquantenne cinema africano ha visto svilupparsi negli ultimissimi anni quelle tendenze gi\u00e0 affermate: l'istanza dominante resta infatti quella dell'ambientazione urbana, cui si lega il tema dell'identit\u00e0, che \u00e8 ancora al centro di molte opere importanti.\nNel 1998 \u00e8 morto uno dei geni assoluti del cinema africano, Djibril Diop Mamb\u00e9ty che impieg\u00f2 ben 19 anni per completare il suo lungometraggio \"Hy\u00e8nes\" e che negli ultimi tempi aveva realizzato alcune opere davvero significative: \"Le franc\" del 1995 e \"La petite vendeuse de soleil\" del '98 fanno parte di una trilogia sulla gente comune rimasta incompiuta. Nel 2007 se n'\u00e8 poi andato Ousmane Semb\u00e8ne: la sua ultima opera, \"Moolaad\u00e9\", nel 2004 fu l'unico film dell'Africa sub-sahariana selezionato al festival di Cannes. Continua invece l'attivit\u00e0 cinematografica di grandi nomi della cinematografia africana come Kabor\u00e9 (\"Buud Yam\", 1997), Ou\u00e9draogo (\"Kini&amp;Adams\", 1997), Ciss\u00e9 (\"Waati\" uscito a Cannes nel 1995), Med Hondo (\"Watani\", 1997) e Sissoko (\"Guimba\", 1995), mentre si sta affermando una cinematografia africana al femminile, dalla regista senegalese Safi Faye (\"Mossane\" \u00e8 del 1996) a Sarah Maldoror che realizza il suo ultimo film-documentario nel 1995 (\"L\u00e9on G. Damas\") al giovane Flora Gomes, praticamente l'unico esponente del cinema in Guinea-Bissau (\"Po di sangui\", 1996) e alla scrittrice Tsitsi Dangarembga che ha partecipato all'edizione del 1996 del Fespaco con \"Everyone's child\". Questa tendenza \u00e8 stata istituzionalizzata gi\u00e0 nel '91 con la creazione in Burkina Faso dell\"'UNAFIB\" (Unione Nazionale delle Donne Professioniste dell'Immagine). La produzione al femminile riguarda soprattutto video e cortometraggi, come sta emergendo dalle edizioni di Festival del Cinema africano degli ultimi anni. Sono considerate particolarmente promettenti registe come Val\u00e9rie Kabor\u00e9 (\"Kado ou la bonne \u00e0 tout faire\", 1997) e Martine Ilboudo Cond\u00e9 (\"Un cri dans le Sahel\", 1994 \"Le chant des fusils\" 2000), Paola Zerman che promuove film sulla cultura e musica di Cabo verde. "}
{"id": "1202307", "revid": "599013", "url": "https://it.wikipedia.org/wiki?curid=1202307", "title": "Guy Delisle", "text": "Biografia.\nDopo aver studiato al Sheridan College di Toronto ha lavorato in vari studi di animazione in Canada, Francia, Germania, Cina e Corea del Nord, tra cui il Cin\u00e9Groupe di Montr\u00e9al.\nLe esperienze di lavoro di Delisle in Asia sono raccontate in tre graphic novel, ovvero \"Shenzhen\" (2001), \"Pyongyang\" (2003) e \"Cronache Birmane\" (2007) da lui scritti e disegnati, considerate le sue opere pi\u00f9 importanti. Nel 2012 il suo \"Cronache di Gerusalemme\" vince il Fauve d'or al Festival international de la bande dessin\u00e9e d'Angoul\u00eame come miglior opera."}
{"id": "1202309", "revid": "287204", "url": "https://it.wikipedia.org/wiki?curid=1202309", "title": "Cinema in Africa", "text": "NellAfrica subsahariana la cinematografia \u00e8 stata presente, come fenomeno sociale, culturale ed economico, fin dagli albori del cinema. Le prime sale cinematografiche furono realizzate nei primi decenni del XX secolo (sostanzialmente nello stesso periodo in cui nascevano in Europa). Inoltre, l'Africa divenne molto presto anche una ambientazione apprezzata dai cineasti europei e statunitensi. Un vero e proprio cinema africano inizi\u00f2 a svilupparsi solo pi\u00f9 tardi, a partire dagli anni cinquanta.\nL'invenzione del cinema.\nL'invenzione del cinema fu portata in Africa fin dai suoi albori. Nel 1895 fu presentato al Grand Hotel di Johannesburg il cinetoscopio di Edison. L'anno seguente, un illusionista portava in Sudafrica un bioscopio proveniente dall'Alhambra Palace di Londra (ancora oggi, \u00e8 diffuso in alcune zone del Sudafrica il termine \"bioscopio\" per riferirsi alle sale cinematografiche). Sempre nel 1896, all'Empire Theatre di Johannesburg, Robert William Paul fece una dimostrazione del proprio teatrografo; questo evento viene ricordato come la prima proiezione cinematografia nell'Africa subsahariana. Pochi anni dopo, nel 1905, si tenne la prima proiezione della storia dell'Africa occidentale, a Dakar.\nFra le prime riprese cinematografiche in Africa si possono ricordare quelle che documentarono gli ultimi anni delle guerre boere, fino alla presa di Pretoria, alla fine del XIX secolo; gi\u00e0 da pochi anni dopo, comunque, l'Africa inizi\u00f2 a essere utilizzata come ambientazione per molti film non documentaristici.\nL'Africa come ambientazione esotica.\nNei primi decenni del cinema, l'Africa rappresentava lo scenario privilegiato per comunicare il senso dell'esotico e del selvaggio. La realt\u00e0 africana era tipicamente rappresentata secondo lo stereotipo coloniale: natura lussureggiante e neri come fedeli e sottomessi servitori dell'uomo bianco. Jean Rouch identifica la primissima produzione filmica nel continente africano (a cui si riferisce con l'aggettivo \"esotica\") con la trasposizione filmica degli schemi tradizionali della letteratura coloniale, in cui l'ambientazione tende sostanzialmente a creare un effetto di spaesamento. Dei film realizzati dai pionieri M\u00e9li\u00e8rs e Path\u00e9 nei primi anni venti si sa ben poco, ma le informazioni tratte dai cataloghi suggeriscono che esse fossero fortemente influenzate dagli stereotipi dell'epoca e tendessero a rappresentare il nero come selvaggio (o addirittura cannibale), primitivo e in alcuni casi anche grottesco e buffo. Rouch identifica nel film \"La croisi\u00e8re noire\" di L\u00e9on Poirier un riferimento per analizzare l'approccio della cinematografia francese alla rappresentazione dell'Africa subsahariana. Il film, girato fra l'ottobre del 1924 e il giugno del 1925, documenta la prima traversata dell'Africa in automobile da nord a sud; pur essendo centrato sull'avventura automobilistica, il film \u00e8 ricco di sequenze in cui l'ambientazione viene ripresa e fotografata con cura.\nQuesto approccio alla rappresentazione dell'Africa viene concettualmente proseguito anche in un vastissimo corpus di cinematografia soprattutto statunitense di cui i film di Tarzan sono un esempio paradigmatico. Questo genere di cinematografia insiste sullo stereotipo del selvaggio, enfatizzando temi e immagini come quello del presunto cannibalismo, i balli degli stregoni in costume, e via dicendo.\nIl cinema educativo coloniale.\nNei primi decenni del XX secolo ebbe luogo in Europa e in Nordamerica un vasto dibattito sulle possibilit\u00e0 offerte dal cinema come strumento di educazione e istruzione per i giovani. Nel mondo coloniale, questa idea prese forma nella realizzazione di film pensati per educare le popolazioni locali. Uno degli esempi pi\u00f9 noti in questo senso fu il BEKE (Bantu Educational Kinema Experiment, \"esperimento di cinema educativo per i bantu\"), che venne sviluppato fra il 1935 e il 1937 nelle colonie britanniche dell'Africa orientale e meridionale. Il BEKE port\u00f2 alla realizzazione di un certo numero di film educativi che si proponevano di comunicare fondamentali principi di igiene e morale alle masse delle campagne africane. Fra i numerosi esempi di cinematografia di questo genere si pu\u00f2 citare il film \"Two Brothers\" realizzato dalla Croce Rossa sudafricana allo scopo di combattere la diffusione delle malattie veneree; il film, tra l'altro, era deliberatamente progettato per incutere nel pubblico il terrore per il trattamento medico della sifilide, evidentemente nell'intento di favorire il diffondersi delle misure di prevenzione. Questo corpus cinematografico \u00e8 in generale caratterizzato da riprese e sceneggiatura di livello modesto, adatte a essere comprese dalle masse incolte; un clich\u00e9 comune era quello di usare due protagonisti, uno stupido (che si comportava male e ne pagava le conseguenze) e uno saggio (a cui succedeva l'opposto). Quasi sempre si tratta di film privi di sonoro o comunque senza dialoghi, cosa che era spesso dovuta alla difficolt\u00e0 di gestire le realt\u00e0 multilinguistiche delle colonie africane.\nStrettamente correlato all'uso del cinema a scopo \"educativo\" c'\u00e8 l'uso intenzionale del cinema come strumento di propaganda, che fu per esempio teorizzato E. G. Malherbe, capo dell'intelligence militare del Sudafrica negli anni quaranta.\nLa filmografia documentaristica.\nIn seguito alla diffusione delle esposizioni coloniali e dell'interesse per l'esotico da parte di musei, istituti di ricerca e teatri nazionali, emersero gradualmente connotazioni differenziate per le culture dell'Africa, dell'Asia e dell'America latina. Un maggiore interesse per le caratteristiche naturali specifiche dell'Africa emerge gi\u00e0 nei due successivi lavori di Poirier, girati nell'intervallo fra la prima e la seconda guerra mondiale: \"Cain\", ambientato in Madagascar, e \"L'homme du Niger\", realizzato insieme a Harry Baur nel delta del Niger, vicino alla citt\u00e0 di S\u00e9gou (Mali). Un altro film documentaristico dell'epoca, ancora incentrato sulla rappresentazione del paesaggio naturale, fu realizzato da Marc All\u00e9gret accompagnando Andr\u00e9 Gide nel celebre viaggio in Congo.\nSoprattutto dopo la seconda guerra mondiale e con l'inizio o la preparazione della decolonizzazione, la produzione documentaristica sull'Africa ha iniziato a focalizzare la propria attenzione sui popoli e le culture, con elementi di studio etnografico e antropologico. Un esponente estremamente rappresentativo di questa nuova tendenza \u00e8 il francese Jean Rouch.\nIl cinema etnografico francese.\nIl clima favorito dalle prime esposizioni coloniali e dall'allora vigente paradigma evolutivo caratterizza la nascita del cinema etnografico. Le prime immagini definibili come antropologiche, legate all'Africa sub-sahariana, anticipano addirittura la nascita ufficiale del cinema ad opera dei Lumi\u00e8re (28 dicembre 1895): un altro francese infatti, il medico Felix Louis Regnault, nella primavera di quello stesso anno, realizz\u00f2 alcune riprese con un apparecchio cronofotografico durante la celebre Esposizioni coloniali|Esposizione etnografica dell'Africa occidentale di Parigi. L'utilizzo di questo strumento, capace di scattare diverse immagini in sequenza ma non di restituirne l'illusione di movimento, consentiva di separare nettamente i fotogrammi e risult\u00f2 come un ulteriore supporto alla classificazione di tipologie umane, gi\u00e0 avviata dalla fotografia antropometrica della seconda met\u00e0 del XIX secolo. Sebbene il concetto di razza non sia mai stato convalidato scientificamente, questa produzione di immagini ha indubbiamente dato luogo ad una percezione comune sempre pi\u00f9 diffusa di una diversit\u00e0 biologica, dunque intrinseca tra gli esseri umani. Il ruolo svolto dalle Esposizioni universali nella costruzione di questa percezione \u00e8 stato fondamentale: attraverso il cinema, le mostre, le riviste illustrate e le mises en sc\u00e9ne spettacolari si diffuse rapidamente e su vasta scala una vera e propria \u201ciconografia del selvaggio\u201d, rappresentato quasi sempre nudo o con i soli genitali coperti in ambientazioni scenografiche naturalistiche e posticce. L'influenza di Regnault pass\u00f2 anche attraverso l'impostazione teorica e metodologica del cinema etnografico e della conservazione visiva delle culture attraverso i suoi mezzi, influenza che perdurer\u00e0 almeno sino agli anni settanta del secolo scorso. L'antropologia francese esordisce nel panorama del cinema etnografico con l'opera di Griaule e dei suoi collaboratori (Michel Leiris in particolare per la raccolta di immagini statiche ed in movimento) sulla popolazione Dogon del Mali, nell'ambito della spedizione Dakar-Gibuti: \"Au pays Dogon\" e \"Sous les masques noirs\" raccontano alcuni aspetti della vita quotidiana, dai saperi tecnici alle pratiche religiose e il secondo lavoro in particolare si concentra sui rituali funerari e sugli usi simbolici delle maschere in uno dei villaggi della falesia di Bandiagara.\nNel 1936, Jean D'Esme girava nelle regioni orientali del Niger \"La Grande carovane\", documentario etnografico che narra del viaggio di una carovana verso le miniere di sale di Bilma. Dello stesso anno, il documentario di G. H. Blanchon girato in Guinea, dal titolo \"Coulibaly \u00e0 l'aventure\": il fenomeno che si vuole descrivere \u00e8 quello delle migrazioni giovanili dall'entroterra verso le citt\u00e0 della costa, certamente uno dei pi\u00f9 rilevanti in molte regioni dell'Africa occidentale sub-sahariana.\nA partire dal secondo dopoguerra, la produzione di cinema etnografico in tutto il continente ha un forte incremento: lo sviluppo di una tecnologia pi\u00f9 maneggevole e sofisticata, soprattutto per quanto riguarda l'aspetto sonoro, favorisce diverse sperimentazioni in cui fiction, descrizione etnografica e documentario si contaminano.\nIl primo film del periodo \u00e8 probabilmente \"Paysans noirs\" di Georges R\u00e9gnier: la storia non \u00e8 cambiata molto, si narra di una popolazione dell'Alto Volta (attuale Burkina Faso) che subisce da sempre l'oppressione del despota locale e solo grazie all'intervento dell'amministrazione coloniale conosce un po' di pace e di benessere. L'aspetto rilevante di quest'opera non \u00e8 evidentemente nei contenuti ma nel fatto di essere stata realizzata completamente in Africa e di aver dato presenza scenica alle societ\u00e0 e alle relazioni umane. Un altro esempio, potremmo dire opposto, dello stesso periodo in cui invece \u00e8 il contenuto ad apportare un carattere innovativo \u00e8 \"Le Sorcier noir\" di Thorold Dickinson, girato interamente negli studi di Londra sul tema dell'incontro/confronto tra cultura europea e cultura africana.\nI lavori strettamente etnografici del periodo, come \"Ruanda\" e \"Fete chez les Hamba\" di Luc de Heusch, entrambi del 1955, danno vita a quel filone rappresentativo che si modella a partire dalla scrittura etnografica delle monografie inaugurata da Edward Evan Evans-Pritchard e in voga all'epoca. Nel primo lavoro si propone una lettura delle strutture di parentela presso i Tutsi del Ruanda e nel secondo si descrivono le problematiche sociali legate alle discendenze e ai lignaggi presso gli Hamba del Kasai, (ex Zaire).\nIn questi anni, il numero di film girati in Africa aumenta vertiginosamente Andr\u00e9 Leroi-Gourhan e Jean Rouch fondano il Comitato del Film Etnografico al fine di tenere corsi di specializzazione ai tecnici cinematografici e agli etnografi e promuovere la ricerca.\nDalla seconda met\u00e0 degli anni cinquanta, Rouch si contraddistinguer\u00e0 senz'altro per il suo particolarissimo contributo allo sviluppo dell'antropologia visuale e per l'originalit\u00e0 del suo sguardo sulle realt\u00e0 africane della decolonizzazione.\nIl cinema d'autore in Africa: Appunti per un'Orestiade africana di Pier Paolo Pasolini..\nIl continente africano \u00e8 stato ed \u00e8 tuttora molto utilizzato come scenario cinematografico per le sue peculiari caratteristiche fisiche, paesaggistiche, faunistiche e vegetali nonch\u00e9 per le popolazioni che lo abitano e che lo rappresentano: un esempio italiano di questa produzione in Africa e sull'Africa consiste in un \u201cesperimento cinematografico\u201d ad opera di Pier Paolo Pasolini che sceglie il preciso contesto storico dell'indipendenza dalle principali potenze coloniali europee (post 1959/60), come perfetta location per realizzare il secondo, cronologicamente, dei film dedicati ai tre grandi eroi mitici del mondo greco antico: Edipo, Medea e per l'appunto Oreste. Pasolini visita alcune regioni dell'Africa centrale dei Grandi Laghi e legge nella realt\u00e0 che incontra una permanenza dell'antico mondo greco.\nIl documentario propedeutico al \u201cfilm da farsi\u201d, che si potrebbe definire come un vero e proprio taccuino d'immagini in movimento, consiste di tre diversi tipi di materiale filmico: il primo \u00e8 a tutti gli effetti un documentario di viaggio, girato durante due soggiorni in Uganda e Tanzania rispettivamente nel dicembre del 1968 e nel febbraio del '69 completato da alcuni cinegiornali della guerra in Biafra (1967/69); l'obiettivo era quello di rintracciare i luoghi, i volti, gli oggetti per la trasposizione cinematografica dell'Orestea di Eschilo; il secondo girato riprende il dibattito/confronto tra Pasolini ed alcuni studenti africani dell'Universit\u00e0 \u201cLa Sapienza\u201d di Roma sull'idea stessa di ambientazione per la tragedia eschilea e sui risvolti delle vicende africane post-coloniali, mentre il terzo rappresenta una sorta di variazione sul tema e consiste in una jazz-session eseguita da Yvonne Murray e Archie Savage al FolkStudio di Roma.\n\"Appunti per un'Orestiade africana\" costituisce dunque l'ultimo assemblaggio sperimentale pasoliniano sul materiale raccolto a partire dal 1959, anno della prima traduzione per la messinscena con Vittorio Gassman al Teatro greco, di Siracusa nella primavera del 1960, fino all'ultimo montaggio del '70 e alla prima proiezione a Venezia, il 1\u00ba settembre del 1973, nel corso delle \"Giornate del cinema italiano\".\nA differenza degli altri due progetti sul mito del mondo greco arcaico, s'interrompe, in questo specifico caso, la realizzazione del film vero e proprio anche se l'indagine visiva e antropologica avviata continuer\u00e0 ad avere eco anche nei lavori successivi, in particolare in \"Medea\" (\"1971\") e ne \"Il fiore delle mille e una notte\" (1974); cos\u00ec come s'interrompe anche quel progetto di maggior respiro per un \u201cpoema sul Terzo Mondo\u201d che avrebbe riguardato Africa, \"India\", \"Paesi Arabi\", Sud America e ghetti afro-americani.\nNegli \"Appunti per un'Orestiade africana\" ci imbattiamo in immagini fortemente contrastanti. Dopo la rassegna di volti alla ricerca dei personaggi principali (Agamennone, Pilade, Clitemnestra, Elettra, Oreste) e l'attribuzione del valore \u201cpopolare\u201d al ruolo del coro, sottolineata dalle riprese della \u201c\"gente colta nel suo daffare quotidiano, nella sua umile vita di ogni giorno\u201d\" - dice Pasolini nel commento audio - si spalanca un silenzio imbarazzante e veniamo trasportati a Roma, in un'aula universitaria dove alcuni studenti d'origine africana discutono con il poeta/regista delle immagini viste e, in generale, di tutta l'operazione sincretica di ambientazione e rivisitazione. Le reazioni degli astanti appaiono piuttosto scettiche e solo pochi prendono la parola. Pasolini spiega qual \u00e8 stato il suo percorso e in che modo ha rinvenuto delle analogie tra la due situazioni ma non sembra essere estremamente compreso se non da un giovane che sostiene l'ambientazione temporale all'alba dell'indipendenza degli stati africani (1959 in poi). Ancora un brusco passaggio e torniamo in Africa, questa volta alla ricerca di coloro che danno vita e senso alla tragedia eschilea: le Erinni, divinit\u00e0 ancestrali alla ricerca furiosa di Oreste, \"\u201cirrapresentabili sotto l'aspetto umano\u201d\" non possono che essere rese attraverso ci\u00f2 che pi\u00f9 colpisce l'occhio dello straniero occidentale in Africa, secondo Pasolini: la smisurata e prorompente forza della natura. Saranno allora gli enormi manghi e baobab scossi dal vento ad evocare le Furie archetipali.\nL'intento pasoliniano di utilizzare quanto pi\u00f9 possibile i linguaggi non-verbali al fine di creare nello spettatore una partecipazione suggestiva \u00e8 evidente tanto nelle musiche quanto nella ricerca delle danze e dei movimenti, scelti per questi \"Appunti\"; il brano del musicista jazz Gato Barbieri, in versione strumentale, risuona sin dalle prime sequenze, mentre scorrono le immagini della quotidianit\u00e0 africana e il regista espone brevemente la trama dell'Orestea di Eschilo;prosegue, accompagnando i momenti salienti del percorso d'indagine, per tutto il girato alla ricerca dei volti delle donne africane, possibili interpreti dei personaggi di Clitennestra, Elettra e Cassandra e ancora nel gi\u00e0 citato passaggio in cui Pasolini, dopo il confronto con gli studenti africani, si accorge di quanto siano potenti e rappresentativi quegli elementi della natura nel trasporre l'arcaicit\u00e0 e la furia vendicativa delle Erinni.\nIl momento della jazz-session, apparentemente dissonante rispetto al resto, va inteso in realt\u00e0 come ulteriore rappresentazione dello stato di trasformazione e cambiamento; secondo questo principio, andrebbe interpretato anche il canto rivoluzionario russo che compare a pi\u00f9 riprese sulle immagini girate presso le rive del lago Vittoria, dove inizia la ricerca dei volti e delle fisicit\u00e0 adatte a rendere i personaggi del coro e che accompagna le immagini girate sul traghetto che attraversa il lago Vittoria, tra contadini che si recano al mercato e operai, cos\u00ec come segue il momento in cui il regista, diretto a Kigoma, attraversa i luoghi e gli spazi, selezionandone alcuni in cui ambientare il futuro film (i mercati assolati di due cittadine incontrate sulla strada). Ancora, il brano presenzia le sequenze della gestualit\u00e0 quotidiana di donne che portano pesanti catini d'acqua, bambini, giovani venditrici, benzinai, sarti, barbieri, insomma quel mentre di vita comune \"dove, come in tutto il mondo\" \u2013 commenta amorevolmente il regista \u2013 \"si fanno grandi chiacchiere\"; accompagna l'uscita delle operaie da una fabbrica di Dar es Salaam per poi progressivamente defluire dapprima nelle riprese in una scuola vicino a Kigoma e infine nell'episodio in cui Pasolini dichiara di voler rendere le prime elezioni della storia occidentale istituite da Atena attraverso le prime elezioni dell'Africa indipendente, straordinariamente evocate sullo schermo mediante le immagini del tribunale di Dar es Salaam. Il canto rivoluzionario russo si sospende e lascia spazio alle danze wa-gogo eseguite per strada da alcuni giovani; lo ritroveremo nella sequenza finale del documentario, mentre la cinepresa immagazzina la dura realt\u00e0 quotidiana di contadini intenti a coltivare i campi sotto l'impietoso sole equatoriale; ed ecco che arriva perci\u00f2, disincantato e acuto, lo sguardo del poeta regista che, dopo aver annunciato che \"la conclusione ultima non c'\u00e8, \u00e8 sospesa\", ci lascia con quest'ultima affermazione:\n\"\u201cUna nuova nazione \u00e8 nata, i suoi problemi sono infiniti, ma i problemi non si risolvono, si vivono. E la vita \u00e8 lenta. Il procedere verso il futuro non ha soluzione di continuit\u00e0. Il lavoro di un popolo non conosce n\u00e9 retorica n\u00e9 indugio. Il suo futuro \u00e8 nella sua ansia di futuro; e la sua ansia \u00e8 una grande pazienza.\u201d\""}
{"id": "1202326", "revid": "1442080", "url": "https://it.wikipedia.org/wiki?curid=1202326", "title": "Classi di stabilit\u00e0 atmosferica", "text": "Le classi di stabilit\u00e0 atmosferica sono un metodo di classificazione della stabilit\u00e0 atmosferica creato da Frank Pasquill nel 1961. Questo metodo \u00e8 il pi\u00f9 vecchio e, per molti anni, il pi\u00f9 comunemente usato per suddividere in categorie la turbolenza atmosferica. La turbolenza atmosferica viene suddivisa in sei categorie di stabilit\u00e0 chiamate A, B, C, D, E e F, dove la categoria A \u00e8 la pi\u00f9 instabile e la categoria F identifica la pi\u00f9 stabile (o meno turbolenta). \nDi seguito, la tabella 1 elenca i sei codici categoria e la tabella 2 fornisce le circostanze meteorologiche che definiscono ogni codice categoria. Per la dispersione dell'aria che modella le esercitazioni, gli stati di stabilit\u00e0 doppia classifica come A - B, B - C e C - la D pu\u00f2 essere considerata come la B, la C e D rispettivamente.\n Tabella 1: Classi di stabilit\u00e0 atmosferica di Pasquill\n Tabella 2: condizioni meteorologiche che definiscono le classi di stabilit\u00e0 atmosferica di Pasquill"}
{"id": "1202328", "revid": "399", "url": "https://it.wikipedia.org/wiki?curid=1202328", "title": "Pasquill", "text": ""}
{"id": "1202329", "revid": "339392", "url": "https://it.wikipedia.org/wiki?curid=1202329", "title": "Barrington Bayley", "text": ""}
{"id": "1202333", "revid": "122852820", "url": "https://it.wikipedia.org/wiki?curid=1202333", "title": "Lancetta", "text": "La lancetta o sfera \u00e8 una piccola asticciola che si trova all'interno del quadrante di un orologio meccanico e ruota intorno ad un perno centrale in senso orario.\nIn altri strumenti di misura si parla pi\u00f9 propriamente di ago (ad esempio ago magnetico).\nIl termine lancetta deriva dal latino lancea, nel senso di arnese tagliente.\nNegli orologi, sono prevalentemente utilizzate con tre scopi:\nEsistono anche cronografi o altre tipologie di orologi che le sfruttano per ulteriori frazioni di secondo."}
{"id": "1202334", "revid": "484362", "url": "https://it.wikipedia.org/wiki?curid=1202334", "title": "Stadio di Mestalla", "text": "Lo Stadio di Mestalla (sp. \"Estadio de Mestalla\"), spesso solo Mestalla, \u00e8 uno stadio di calcio di Valencia, in Spagna. Costruito nel 1923, \u00e8 il pi\u00f9 antico stadio spagnolo. Ha una capienza di posti e ospita le partite casalinghe del Valencia Club de F\u00fatbol.\nIl nome deriva dall'omonimo torrente che scorre ancora oggi sotto la struttura dello stadio e in tutto il quartiere. Il proprietario \u00e8 la principale squadra locale, il Valencia CF, che vi disputa le sue gare interne in campionato, Coppa del Re e coppe europee.\nLo stadio ha ospitato le partite del campionato mondiale del 1982 della nazionale spagnola contro Honduras, Jugoslavia e Irlanda del Nord, durante la prima fase a gironi, e alcune finali della Coppa del Re, tra cui quella del 2010-2011 tra Barcellona e Real Madrid. Durante la presidenza di Luis Casanova lo stadio fu rinominato \"Estadio Luis Casanova\", ma nel 1994 \u00e8 tornato a chiamarsi Mestalla.\nStoria.\nL'impianto fu inaugurato il 20 maggio 1923 in occasione di un'amichevole tra e , le due principali squadre della citt\u00e0 di Valencia. Aveva una capienza di posti, portata a quattro anni dopo. Durante la guerra civile spagnola fu usato come campo di assembramento e deposito. Seriamente danneggiato dal conflitto, mantenne poi solo la struttura esterna.\nNegli anni '50 del XX secolo, sotto la presidenza di Luis Casanova Giner, il Mestalla fu rinnovato. Il 7 luglio 1950 fu approvato l'accordo di ampliamento dell'impianto: i lavori, diretti da Salvador Pascual con costruzione supervisionata da Jos\u00e9 Tormo Valero, resero necessario un prestito concesso dal Banco Hipotecario e la vendita di 15 anni di obbligazioni. Decisivo il ruolo giocato da Santiago Bernab\u00e9u. Il nuovo Mestalla, costato 18 milioni di euro, divenne uno stadio capace di contenere spettatori.\nLa terribile alluvione del 14 ottobre 1957, causata dall'esondazione del fiume Turia, caus\u00f2 seri danni agli impianti di illuminazione e idrico della struttura, oltre che ai seggiolini, agli uffici e agli spogliatoi. Con alcune migliorie quali l'aggiunta di luci artificiali, inaugurate il 17 marzo 1959, l'impianto torn\u00f2 operativo nel 1959, in occasione dell'amichevole tra Valencia e , vinta per 2-1 dai locali, in occasione delle festivit\u00e0 delle Fallas.\nIl 23 agosto 1969, su proposta del presidente Julio de Miguel approvata dai soci del Valencia, lo stadio cambi\u00f2 nome in \"Estadio Luis Casanova\" in onore di Luis Casanova Giner, ex presidente del Valencia CF.\nNel 1972 presso lo stadio fu inaugurata la nuova sede sociale del Valencia CF, situata nella parte posteriore della gradinata centrale. Tra la fine degli anni '70 e i primi '80 l'impianto fu ammodernato per ospitare alcune partite del , in programma in Spagna. Lo Stadio Luis Casanova fu sede dei tre incontri che la disput\u00f2 nella prima fase, contro , e .\nLa prima finale di Coppa del Re disputata nello stadio fu quella del 1989-1990 tra e , vinta dai catalani per 2-0.\nNel 1992 lo Stadio Luis Casanova fu una delle quattro sedi del torneo calcistico dell'Olimpiade del 1992. Come avvenuto per il mondiale di dieci anni prima, lo stadio valenciano ospit\u00f2 le partite della nazionale olimpica spagnola, contro Colombia, Egitto e Qatar, oltre ai match del gruppo C Marocco-Corea del Sud, Paraguay-Corea del Sud e Paraguay-Marocco, il quarto di finale tra Spagna e Italia e la semifinale tra Spagna e Ghana.\nIl 26 giugno 1993 l'impianto fu teatro di un'altra finale di Coppa del Re, quella vinta dal Real Madrid per 2-0 contro il .\nIl 6 novembre 1994 lo Stadio Luis Casanova torn\u00f2 ufficialmente al nome originario di Stadio di Mestalla, dopo che a febbraio lo stesso Luis Casanova aveva scritto a Francisco Roig, presidente del Valencia in carica, dicendosi egli stesso favorevole all'ipotesi di ripristinare il nome iniziale.\nIl 29 aprile 1998 fu sede per la terza volta della finale di Coppa del Re, vinta ai tiri di rigore dal Barcellona contro il dopo l'1-1 dei tempi supplementari.\nDal 1998 al 2001, su progetto del presidente Francisco Roig, lo stadio fu rinnovato con l'idea di portarlo a posti a sedere, ma i lavori si fermarono a 52.500 posti perch\u00e9 un ulteriore ampliamento fu giudicato illegale dal tribunale spagnolo.\nNel marzo del 1999 al Mestalla la Spagna sconfisse per 9-0 l' in una storica partita di qualificazione al .\nIl 27 maggio 2000 ebbe luogo nello stadio la finale di Coppa del Re tra e , vinta dai primi per 2-1.\nIl 13 maggio 2009 l'impianto fu sede della sua ottava finale di coppa nazionale, quella vinta dal Barcellona per 4-1 contro l', mentre il 20 aprile 2011 il Real Madrid vinse per 1-0 al Mestalla contro il Barcellona in un'altra finale di Coppa del Re. La decima finale di coppa nazionale giocata al Mestalla, quella del 16 aprile 2014, vide la vittoria del Real Madrid per 2-1 sempre contro il Barcellona.\nCon la sparizione del vecchio San Mam\u00e9s, stadio dell'Athletic Club, il Mestalla \u00e8 divenuto lo stadio pi\u00f9 antico della Primera Divisi\u00f3n spagnola.\nNell'aprile del 2017 la partita di Primera Divisi\u00f3n spagnola femminile tra Valencia Donne e Donne termin\u00f2 con il punteggio di 6-0 per i padroni di casa di fronte a spettatori, record di affluenza in Spagna per una partita di calcio femminile.\nNell'agosto 2007 iniziarono i lavori di costruzione del Nou Mestalla, moderno stadio che dovrebbe sostituire il Mestalla, ma la cui edificazione \u00e8 stata interrotta da problemi di natura finanziaria."}
{"id": "1202335", "revid": "287204", "url": "https://it.wikipedia.org/wiki?curid=1202335", "title": "Alberto Mart\u00edn", "text": "Martin divenne professionista nel 1995. Raggiunse la miglior posizione nella classifica ATP nel 2001, piazzandosi 34\u00ba. Durante la sua carriera ha vinto un totale di montepremi di 2.800.000 $. Ha vinto un totale di tre titoli nel singolare e uno nel doppio. \u00c8 alto circa 1.74 m e gioca di destro.\nIl miglior traguardo raggiunto in un torneo del Grande Slam \u00e8 stato il quarto turno nel Roland Garros del 2006, torneo durante il quale, nel primo turno, sconfisse Andy Roddick."}
{"id": "1202340", "revid": "486946", "url": "https://it.wikipedia.org/wiki?curid=1202340", "title": "Estadio Mestalla", "text": ""}
{"id": "1202341", "revid": "773636", "url": "https://it.wikipedia.org/wiki?curid=1202341", "title": "Chiesa di San Donnino (Cortona)", "text": "La chiesa del Donnino o chiesa della Madonna della Croce \u00e8 un edificio sacro che si trova in localit\u00e0 Gragnetti, 3\u00a0km nordest di Mercatale, nel comune di Cortona, in provincia di Arezzo.\nStoria e descrizione.\nLa monumentale chiesa era in origine (1537) dedicata alla Madonna Assunta, finch\u00e9 nel 1779 o 1781 vi venne trasferito il titolo della pieve di San Donnino.\nL'impianto \u00e8 a croce latina con abside semicircolare e all'interno si conserva un interessante altare in pietra serena con ornati fitomorfi e un bel fonte battesimale datato 1504 proveniente dalla pieve vecchia, della quale oggi rimangono solo pochi resti."}
{"id": "1202342", "revid": "486946", "url": "https://it.wikipedia.org/wiki?curid=1202342", "title": "Mestalla", "text": ""}
{"id": "1202344", "revid": "77639", "url": "https://it.wikipedia.org/wiki?curid=1202344", "title": "L'abito di Piume", "text": ""}
{"id": "1202345", "revid": "158286", "url": "https://it.wikipedia.org/wiki?curid=1202345", "title": "Chiesa della Madonna della Croce (Cortona)", "text": ""}
{"id": "1202346", "revid": "2175", "url": "https://it.wikipedia.org/wiki?curid=1202346", "title": "Ventosa a coppa", "text": ""}
{"id": "1202350", "revid": "254059", "url": "https://it.wikipedia.org/wiki?curid=1202350", "title": "Caco e Tasone", "text": "Caco (o Kakko o Cacco) e Tasone (o Tasso o Taso) furono duchi del Friuli tra il 610 e il 615-625 circa.\nBiografia.\nCaco e Tasone erano i figli maggiori del duca Gisulfo II del Friuli e di Romilda, gi\u00e0 adolescenti quando il padre cadde in battaglia contro gli Avari e la madre trad\u00ec, consegnando ai nemici la capitale Cividale che fin l\u00ec aveva retto all'assedio. Fatti prigionieri, furono condotti come tutti i Longobardi catturati dagli Avari in Pannonia; giunti nella terra lasciata dal loro popolo ai tempi di Alboino, appresero l'intenzione dei loro nemici di uccidere tutti i maschi maggiorenni, dopo essersi spartiti le donne e i bambini come schiavi. Caco, Tasone e il pi\u00f9 grande dei loro fratelli ancora bambini, Radoaldo, tentarono allora la fuga a cavallo. Uno di loro temette che il fratellino pi\u00f9 piccolo, Grimoaldo, non fosse in grado di sostenere la cavalcata e fece per ucciderlo, ritenendo \"che era meglio per lui morire di spada che sopportare il giogo della prigionia\". Il piccolo Grimoaldo, tuttavia, lo convinse a desistere, dimostrandogli di saper cavalcare. Catturato nuovamente, riusc\u00ec a uccidere il suo carceriere e a ricongiungersi con i fratelli.\nCaco e Tasone assunsero il governo del ducato e lo espansero a danno degli Slavi, che da allora furono costretti fino ai tempi di Rachis a versare un tributo ai Longobardi. I due fratelli ricercarono un'alleanza con i bizantini come il padre, ma caddero in un'imboscata tesa loro nella citt\u00e0 di Oderzo dal patrizio bizantino Gregorio. Questi aveva promesso a Tasone di adottarlo come figlio, con il rito del taglio della barba; il duca lo raggiunse insieme al fratello e a una piccola scorta. Appena arrivati a Oderzo, Gregorio fece chiudere le porte della citt\u00e0 e invi\u00f2 i suoi armati contro i Longobardi. I fratelli compresero immediatamente la situazione, si prepararono a combattere e si scambiarono il bacio della pace e l'ultimo saluto. Si dispersero quindi per le strade, uccidendo chiunque si trovassero davanti e, scrive Paolo Diacono, \"facendo grande strage dei Romani; ma alla fine anche loro furono uccisi\". Gregorio mantenne comunque la sua promessa: ordin\u00f2 che gli portassero la testa di Tasone e gli tagli\u00f2 la barba.\nAll'epoca la citt\u00e0 di Oderzo era retta dal vescovo san Tiziano.\nA loro succedette Grasulfo II."}
{"id": "1202351", "revid": "1505092", "url": "https://it.wikipedia.org/wiki?curid=1202351", "title": "Questi fantasmi!", "text": "Questi fantasmi! \u00e8 una commedia in tre atti, scritta nel 1945 ed interpretata da Eduardo De Filippo il 7 gennaio 1946, al Teatro Eliseo di Roma, con la Compagnia \u00abIl Teatro di Eduardo con Titina De Filippo\u00bb.\nQuesta fu la prima commedia di Eduardo rappresentata all'estero: il 7 giugno 1955 a Parigi, al Th\u00e9\u00e2tre de la Ville \u2013 Sarah Bernhardt, in occasione del \"Festival internazionale d'arte drammatica\".\nDall'opera fu tratto un film omonimo, diretto da Eduardo stesso ed interpretato da Renato Rascel, Erno Crisa e Franca Valeri. Nel 1962 ne venne realizzata una produzione per la televisione diretta ed interpretata dallo stesso Eduardo De Filippo. Infine nel 1967, con la regia di Renato Castellani, e con interpreti Vittorio Gassman e Sophia Loren, fu tratto un film che stravolge la commedia di Eduardo riducendola ad una sorta di farsa alla napoletana.\nNell'autunno del 1981, Enrico Maria Salerno diresse e interpret\u00f2 un'edizione dell'opera da lui stesso adattata in italiano, mantenendo il dialetto solo per il personaggio del portinaio, affidato all'attore \"eduardiano\" Antonio Casagrande.\nTrama.\nAncora una volta, come avviene in molte commedie di Eduardo, il sipario si apre con il palcoscenico al buio. \u00c8 la commedia della vita che sta per nascere dal buio.\nLa luce fioca di una candela illumina lo stanzone d'ingresso di un appartamento che si intuisce molto grande. Il \"guardaporte\", il portinaio Raffaele, fa strada con la luce di una candela a dei facchini che stanno con grande fatica portando nell'appartamento pesanti suppellettili. I facchini stanno per tornare al pianterreno per portare gli altri mobili ma Raffaele, dopo aver in fretta aperto dei finestroni che illuminano lo stanzone, impedisce loro di scendere. Preferisce attendere l'arrivo dell'inquilino Pasquale Lojacono e, mentre aspetta, rubacchia dalle ceste quello che gli pu\u00f2 essere utile.\nFinalmente arriva Pasquale con una gallina stretta sotto il braccio, ormai morta soffocata, e con nelle mani una gabbietta con un canarino e un fascio di ombrelli. Pasquale si lamenta di avere aspettato inutilmente i facchini dabbasso ma Raffaele li giustifica dicendo che \u00e8 stato lui a trattenerli per la paura di rimanere solo.\nPasquale si meraviglia dell'eccessiva paura del portinaio, ma questi gli racconta che quel palazzo \u00e8 molto antico, risale alla dominazione spagnola di Napoli quando il grande di Spagna, Rodriguez L\u00f2s Deri\u00f2s (come pronuncia Raffaele), che aveva \"odorato il fieto del miccio\", che cio\u00e8 aveva capito che sua moglie lo tradiva, si mise \"appiattolato\" (si appost\u00f2 di nascosto) e sorpresi i due amanti li aveva fatti murare vivi nella stessa stanza dove avevano fatto la \"schifezza\". E come se non bastasse, racconta Raffaele, la sua stessa sorella, Carmela, aveva visto un fantasma e da quel momento era diventata canuta e \"scema\".\nPasquale comincia a preoccuparsi e a guardarsi intorno impaurito. Prima di tornare nella portineria, Raffaele riferisce quanto \u00e8 stato incaricato dai proprietari di dire al nuovo inquilino. Soggiorner\u00e0 a titolo gratuito nel grande, antico appartamento, ma a delle condizioni: dovr\u00e0 fare il giro dei sessantotto balconi attirando l'attenzione dei vicini battendo tappeti, cantando e ridendo, di modo che la gente non creda pi\u00f9 che il palazzo sia infestato dai fantasmi.\nPasquale accetta tutte le strambe condizioni, anche a costo di sembrare matto: questa \u00e8 l'ultima occasione per cambiare la sua vita e quella di sua moglie. Decide perci\u00f2 di rimanere nonostante i fantasmi: vuole trasformare l'appartamento in una pensione e in questo modo sistemare la sua ormai critica situazione economica e riconquistare la stima e l'amore di sua moglie Maria.\nNel frattempo i facchini hanno portato un grande armadio che hanno sistemato nell'ingresso e se ne sono andati. Pasquale lascia la stanza d'ingresso per parlare con sua moglie, nel frattempo sopravvenuta. Nella stanza d'ingresso, ormai vuota, si aprono cigolando i battenti del grande armadio dal quale esce un giovane che mette su un tavolo un mazzo di fiori e un pacchetto che apre tirandone fuori un pollo arrosto che sistema in un piatto: ci\u00f2 fatto se ne ritorna nell'armadio. Pasquale rientrato nella stanza nota i fiori e chiede alla moglie se \u00e8 stata lei a portarli, ma lei nega ed allora pensa che evidentemente i fantasmi lo abbiano preso in simpatia portandogli dei regali di benvenuto.\nIn realt\u00e0 il \"fantasma\" benefico \u00e8 Alfredo, un uomo sposato e con figli, divenuto l'amante di Maria che vuole convincere a lasciare il marito: egli con i suoi denari penser\u00e0 a consolare dell'abbandono Pasquale fornendogli, nelle vesti di fantasma, il denaro di cui ha bisogno per arredare la sua pensione e avviare la sua nuova attivit\u00e0.\nMentre Maria e Alfredo, uscito nuovamente dall'armadio, stanno parlando, torna Lojacono allontanatosi di casa per comprare delle candele. Nella penombra Pasquale scorge Alfredo che, con mosse lente e studiate esce dalla stanza sparendo, con un ultimo inchino di saluto allo stupefatto e terrorizzato Pasquale convinto di aver incontrato un fantasma buono.\nLa commedia prosegue con la scena di Pasquale che, tranquillamente seduto sul balcone, sta chiacchierando con il pettegolo professore dirimpettaio, Santanna (descritto nella presentazione dei personaggi della commedia come \u00abanima utile ma che non compare mai\u00bb), spiegandogli come basti poco per essere felici: cos\u00ec come lo \u00e8 lui quando pu\u00f2 bersi un caff\u00e8 da lui stesso preparato con cura.\nLe cose non vanno bene per Lojacono, nonostante i generosi aiuti del benefico \"fantasma\" nessuno ha ancora frequentato la sua pensione.\nProprio di questo egli sta discutendo con sua moglie che gli chiede se si sia mai chiesto da dove provengono quei soldi con cui ha potuto affrontare le prime spese. Pasquale sostiene che non gli importa, egli vuole vivere bene e non si fa domande su chi paghi. La moglie, convinta che il marito sappia della sua relazione, e faccia finta di niente, \u00e8 ormai decisa a lasciarlo.\nPasquale, invece, crede veramente nell'aiuto extraterreno ed ora \u00e8 sempre pi\u00f9 disperato perch\u00e9 il fantasma buono sembra averlo, senza ragione, abbandonato non facendogli pi\u00f9 trovare denari in una tasca di una giacca.\nPasquale gli tender\u00e0 allora una trappola per sorprenderlo e chiedergli quanto ha bisogno. Finger\u00e0 di partire, ma invece si nasconder\u00e0 sul balcone.\nIl suo piano avr\u00e0 effetto: sorprender\u00e0 Alfredo venuto per fuggire con la sua amante. Pasquale lo implora di aiutarlo e di non abbandonarlo altrimenti perder\u00e0 tutto ma soprattutto sua moglie che ama profondamente. Alfredo si commuove e, convinto della ingenua buona fede di Pasquale, gli lascer\u00e0 sul tavolo, annunziandogli la sua definitiva scomparsa, un fascio di denari con i quali era intenzionato a pagare la sua fuga con l'amante a cui ha ormai rinunciato.\nPasquale, invasato dalla gioia, contando i biglietti di banca e mostrandoli al professor Santanna - che naturalmente assisteva alla scena sul balcone di fronte - lo ringrazia per avergli suggerito lo stratagemma della finta partenza, e gli dice: \u00abMi ha lasciato una somma di denaro... per\u00f2 dice che ha sciolto la sua condanna... che non comparir\u00e0 mai pi\u00f9... Come?... Sotto altre sembianze? \u00c8 probabile. E speriamo...\u00bb"}
{"id": "1202353", "revid": "1305772", "url": "https://it.wikipedia.org/wiki?curid=1202353", "title": "Concepci\u00f3n del Uruguay", "text": "Concepci\u00f3n del Uruguay \u00e8 una citt\u00e0 dell'Argentina situata nella provincia di Entre R\u00edos, sulla riva occidentale del fiume Uruguay, a circa 320 chilometri da Buenos Aires. Ricca di antichi monumenti, spesso \u00e8 detta \"La Hist\u00f3rica\" (\"La Storica\") per via della sua partecipazione al processo di formazione della nazione argentina.\nStoria.\nLa citt\u00e0 fu fondata il 25 giugno 1783 da Tom\u00e1s de Rocamora per conto di Juan Jos\u00e9 de V\u00e9rtiz y Salcedo, vicer\u00e9 del R\u00edo de la Plata, come \"Villa de Nuestra Se\u00f1ora de la Inmaculada Concepci\u00f3n del Uruguay\". Dopo lo scoppio della Rivoluzione di Maggio a Buenos Aires nel 1810 Concepci\u00f3n del Uruguay fu la prima citt\u00e0 ad aderire alla causa indipendentista. Il 28 marzo 1814 una squadra della marina realista sconfisse la flottiglia locale nella battaglia di Arroyo de la China. Nello stesso anno, durante l'Assemblea Generale Costituente, il generale Gervasio Antonio de Posadas proclam\u00f2 Concepci\u00f3n del Uruguay capitale della neo-costituita provincia di Entre R\u00edos. I delegati della citt\u00e0 tuttavia non presero parte al Congresso di Tucum\u00e1n del 1816 in segno di protesta contro il sostegno fornito dal Direttorio all'invasione luso-brasiliana della Banda Oriental. Il 29 giugno 1815 il generale Jos\u00e9 Gervasio Artigas, eroe nazionale uruguaiano, convoc\u00f2 in citt\u00e0 il primo congresso indipendentista conosciuto come \"Congreso de Oriente\". Nel 1820 la citt\u00e0 divenne capitale dell'effimera Repubblica di Entre R\u00edos. Nel 1883 la capitale della provincia fu definitivamente trasferita da Concepci\u00f3n del Uruguay a Paran\u00e1. Il 30 giugno 1887 la citt\u00e0 fu raggiunta dalla linea ferroviaria General Urquiza.\nCultura.\nIstruzione.\nUniversit\u00e0.\nConcepci\u00f3n del Uruguay ospita quattro universit\u00e0, tre pubbliche (due nazionali e una provinciale) e una privata:\nEconomia.\nOggi la citt\u00e0 \u00e8 attiva nei settori dell'industria navale, del legno, cantieristica e nell'amministrazione statale, nonch\u00e9 nel settore secondario (pollame). Il Dipartimento di Uruguay produce il 47% del pollame dell'intera Argentina, mentre Concepci\u00f3n del Uruguay, Gualeguay e Col\u00f3n esportano l'85% del pollame argentino.\nInfrastrutture e trasporti.\nLa principale via d'accesso a Concepci\u00f3n del Uruguay \u00e8 la strada nazionale 14, l'arteria di comunicazione che attraversa le province di Entre R\u00edos, Corrientes e Misiones e giunge sino alla frontiera con il Brasile."}
{"id": "1202355", "revid": "104458", "url": "https://it.wikipedia.org/wiki?curid=1202355", "title": "Kakko", "text": ""}
{"id": "1202356", "revid": "628767", "url": "https://it.wikipedia.org/wiki?curid=1202356", "title": "Nomenclatura delle unit\u00e0 territoriali per le statistiche dell'Ungheria", "text": "La nomenclatura delle unit\u00e0 territoriali statistiche dell'Ungheria (NUTS:HU) \u00e8 usata per fini statistici a livello dell'Unione europea (Eurostat). \nA partire dal 1\u00ba gennaio 2007 si aggiungono:"}
{"id": "1202357", "revid": "104458", "url": "https://it.wikipedia.org/wiki?curid=1202357", "title": "Tasone", "text": ""}
{"id": "1202358", "revid": "287204", "url": "https://it.wikipedia.org/wiki?curid=1202358", "title": "Concepcion del Uruguay", "text": ""}
{"id": "1202362", "revid": "87479407", "url": "https://it.wikipedia.org/wiki?curid=1202362", "title": "Maiherpera", "text": "Maiherpera \u00e8 un personaggio della storia egizia, che alcuni egittologi hanno supposto essere stato il figlio della regina Hatshepsut e del suo amante Senenmut.\nStoria.\nIl 22 maggio 1901, l'egittologo francese Victor Loret, durante le sue ricerche nella Valle dei Re, scopr\u00ec la tomba di un giovane apparentemente di stirpe reale, che era stata gi\u00e0 stata saccheggiata. La mummia era stata deposta in un doppio sarcofago e il tutto era contenuto in una grande cassa di legno di cedro; al centro della camera funeraria fu trovato un terzo sarcofago antropomorfo vuoto. Il sarcofago contenente la mummia era al contrario riccamente decorato di diaspro bianco e verde, mentre una maschera in lamina d'oro cesellata era stata posta sulla parte superiore del coperchio, in corrispondenza del volto.\nIl corpo avvolto nel lino presentava diverse fratture dovute probabilmente ai colpi inferti dai ladri nella ricerca di oggetti preziosi; sul suo fianco destro, dove veniva praticata l'incisione per poterne estrarre gli organi, era stata posta a copertura una placca dorata; anche il contenitore di legno con i canopi era riccamente ornato con diversi inserti in oro. Molti oggetti appartenenti al corredo funerario furono risparmiati dai profanatori, per la fretta o per una fuga improvvisa: stoviglie di terracotta, vasi per unguenti, gioielli in oro e numerosi amuleti, alcune scatole contenenti il gioco senet e un'attrezzatura da arciere in cuoio di tipica fabbricazione nubiana, le offerte di cibi e di fiori, e addirittura il collare della sua cagna.\nStudi.\nGli studiosi hanno valutato che la morte del personaggio debba essere avvenuta intorno alla prima met\u00e0 XV secolo a.C., probabilmente durante il regno della regina Hatshepsut; questa datazione fu avvalorata dalle iscrizioni ritrovate all'interno di alcuni teli di lino raffiguranti le due divinit\u00e0 femminili Nekhbet e Uadjet. Un papiro funerario di straordinaria bellezza e lungo quasi dodici metri, ritrovato dentro il suo corredo funerario, contiene circa trenta capitoli del celebre libro dei morti, e lo vede raffigurato in varie scene di adorazione.\nSecondo gli studi della mummia effettuati da G. Daressy, l'uomo doveva appartenere a una razza mista tipica della regione situata tra Edfu e Assuan, dove la miscellanea tra Egizi e Nubiani era molto frequente e dava vita ad una particolare pigmentazione scura della pelle."}
{"id": "1202363", "revid": "287204", "url": "https://it.wikipedia.org/wiki?curid=1202363", "title": "Club Sportivo Cienciano", "text": "Il Club Sportivo Cienciano, meglio noto come Cienciano del Cusco o semplicemente come Cienciano, \u00e8 una societ\u00e0 calcistica peruviana con sede nella citt\u00e0 di Cusco. Milita nella Segunda Divisi\u00f3n, la seconda divisione del campionato peruviano. Pur non avendo mai vinto alcun titolo nazionale, \u00e8 l'unico club della nazione ad aver conquistato trofei internazionali: la Coppa Sudamericana nel 2003 dopo aver sconfitto il River Plate e la Recopa Sudamericana nell'anno successivo dopo aver sconfitto il Boca Juniors.\nStoria.\nDalle origini al 1992.\nIl \"Club Sportivo Cienciano\" venne fondato, secondo la tesi pi\u00f9 attendibile (altre la situano tre anni prima), l'8 luglio 1901 per iniziativa di un gruppo di studenti del \"Colegio Nacional de Ciencias\" della citt\u00e0 di Cusco, in Per\u00f9. Il nome \"Cienciano\" venne scelto per onorare l'istituto presso cui gli studenti erano iscritti. Ispiratore dei ragazzi fu il professore di ginnastica, l'inglese William H. Nevell, che insegn\u00f2 loro le regole del gioco del calcio.\nLa neonata squadra adott\u00f2 il rosso come colore sociale, mentre come \"mascotte\" e simbolo del club venne scelto un asino, animale tuttora associato alla squadra e ai suoi tifosi chiamati \"burritos\" (\"asinelli\"). Tale scelta venne fatta in onore di San Bernardo, un abate francese, a cui era dedicato il collegio. Secondo la tradizione, infatti, San Bernardo era sempre accompagnato da un asino.\nSin dalla sua fondazione la squadra disput\u00f2, a partire dal 1902, tornei locali e regionali. I club con cui dovette scontrarsi furono l'Universitario (squadra dell'ateneo di Cusco, come suggerisce il nome), l'Atletic Club, il Pachac\u00fatec e l'Atl\u00e9tico Cusco. Se gli esordi furono combattuti, con il passare del tempo il Cienciano seppe conquistare l'egemonia cittadina e provinciale, relegando i suddetti club in posizione marginale e consentendo solo al Garcilaso de la Vega (altra realt\u00e0 nata in ambito scolastico) a contrastare i \"rossi\".\nDopo un settantennio di attivit\u00e0 cittadina e provinciale, il Cienciano inizi\u00f2 a distinguersi nella \"Coppa Per\u00f9\", competizione creata alla fine degli anni sessanta che, partendo dal livello provinciale e distrettuale, seleziona attraverso un'estenuante serie di eliminatorie la seconda squadra che ha il diritto di partecipare al campionato nazionale di prima divisione (le altre accedono direttamente dalla seconda divisione, egemonizzata dai club minori di Lima). Nel 1972 il Cienciano giunse alla finale della Coppa Per\u00f9 contro il CNI di Iquitos, perdendola. Per una scelta politica, per\u00f2, la squadra del Cusco venne invitata a disputare la massima divisione per l'anno 1973. Si era negli anni del regime nazional-progressista del generale Juan Velasco Alvarado, il quale del recupero dell'identit\u00e0 indigena aveva fatto la propria bandiera (\u00e8 di quegli anni l'elevazione del quechua al rango di lingua nazionale). La presenza della squadra della citt\u00e0 che era stata la capitale dell'impero Inca ebbe una grande risonanza in tutto il Paese, simboleggiando l'apertura indigenista voluta dal regime.\nIl Cienciano mantenne la categoria sino al 1977. Inizi\u00f2 quindi un periodo di anonimato che dur\u00f2 sino al 1988, quando il club di Cusco venne invitato dalla federazione calcistica del Per\u00f9 a prendere parte al campionato nazionale di prima divisione. L'invito venne esteso ad altre squadre di provincia come l'Alfonso Ugarte di Puno, i Diablos Rojos di Juliaca, l'Aurora di Arequipa, gli Angeles di Moquegua e soprattutto il Mariano Melgar di Arequipa, con cui nascer\u00e0 una fortissima rivalit\u00e0 sportiva e di campanile (entrambe le citt\u00e0 si contendono il primato di \"antipolo\" rispetto alla capitale Lima).\nFu, tuttavia, una breve esperienza. Nel 1991 la squadra arriv\u00f2 seconda nel torneo regionale e ci\u00f2 le valse la possibilit\u00e0 di partecipare, nell'anno successivo, al \"Campionato decentralizzato\", creato a seguito della riforma dei campionati per designare le due squadre da promuovere alla massima serie. Il Cienciano faceva cos\u00ec ritorno, alla fine di quella stagione, nella massima serie dopo quindici anni di assenza, categoria in cui da allora milita.\nGli anni di assestamento: 1993-2000.\nIl campionato del 1993 si concluse per il Cienciano con un onorevole nono posto finale. L'anno successivo, invece, fu un autentico calvario, e solo nelle battute conclusive la squadra riusc\u00ec a raggiungere una difficile salvezza. Nel 1995 il Cienciano si piazz\u00f2 sorprendentemente quarto, alle spalle delle tre \"grandi\" della capitale: Sporting Cristal, Universitario e Alianza Lima. Nel 1996 si classific\u00f2 sesto. Nel 1997 la squadra di Cusco fu ancora una volta la quarta forza del campionato, seria candidata ad essere la pi\u00f9 solida realt\u00e0 provinciale e capace di rivaleggiare non episodicamente con le grandi della capitale. Nel 1998 il Cienciano giunse ottavo e dovette subire una penalizzazione di tre punti per avere schierato un numero superiore di stranieri rispetto a quello consentito. Nel 1999 riusc\u00ec a raggiungere la sesta piazza malgrado un'altra penalizzazione per avere, ancora una volta, contravvenuto alla norma sul numero di stranieri in campo. Nel 2000 il Cienciano, pur classificandosi al terzo posto, perse la possibilit\u00e0 di disputare la finale per stabilire la formazione \"vicecampione\" (che d\u00e0 l'accesso alla Coppa Libertadores) perch\u00e9 lo Sport Boys (quinto in assoluto) si laure\u00f2 il vicecampione del torneo di Apertura peruviano.\n2001: l'anno della svolta.\nIl 2001 rappresent\u00f2 per il Cienciano l'anno della svolta. La squadra cess\u00f2 di essere l'outsider di provincia per entrare, invece, nel rango delle \"grandi del campionato\". Dopo un torneo di Apertura regolare, che lo vide ottenere il \"consueto\" quarto posto, il club di Cusco disput\u00f2 un eccellente campionato di Clausura, chiuso al primo posto a pari merito con la rivelazione del campionato, l'Estudiantes di Ica. La finale per l'assegnazione del titolo di Clausura fra due realt\u00e0 provinciali rappresent\u00f2 un'assoluta novit\u00e0 per il campionato peruviano e una ventata di novit\u00e0 in una realt\u00e0 da troppo tempo fossilizzata sull'egemonia della capitale. Nel campo neutro di Arequipa (citt\u00e0 storicamente rivale di Cusco) il Cienciano conquist\u00f2 il suo primo titolo, seppur parziale, battendo la squadra di Ica per 1-0.\nNel mese di dicembre il Cienciano disput\u00f2 la finale nazionale contro l'Alianza Lima. Furono due partite combattutissime. Nella partita di andata, a Lima, prevalse l'Alianza per 3-2, mentre nel ritorno fu il Cienciano ad imporsi per 1-0. I tiri di rigore premiarono la squadra della capitale. Per il Cienciano fu una grande delusione, ma allo stesso tempo il titolo di vicecampione nazionale gli schiudeva, per la prima volta in cento anni di storia, le porte della Coppa Libertadores.\nNel 2002 il Cienciano arriv\u00f2 terzo in campionato e, nella sorpresa generale, agli ottavi di finale della Coppa Libertadores, dove venne eliminata dalla futura semifinalista, l'Am\u00e9rica di Citt\u00e0 del Messico.\n2003 la vittoria in Copa Sudamericana.\nIl 2002 si era chiuso con una delusione finale. Il terzo posto, infatti, non permetteva al Cienciano di qualificarsi per la Coppa Libertadores. La partecipazione alla meno blasonata Coppa Sudamericana, paragonabile alla Europa League, arrivata dopo una finale vinta contro lo Sporting Cristal, rappresentava comunque un traguardo da onorare.\nIn quell'anno la Copa Sudamericana rappresentava un torneo di tutto rispetto, annoverando calibri quali il River Plate, l'Atl\u00e9tico Nacional di Medell\u00edn ed il Santos. Il Cienciano era vista dagli osservatori come la vittima sacrificale del torneo.\nTuttavia, sotto l'esperta guida di Freddy Ternero, allenatore \"sergente di ferro\" che lanci\u00f2 il motto \"S\u00ec se puede!\" (\"S\u00ec, si pu\u00f2!\") presto adottato da tutti i peruviani, la squadra di Cusco, priva di stelle ma dal solido collettivo, dopo aver eliminato l'Alianza Lima in uno scontro fratricida, affront\u00f2 e vinse nell'ordine: l'Universidad Cat\u00f3lica di Santiago del Cile, l'Atl\u00e9tico Nacional di Medell\u00edn, e in semifinale i brasiliani del Santos.\nIl Cienciano si qualificava cos\u00ec alle finali, dove avrebbe incontrato il River Plate, una delle \"grandi\" del calcio sudamericano. La gara di andata, disputata a Buenos Aires fin\u00ec con il pirotecnico, e sorprendente, punteggio di 3-3. Tutto restava da decidersi nella gara di ritorno. Sin dall'indomani della gara di andata i dirigenti della federazione argentina mossero passi ufficiali verso la CONMEBOL perch\u00e9 la finale di ritorno non si disputasse a Cusco.\nA giudizio degli argentini, infatti, la citt\u00e0 imperiale, sorgendo a oltre 3.399 metri di altezza, conferiva al Cienciano un vantaggio di partenza. Erano inoltre mosse critiche all'agibilit\u00e0 dell'Estadio Garcilaso de la Vega, giudicato troppo piccolo.\nLa CONMEBOL accett\u00f2 le rimostranze argentine e stabil\u00ec che la finale di ritorno dovesse essere giocata ad Arequipa, citt\u00e0 situata a 2.335 metri di altezza, e dotata di uno stadio da 40.000 posti. La scelta venne accettata con rabbia dal Cienciano, anche perch\u00e9 Arequipa \u00e8 una citt\u00e0 storicamente rivale di Cusco (e infatti molti tifosi del Melgar si recarono allo stadio sostenendo il River Plate). Ciononostante, nel giorno della finale lo stadio di Arequipa era in gran parte riempito di tifosi del Cienciano (che arrivarono ad organizzare un treno speciale, nella suggestiva linea Cusco-Puno-Arequipa, per arrivare in massa in citt\u00e0). La partita, combattuta e nervosa, venne decisa dalla rete di Carlos Lugo, un difensore paraguaiano. Il Cienciano mantenne il vantaggio, e al novantesimo esplose la gioia dei tifosi.\nPer la prima volta una squadra peruviana vinceva un torneo internazionale e, fatto ancora pi\u00f9 sorprendente, non si trattava di una squadra di Lima ma di una realt\u00e0 provinciale.\nLa vittoria del Cienciano venne festeggiata in tutto il Per\u00f9, che per una notte, mise al bando il razzismo ed i pregiudizi verso i \"cholos\" (gli immigrati della Sierra) per stringersi attorno ad una squadra umile e tenace che sovvertendo ogni pronostico aveva fatto suo il trofeo.\nDal 2004 ad oggi.\nIl campionato 2004 vide il Cienciano conquistare il primo posto della classifica, posizione che gli valse la qualificazione alla Coppa Libertadores per l'anno successivo.\nIl 2004 \u00e8 ricordato, per\u00f2, per la conquista della Recopa Sudamericana dopo la finale vinta ai rigori contro il Boca Juniors, vincitore della Coppa Libertadores.\nLa Coppa Libertadores 2005 fu per il Cienciano una breve avventura. La compagine peruviana fu eliminata nelle gare di qualificazione dai Chivas de Guadalajara, squadra messicana, futura semifinalista del torneo.\nLa stagione 2005 vide il Cienciano vincere il torneo di Apertura, ma inchinarsi, nella finale del campionato nazionale, allo Sporting Cristal. L'essere vicecampione schiuse tuttavia all'undici di Cusco le porte della Coppa Libertadores 2006. Ancora una volta fu un'avventura breve: il Cienciano si classific\u00f2 ultimo nel proprio girone, vinto dai brasiliani del San Paolo, futuri finalisti di quella edizione.\nNel 2006 il Cienciano vinse il torneo di Clausura nella finalina contro l'Universitario, ma soccombette ancora una volta nella finale nazionale contro l'Alianza Lima.\nL'avventura nella successiva Coppa Libertadores si concluse nel girone di qualificazione, a conferma della tradizione che vuole in Cienciano uscire eliminato dal girone che ospita una delle future finaliste. In quel caso fu il Boca Juniors a presenziare nel girone dei peruviani e ad aggiudicarsi poi la coppa."}
{"id": "1202364", "revid": "104458", "url": "https://it.wikipedia.org/wiki?curid=1202364", "title": "Caco del Friuli", "text": ""}
{"id": "1202366", "revid": "767487", "url": "https://it.wikipedia.org/wiki?curid=1202366", "title": "Johann Carl Ludwig Engel", "text": "Biografia.\nEngel nacque a Berlino nel 1778 in una famiglia di muratori. Egli stesso, probabilmente, ricevette il primo apprendisto come muratore. Nel 1804 ottenne il diploma in architettura all'Accademia di architettura di Berlino e nel 1806 espatri\u00f2 per via della stagnazione economica dovuta alle guerre napoleoniche. \nNel 1808 concorse e ricevette il titolo di architetto della citt\u00e0 di Tallinn, allora capitale del Governatorato di Reval.\nNel 1814 ebbe il primo incontro con Johan Albrecht Ehrenstr\u00f6m in Finlandia, che risulter\u00e0 essere decisivo per la sua carriera professionale.\nNel 1816, dopo una permanenza di due anni a San Pietroburgo, torn\u00f2 in Finlandia e vi si stabil\u00ec definitivamente. Ehrenstr\u00f6m che era chiamato alla ricostruzione di Helsinki, che sarebbe stata la nuova capitale del Granducato di Finlandia, intu\u00ec le capacit\u00e0 dell'architetto e gli diede il ruolo primario come direttore dell'edilizia pubblica. Engel stesso ebbe a dire che \"a pochi architetti capita la buona fortuna di progettare un'intera citt\u00e0\" e lavor\u00f2 a questo compito fino alla morte. Egli costru\u00ec pi\u00f9 di 30 tra i principali edifici pubblici della citt\u00e0, che segnano il carattere di questa capitale. \nLa piazza del Senato rappresenta il suo capolavoro. Il primo edificio ad essere completato fu il corpo principale del Senato (1822). L'edificio dell'Universit\u00e0, posto sul lato opposto della piazza del Senato, fu completato nel 1832. La Biblioteca Universitaria fu completata postuma.\nGrande importanza ebbe il progetto della cattedrale luterana - la chiesa di San Nicola - che domina la piazza. Il progetto fu iniziato nel 1818 e completato dopo la morte, nel 1852. Lo storico Nils Erik Wickberg descrive il risultato in questi termini: \"Era una citt\u00e0 in colori pastello - principalmente degli ocra e grigi - in cui ogni edificio era praticamente nello stesso stile, lo stesso tipo di modanature, cornici, pilastri, basamenti e lo stesso tipo di tegole del tetto.\"\nQuella di Engel si pu\u00f2 definire senza dubbio architettura neoclassica. Il suo stile, severo e grandioso, utilizza gli elementi stilistici propri della seconda fase di questo stile, con ordini di derivazione greca e decori lievi. Gli edifici sono il frutto del lavoro disciplinale di ricerca tipologica, che rispondeva alle nuove esigenze funzionali e rappresentative dell'epoca. Le soluzioni rappresentano dei modelli per gli sviluppi dell'architettura in Finlandia e, in generale, nel nord Europa.\nTra le altre opere si ricordano il Palazzo presidenziale e il Duomo di Oulu."}
{"id": "1202367", "revid": "373510", "url": "https://it.wikipedia.org/wiki?curid=1202367", "title": "Demoni (Warhammer)", "text": "I demoni sono personaggi immaginari dell'universo fittizio dei giochi \"Warhammer Fantasy\" e \"Warhammer 40.000\"; sono entit\u00e0 prive di consistenza fisica, confinate in un reame di pura energia e potere informe dove tempo e spazio non hanno alcun significato.\nDemoni in \"Warhammer Fantasy\".\nNell'ambientazione di \"Warhammer Fantasy\", gli esseri che abitano nella dimensione del Caos sono generati dal subconscio delle menti degli uomini; si nutrono di sogni, incubi, paure e desideri e vengono plasmati in modo repentino e imprevedibile dai pi\u00f9 remoti e tumultuosi pensieri umani. In termini ristretti, tutto questo pu\u00f2 essere riassunto nella somma di speranza, disperazione, rabbia e piacere: provando questi sentimenti, gli uomini hanno inconsciamente creato i quattro Dei Oscuri, le entit\u00e0 che dominano i reami demoniaci. Cos\u00ec come sono vari e imprevedibili i pensieri dell'uomo, cos\u00ec sono gli Dei Oscuri, contraddittori, complessi e intriganti, ramificati in un turbine tumultuoso di vizi e virt\u00f9 e affiancati da piccoli timori e piccole ansie. Questa \u00e8 la natura dei demoni: frammenti di un'entit\u00e0 pi\u00f9 grande dalla quale assumono identit\u00e0. \nI demoni vengono evocati sul mondo materiale dalla magia da cui traggono l'energia necessaria a mantenere una propria forma fisica: tale forma fisica sar\u00e0 determinata da come il demone viene immaginato dagli uomini. Un \"Sanguinario di Khorne\", per esempio, verr\u00e0 immaginato come una creatura terrificante, lorda del sangue delle proprie vittime, feroce e brutale, con in pugno una formidabile ascia, simbolo della propria divinit\u00e0, e tale quindi sar\u00e0 il suo aspetto fisico una volta evocato sul mondo materiale. L\"'Orrore di Tzeentch\", servo del Signore del Mutamento, assumer\u00e0 la forma di un mutevole ammasso di materia magica che riesce ad incanalare la magia e a rilasciarla per infliggere dolore agli avversari.\nDemoni in \"Warhammer 40.000\".\nNel maggio 2008 (WD n\u00ba 111) \u00e8 stato creato l'esercito dei Demoni per \"Warhammer 40.000\", dedito principalmente al corpo a corpo; non possiedono alcuna unit\u00e0 con armi da fuoco (a parte la \"Lingua\" e le altre armi dello Strazia Anime) e le uniche armi da distanza che possiedono sono i poteri psionici (nel caso di \"Tzeench\"). Rappresentano il raggruppamento di tutti i Demoni maggiori e minori, che prima erano meno curati nel \"Codex: Chaos\".\nAltri giochi.\nI demoni appaiono, in prima persona o sotto forma di persone possedute, in diversi giochi della Games Workshop ambientati negli universi di Warhammer Fantasy (Mordheim, Warmaster) e Warhammer 40,000 (Battlefleet Gothic, Inquisitor).\nTipi di demoni.\nI demoni si dividono generalmente nelle seguenti categorie:"}
{"id": "1202372", "revid": "339392", "url": "https://it.wikipedia.org/wiki?curid=1202372", "title": "Mondiale per club FIFA", "text": ""}
{"id": "1202374", "revid": "773636", "url": "https://it.wikipedia.org/wiki?curid=1202374", "title": "Pieve di San Michele Arcangelo a Metelliano", "text": "La pieve di San Michele Arcangelo a Metelliano \u00e8 un edificio di culto cattolico sito in localit\u00e0 Metelliano, nel comune di Cortona, in provincia di Arezzo.\nStoria.\nLa pieve fu edificata sui resti di un tempio romano dedicato a Bacco. Di questa precedente struttura \u00e8 rimasta solo una lapide, che segnava il luogo di sepoltura di un bambino romano, ora conservata nel Museo dell'Accademia Etrusca e della citt\u00e0 di Cortona.\nInizialmente nacque come chiesa ariana, in una zona che era propriet\u00e0 dell'antica famiglia romana della \"Gens Metellia\", dalla quale prende nome. Attorno all'VIII secolo fu convertita al culto cristiano dai Longobardi, popolo devoto al culto micaelico, come sembrano confermare alcuni frammenti scultorei altomedievali presenti all'interno dell'edificio. Il primo documento storico attestante il suo completamento risale al 1014 ed \u00e8 un atto emanato dall'Imperatore Enrico II, dal quale risulta che la pieve era propriet\u00e0 dell'abbazia di Farneta.\nCome tutte le pievi paleocristiane, San Michele Arcangelo a Metelliano sorge nelle vicinanze di una via romana prossima ad un corso d'acqua, che in questo caso \u00e8 la Cassia Vetus Clodia, non distante dal torrente Esse.\nLa pieve fu ricostruita nell'XI secolo su disegno dell'architetto aretino Maginardo. Il nuovo edificio poggiava sulla precedente torre. Nel 1439 la torre fu demolita in quanto a rischio di crollo.\nL'esterno fu intonacato nel 1674.\nDal 1907 \u00e8 considerata monumento nazionale italiano.\nDescrizione.\nL'interno della pieve \u00e8 a tre navate, separate da pilastri alternati a colonnine a sezione poligonale e concluse da absidi semicircolari. La copertura \u00e8 a capriate ma vi si affianca un sistema di volte a botte che precede le absidi e che \u00e8 ripetuto in corrispondenza dell'ingresso. Si conservano numerosi frammenti di sculture degli inizi del IX secolo quali lastre di ciborio, pilastrini e plutei.\nLa facciata, a doppio saliente, \u00e8 assai semplice, col portale che conserva un protiro pensile affiancato da due monofore; pi\u00f9 ricca la zona absidale dove le tre absidi sono spartite da lesene per le quali sono stati reimpiegati materiali romani di spoglio. Sui fianchi appaiono tamponati i due ingressi che sostengono lunette cuspidate con decorazioni di epoca altomedievale.\nL'edificio in stile romanico presenta elementi e soluzioni bizantine proprie dell\u2019architettura preromanica aretina."}
{"id": "1202378", "revid": "287204", "url": "https://it.wikipedia.org/wiki?curid=1202378", "title": "Primeira Divis\u00e3o 1942-1943", "text": "L'edizione 1942-43 della Primeira Divis\u00e3o vide la vittoria finale del .\nCapocannoniere del torneo fu Julinho (), con 24 reti."}
{"id": "1202380", "revid": "125231479", "url": "https://it.wikipedia.org/wiki?curid=1202380", "title": "Un peu d'amour, d'amiti\u00e9 et beaucoup de musique", "text": "Un peu d'amour... d'amiti\u00e9... et beaucoup de musique (\"Un po' d'amore, d'amicizia e tanta musica\") \u00e8 il nome di una trasmissione televisiva andata in onda dal 1974 al 1980 su Telemontecarlo, condotta da Jocelyn e dalla sua compagna Sophie Cauvigny, con la collaborazione precedente di Awanagana e di Liliana Dell'Acqua.\nStoria.\nNato da un'idea di Jocelyn (che fu anche regista e produttore) \u00e8 stato uno dei primi talk show musicali della televisione italiana, in cui il conduttore intervistava cantanti e gruppi musicali che venivano a promuovere i propri dischi. La trasmissione, realizzata nella sede monegasca e molto elastica nella durata, andava in onda alle 17:45 e dava inizio alla programmazione della rete. Molto spartana nel suo format, era sostanzialmente una trasmissione radiofonica accompagnata dalle riprese dell'interno dello studio in cui si svolgeva."}
{"id": "1202382", "revid": "125982156", "url": "https://it.wikipedia.org/wiki?curid=1202382", "title": "Alfabeto semaforico", "text": "L'alfabeto semaforico \u00e8 una segnalazione pi\u00f9 veloce e meno faticosa dell'alfabeto Morse, a differenza di questo per\u00f2 pu\u00f2 essere trasmesso quasi solamente con le bandierine. Gli svantaggi dell'alfabeto semaforico sono la massima distanza alla quale si pu\u00f2 comunicare, che non supera i 200-300 m perch\u00e9 altrimenti sarebbe poco visibile, e i simboli pi\u00f9 difficili da imparare rispetto al Morse, perch\u00e9 le lettere sono formate mettendo le braccia ad angoli diversi; inoltre, bisogna far attenzione a non sovrapporre le bandierine, altrimenti il messaggio potrebbe essere frainteso.\nDescrizione.\nLe posizioni dell'alfabeto semaforico somigliano a quelle delle lancette di un orologio: i movimenti (in tutto 8) sono da destra verso sinistra.\nA differenza del Morse, per i numeri non esistono posizioni particolari. Infatti, i numeri si trasmettono come fossero lettere: si usano le lettere dalla A alla I, e la K fa da zero. Per indicare l'inizio di una trasmissione di numeri, si utilizza prima un segnale convenzionale, e un altro per indicare la ripresa del messaggio in lettere (la lettera J).\nSolitamente ogni stazione, trasmittente o ricevente, \u00e8 composta da almeno due persone.\nNella postazione di ricezione:\nNella postazione di trasmissione:\nAlfabeto.\nLe immagini raffigurano una persona rivolta con la faccia verso di noi"}
{"id": "1202388", "revid": "22356", "url": "https://it.wikipedia.org/wiki?curid=1202388", "title": "Pteraspidi", "text": ""}
{"id": "1202390", "revid": "287204", "url": "https://it.wikipedia.org/wiki?curid=1202390", "title": "Primeira Divis\u00e3o 1943-1944", "text": "L'edizione 1943-44 della Primeira Divis\u00e3o vide la vittoria finale dello Sporting.\nCapocannoniere del torneo fu Francisco Rodrigues (Vit\u00f3ria Set\u00fabal), con 28 reti."}
{"id": "1202391", "revid": "2217511", "url": "https://it.wikipedia.org/wiki?curid=1202391", "title": "Stefano Lorenzi", "text": "Caratteristiche tecniche.\nLa sua collocazione ideale era nel ruolo di difensore centrale.\nCarriera.\nGiocatore.\nCresciuto nelle giovanili dell'Atalanta, viene aggregato alla prima squadra nel corso della stagione 1995-1996. La stagione successiva viene ceduto al Carpi, societ\u00e0 militante nel campionato di Serie C1, con la formula del prestito. Rimarr\u00e0 con i biancorossi per due stagioni, disputate da titolare.\nNella stagione 1998-1999 ritorna al club orobico, dove disputa una stagione in Serie B e due in Serie A, sotto la guida del tecnico Giovanni Vavassori che lo aveva allenato nelle giovanili. Il 4 febbraio 2001 realizza il suo primo gol in serie A, con una precisa incornata di testa sugli sviluppi di un calcio d'angolo, nel corso dell'incontro Atalanta-Juventus terminato 2-1 in favore dei nerazzurri.\nNella stagione 2001-2002 si trasferisce al neopromosso Chievo con la formula del prestito, che verr\u00e0 rinnovato anche per la stagione successiva.\nNel 2003-2004 torna all'Atalanta, dove conquista la promozione nella massima serie da titolare, sotto la guida del tecnico Andrea Mandorlini.\nLa stagione successiva si trasferisce all' con la formula del prestito, tuttavia a gennaio causa serio infortunio , torna a Bergamo.\nNel 2005-2006 si trasferisce al neopromosso a titolo definitivo, ma nel corso della movimentata sessione del mercato di gennaio viene ceduto al Pescara con la formula del prestito dove per\u00f2 la sua permanenza \u00e8 segnata da un serio infortunio.\nNella stagione 2006-2007 torna al , che nel frattempo era retrocesso, dove colleziona 12 presenze; stagione anch'essa condizionata da un terzo infortunio.\nLa stagione successiva viene ceduto al neopromosso con la formula del prestito, risultando uno dei migliori difensori del club toscano.\nScaduto il contratto con il club veneto, il 7 agosto 2008 firma un contratto con la SPAL, societ\u00e0 militante nel campionato di 2009-2010 Prima Divisione, dove disputa i campionati da titolare, risultando uno dei migliori difensori del club.\nNell'estate 2010 scende di due categorie firmando con il , squadra che milita in Serie D. L'esperienza non sar\u00e0 positiva e il giocatore lascia la squadra aquilotta nel mercato invernale, per approdare al San Paolo d'Argon, nell'Eccellenza lombarda, segnando il suo primo gol con la nuova maglia il 1\u00ba maggio 2011 nella trasferta sul campo del Valcalepio, al rientro dopo un lungo infortunio che l'aveva tenuto lontano dal campo per diversi mesi.\nAllenatore.\nNella stagione 2012-2013 \u00e8 stato alla guida della formazione Allievi Regionali dell'Atalanta. Nelle due stagioni successive \u00e8 allenatore dei Giovanissimi Regionali A della stessa societ\u00e0. Nella stagione 2015-2016 arriva alle finali nazionali con i Giovanissimi Nazionali dell'Atalanta, vincendo lo Scudetto dopo aver sconfitto per 2-0 la Roma in finale; allena la medesima squadra anche nella stagione successiva, mentre nella stagione 2017-2018 passa ad allenare la Berretti del club bergamasco.\nStatistiche.\nPresenze e reti nei club.\n\"Statistiche aggiornate al 29 novembre 2009.\""}
{"id": "1202395", "revid": "599013", "url": "https://it.wikipedia.org/wiki?curid=1202395", "title": "Karim Alami", "text": "Biografia.\nDivenne professionista nel 1990. Giocatore destrimane, vinse due tornei in singolare, Palermo e Atlanta, entrambi nel 1996. Raggiunse la posizione migliore nella classifica ATP il 21 febbraio 2000 quando fu 25\u00ba del mondo. Rappresent\u00f2 il suo Paese alle Olimpiadi in singolare per due volte: nel 1992 a Barcellona, dove venne subito sconfitto dal futuro vincitore, lo svizzero Marc Rosset, e nel 2000 a Sydney, dove riusc\u00ec ad arrivare ai quarti di finale."}
{"id": "1202396", "revid": "466539", "url": "https://it.wikipedia.org/wiki?curid=1202396", "title": "Concattedrale di Baltimora", "text": "La Concattedrale di Baltimora o Basilica of the National Shrine of the Assumption of the Blessed Virgin Mary \u00e8 una basilica consacrata all'Assunzione della Vergine Maria.\n\u00c8 la cattedrale cattolica pi\u00f9 antica degli Stati Uniti; oggi \u00e8 concattedrale dell'arcidiocesi di Baltimora. Essa \u00e8 considerata l'opera probabilmente pi\u00f9 significativa realizzata da Benjamin Latrobe, ritenuto il \"padre dell'architettura americana\".\nStoria.\nLa chiesa venne costruita tra il 1806 ed il 1821 su progetto di Benjamin Latrobe, il primo architetto professionista d'America. Le operazioni si svolsero sotto la supervisione del primo vescovo cattolico americano, John Carroll. La chiesa venne consacrata il 31 maggio 1821 dal terzo arcivescovo di Baltimora, Ambrose Mar\u00e9chal, ma i lavori terminarono successivamente: nel 1832 furono aggiunte le terminazioni a bulbo sui campanili, il portico ionico, sempre su disegno di Latrobe, fu terminato nel 1863, mentre nel 1890 fu allungato il coro.\nPapa Pio XI elev\u00f2 la cattedrale al rango di basilica minore nel 1937. Nel 1969 essa venne inclusa nel National Register of Historic Places, e dal 1971 venne dichiarata monumento nazionale degli Stati Uniti. Nel 1993 la Conferenza dei vescovi cattolici degli Stati Uniti design\u00f2 la basilica a tempio nazionale.\nTra le mura della cattedrale di Baltimora ebbero luogo molti eventi importanti, tra cui il funerale di Charles Carroll di Carrollton, l'unico cattolico a siglare la Dichiarazione d'indipendenza. Gran parte dei primi vescovi americani vennero consacrati qui. Sempre qui si tennero sette sinodi provinciali e tre sinodi arcidiocesani durante il XIX secolo, in cui si discusse del sistema scolastico cattolico con la fondazione tra le altre della Catholic University of America e si promosse l'evangelizzazione degli afro-americani e dei nativi americani. Il terzo sinodo tenutosi nella cattedrale di Baltimora fu la pi\u00f9 grande assemblea di vescovi cattolici tenutosi fuori Roma dopo il Concilio di Trento, e contribu\u00ec alla creazione del famoso Catechismo di Baltimora.\nLa basilica ha accolto milioni di visitatori nei suoi 200 anni di storia, tra cui papa Giovanni Paolo II nel 1995, madre Teresa di Calcutta nel 1996, il patriarca Bartolomeo I di Costantinopoli nel 1997. Molti altri santi personaggi sono strettamente legati alla storia della basilica come madre Mary Elizabeth Lange, fondatrice delle Suore Oblate della Provvidenza, il primo ordine di discendenza afro-americana; padre Michael J. McGivney, fondatore dei Cavalieri di Colombo, venne ordinato sacerdote nella basilica nel 1877 per mano dell'arcivescovo James Gibbons; san Giovanni Nepomuceno Neumann, che \u00e8 ritenuto il padre del sistema scolastico cattolico negli Stati Uniti, ha operato presso la cattedrale.\nArchitettura.\nLa concattedrale \u00e8 una costruzione monumentale realizzata in stile neoclassico; presenta una pianta a croce latina a sottolineare il tradizionale legame voluto da Latrobe con le chiese europee.\nEsterno.\nLa facciata principale della basilica \u00e8 un portico greco con colonne ioniche in un doppio esastilo, seguito immediatamente dopo da una coppia di torri campanarie di forma cilindrica. Lo storico dell'architettura Henry-Russell Hitchcock avanz\u00f2 per\u00f2 l'ipotesi che le cupole a cipolla che sovrastano i campanili laterali della chiesa non fossero stati opera di Latrobe, ma studi recenti hanno invece dimostrato che essi erano gi\u00e0 parte del progetto originario, sintomo della volont\u00e0 di legare con la tradizione, ma anche di rompere con gli schemi ordinari dell'architettura neoclassica.\nI muri esterni sono realizzati in gneiss grigio argento, originario delle cave di Ellicott City nel Maryland.\nLa cupola.\nIl progetto originale di Latrobe comprendeva una grande cupola classica con lanterna al termine, ma il collega Thomas Jefferson, all'epoca a capo del \"Architect of the Capitol\", sugger\u00ec la realizzazione di una cupola a doppia copertura () con 24 aperture in vetro sul soffitto che lasciassero filtrare la luce internamente. Per la cupola interna, Latrobe cre\u00f2 una semisfera con dettagli classicheggianti, adorna con decorazioni illusorie dipinte.\nL'interno.\nAll'interno della struttura, il grande spazio occupato dalla cupola crea la centralizzazione ideale tra il transetto longitudinale e quello trasversale del progetto, dando l'impressione che la basilica sia ancora pi\u00f9 grande delle sue effettive dimensioni, il tutto ampliato ancora di pi\u00f9 con la presenza di cupole secondarie.\nI restauri del XXI secolo.\nNel 2006 si \u00e8 concluso un progetto di restauro durato 32 mesi per un costo di 34.000.000 di dollari per l'intera struttura della basilica. Il restauro ha riportato il progetto al suo originario splendore, rimuovendo ridipinture successive e alterazioni estranee al progetto di Latrobe. Le ventiquattro vetrate della cupola vennero riaperte dopo che erano state chiuse a fine Ottocento, ristrutturando anche le vetrate istoriate presenti sulle pareti. I colori murari originali tendenti al giallo, al blu ed al rosa, vennero riportati alla luce, cos\u00ec come il colore chiaro del marmo che per secoli si era tramutato in verde scuro.\nInoltre, la cripta della basilica venne aperta al pubblico dopo secoli nei quali era stata riempita con sabbia perch\u00e9 fosse di sostegno alla struttura sovrastante. Dopo adeguati accertamenti strutturali, con l'ultimo restauro la sabbia \u00e8 stata rimossa e vi si \u00e8 realizzata una cappella dedicata alla Madonna e sfruttata per la celebrazione di Messe feriali nei periodi invernali.\nIl cardinale William Henry Keeler, arcivescovo emerito di Baltimora, fu tra i principali promotori di questi lavori di restauro, e contribu\u00ec ai lavori di restauro con cospicue donazioni personali. La basilica rimase chiusa dal novembre del 2004 sino al novembre del 2006, riaprendo in tempo per il bicentenario della costruzione della basilica e per il biennale incontro della Conferenza dei vescovi cattolici degli Stati Uniti, che si tenne proprio a Baltimora per rimarcare l'importanza di questo grande monumento."}
{"id": "1202397", "revid": "172554", "url": "https://it.wikipedia.org/wiki?curid=1202397", "title": "Jenish", "text": ""}
{"id": "1202398", "revid": "51679", "url": "https://it.wikipedia.org/wiki?curid=1202398", "title": "Ocarina of time", "text": ""}
{"id": "1202399", "revid": "640389", "url": "https://it.wikipedia.org/wiki?curid=1202399", "title": "Godaime", "text": ""}
{"id": "1202401", "revid": "339392", "url": "https://it.wikipedia.org/wiki?curid=1202401", "title": "Nidaime", "text": ""}
{"id": "1202403", "revid": "339392", "url": "https://it.wikipedia.org/wiki?curid=1202403", "title": "Sandaime", "text": ""}
{"id": "1202406", "revid": "339392", "url": "https://it.wikipedia.org/wiki?curid=1202406", "title": "Shodaime", "text": ""}
{"id": "1202408", "revid": "767487", "url": "https://it.wikipedia.org/wiki?curid=1202408", "title": "Kevin Saunderson", "text": "\u00c8 considerato uno degli \"inventori\" della Techno, assieme a Juan Atkins e Derrick May, con produzioni quali \"Big Fun\" e \"Good Life\" realizzate nel popolare progetto Inner City con la cantante Paris Grey nel 1988. \n\"Good Life\" \u00e8 famosa per il giro di accordi, da allora quasi un \"simbolo\" nei motivi delle produzioni dance, ripreso in innumerevoli vesti fino ai giorni nostri.\nDurante la sua carriera ha lavorato con numerosi pseudonimi, tra cui:"}
{"id": "1202409", "revid": "22356", "url": "https://it.wikipedia.org/wiki?curid=1202409", "title": "Eterostraco", "text": ""}
{"id": "1202411", "revid": "63560046", "url": "https://it.wikipedia.org/wiki?curid=1202411", "title": "Santuario della Madonna del Bagno", "text": "Santuario della Madonna del Bagno \u00e8 il nome di quattro santuari cattolici della provincia di Arezzo e della provincia di Perugia:"}
{"id": "1202415", "revid": "773636", "url": "https://it.wikipedia.org/wiki?curid=1202415", "title": "Chiesa di San Biagio a Pierle", "text": "La chiesa di San Biagio a Pierle \u00e8 un luogo di culto cattolico che si trova in localit\u00e0 Pierle, nel comune di Cortona, in provincia di Arezzo.\nStoria e descrizione.\nLa sua fondazione risale all'XI secolo, ma venne ricostruita nel 1505 e ulteriormente restaurata nei XVII e XVIII secolo. Ad unica navata, mostra una caratteristica abside e un campanile a vela, mentre all'interno si conservano alcuni affreschi e pitture con temi cristologici, di varia datazione."}
{"id": "1202416", "revid": "767487", "url": "https://it.wikipedia.org/wiki?curid=1202416", "title": "Uwe Wessel", "text": "Ha militato nella band power metal dei Gamma Ray dal 1988 al 1992, partecipando attivamente alla stesura di alcuni brani diventati poi dei \"classici\".\nDiscografia.\nGamma Ray.\nAlbum\nSingoli and EPs"}
{"id": "1202419", "revid": "729019", "url": "https://it.wikipedia.org/wiki?curid=1202419", "title": "Juan Velasco Alvarado", "text": "Guid\u00f2 il Per\u00f9 dal 3 ottobre 1968 al 30 agosto 1975 con il titolo di \"Presidente del governo rivoluzionario delle Forze armate del Per\u00f9\".\nInfanzia e carriera militare.\nFiglio di Manuel Velasco Gallo, assistente medico, e di Clara Luz Alvarado Zevallos, aveva altri dieci fratelli. Frequent\u00f2 la scuola primaria e la secondaria rispettivamente al Centro Escolar N\u00b0 21 e al Colegio San Miguel, entrambi nella sua citt\u00e0 natale; quando non andava a scuola lavorava come lustrascarpe.\nNel 1929, mentendo sulla sua vera et\u00e0, s'imbarc\u00f2 su una nave diretta a Lima, dove il 5 aprile si arruol\u00f2 nell'esercito; l\u00ec frequent\u00f2 la scuola militare di Chorrillos, dove fu promosso sottotenente di fanteria, conseguendo il primo posto tra i promossi e ricevendo per questo la spada d'onore. Nel 1944 and\u00f2 a studiare alla Scuola Superiore di Guerra, dove due anni pi\u00f9 tardi divenne professore di Fanteria, Tattica e Stato maggiore. Nel 1952 con il grado di tenente colonnello torn\u00f2 alla scuola militare di Chorrillos per dirigerla; in seguito occup\u00f2 una carica simile alla scuola di fanteria, fino a diventare capo della IV Divisione del Centro d'istruzione militare del Per\u00f9 (1955-1958).\nPromosso generale di brigata sotto il governo di Manuel Prado Ugarteche nel 1959, prest\u00f2 servizio tre anni dopo all'ambasciata peruviana a Parigi, e nel 1965 divenne generale di divisione. Nel gennaio del 1968 assunse il Comando generale dell'esercito e la presidenza del Comando Congiunto delle Forze Armate del Per\u00f9, quest'ultima carica istituita dal governo Ugarteche.\nGoverno.\nPolitica interna.\nIn qualit\u00e0 di comandante generale dell'esercito, guid\u00f2 la giunta militare che il 3 ottobre 1968 depose il presidente Fernando Bela\u00fande Terry. Pochi giorni dopo espropri\u00f2 la International Petroleum Company, compagnia petrolifera statunitense che lavorava nel paese, creando nel 1969 la Petroper\u00fa; il 9 ottobre, giorno in cui avvenne l'esproprio, fu dichiarato da allora e fino alla fine del suo governo festa con il nome di \"giorno della dignit\u00e0 nazionale\".\nVelasco form\u00f2 un governo composto da ministri sia militari che civili, il quale nazionalizz\u00f2 l'intero settore petrolifero. Impose forti restrizioni alla libert\u00e0 di stampa confiscando diversi quotidiani e televisioni, promulg\u00f2 una riforma agraria con l'obiettivo di fermare lo strapotere dei latifondisti. In seguito tent\u00f2 di nazionalizzare i settori chiave dell'economia tramite misure protezioniste e interventiste. Allo scopo di organizzare e meglio controllare la mobilit\u00e0 sociale fu creato il Sistema Nazionale d'Appoggio per la Mobilit\u00e0 Sociale (SINAMOS).\nIn ambito internazionale, il governo di Velasco si fece promotore del non allineamento, seguendo lo slogan \"n\u00e9 con il capitalismo n\u00e9 con il comunismo\". Nei fatti per\u00f2 la rottura con gli Stati Uniti lo port\u00f2 ad allearsi con i paesi comunisti.\nA seguito della statalizzazione dell'attivit\u00e0 peschiera, fu istituito il Ministero della pesca. Grazie a ci\u00f2 fu migliorata l'alimentazione del popolo, in special modo degli abitanti delle zone andine, che fino ad allora non avevano mai potuto avere pesce fresco e che invece ora arrivava loro grazie a camion termici mandati dallo Stato. Per distribuire gli alimenti prodotti dalle cooperative agricole create dal governo, fu istituito il Ministero dell'alimentazione, il quale promulg\u00f2 leggi restrittive sull'importazione dei prodotti alimentari.\nNel 1972 il governo promosse una riforma dell'istruzione che prevedeva tra l'altro l'insegnamento bilingue per coloro che parlavano le lingue indigene, che costituivano circa met\u00e0 della popolazione. Nel 1975 il quechua divenne lingua ufficiale accanto allo spagnolo; in tal modo, il Per\u00f9 fu il primo degli stati dell'America Latina ad ufficializzare una lingua indigena. Tuttavia, questa legge non fu mai applicata e cess\u00f2 di essere valida quando entr\u00f2 in vigore la costituzione del 1979, secondo la quale il quechua e l'aymara sono ufficiali solo dove sono prevalenti, come previsto dalla legge, legge che per\u00f2 non \u00e8 stata mai emanata.\nPolitica estera.\nOltre alle riforme economiche e sociali, tra gli obiettivi della politica di Velasco c'era anche la riconquista dei territori perduti a favore del Cile nella guerra del Pacifico.\n\u00c8 stato calcolato che dal 1970 al 1975 il Per\u00f9 spese fino a 2 miliardi di dollari in armamenti sovietici. Secondo diverse fonti il governo peruviano avrebbe acquistato tra i 600 e i 1200 carri armati T-55, APC, dai 60 ai 90 cacciabombardieri Sukhoi Su-22, 500 000 fucili d'assalto, e prese perfino in considerazione l'acquisto della portaerei britannica HMS Bulwark.\nL'ingente quantitativo di armi acquistato dal Per\u00f9 spinsero nel 1976 l'ex segretario di Stato americano Henry Kissinger e il dittatore cileno Augusto Pinochet a tenere una riunione. I piani militari di Velasco consistevano nell'invadere il Cile per via aerea, marina e terrestre. Al tempo il Cile era sull'orlo del fallimento finanziario e nel 1999 Pinochet rivel\u00f2 addirittura che se nel 1975 il Per\u00f9 avesse attaccato il Cile, le forze peruviane avrebbero potuto penetrare in profondit\u00e0 in territorio cileno arrivando a Copiap\u00f3, citt\u00e0 situata a met\u00e0 strada da Santiago. Per difendersi le forze armate cilene avevano preso in esame di scatenare una guerra preventiva, ipotesi a cui Fernando Matthei, generale della forza aerea cilena, si opponeva rispondendo che: \"Posso assicurare che i peruviani annienterebbero la forza aerea cilena nei primi cinque minuti di guerra\".\nAlcuni analisti ritengono che il timore da parte degli ufficiali cileni e statunitensi di un'invasione peruviana fosse in gran parte ingiustificato, sebbene fosse per loro logico da pensare tenendo conto che Pinochet era salito al potere grazie a un colpo di Stato contro Salvador Allende, presidente democraticamente eletto. Stando alle fonti, i presunti piani d'invasione potrebbero essere stati percepiti dal governo cileno come una sorta di contrattacco da parte delle forze di sinistra.\nDeposizione e ultimi anni.\nIl 30 agosto 1975, il generale Francisco Morales Berm\u00fadez, allora Presidente del Consiglio dei ministri e che si diceva sarebbe succeduto a Velasco, part\u00ec dalla citt\u00e0 di Tacna alla guida di un colpo di Stato che depose Velasco; il golpe, dal nome della citt\u00e0 in cui ebbe inizio, \u00e8 passato alla storia con il nome di \"Tacnazo\". Per la realizzazione del golpe il generale prese a pretesto la difficile situazione economica e la salute del presidente, al quale il 10 marzo del 1973 era stata amputata la gamba destra a seguito di una gangrena degenerata in un aneurisma dell'aorta addominale che lo aveva condotto quasi alla morte.\nVelasco visse gli ultimi due anni della sua vita in una sorta di reclusione volontaria. Mor\u00ec all'ospedale militare di Lima il 24 dicembre 1977; al suo funerale parteciparono molte persone e termin\u00f2 in una forma di protesta contro il governo di allora. I suoi resti riposano al Cementerio del \u00c1ngel di Lima. Nel 1980 la sua tomba fu oggetto di una delle prime azioni terroristiche di Sendero Luminoso: fu infatti fatta esplodere con la dinamite.\nEredit\u00e0.\nQuella di Velasco rest\u00f2 per il riformismo militare peruviano un'importante figura a cui fare riferimento: alcuni suoi luogotenenti infatti, ispirandosi all'opera di Velasco, fondarono il Partito Socialista Rivoluzionario. Due mesi dopo dalla sua fondazione per\u00f2 i principali esponenti del partito furono costretti a fuggire in Panama e in Messico; fu permesso loro di tornare solo alle elezioni per l'assemblea costituente, alle quali ottennero il 7% dei voti. Il PSR fece poi parte della Sinistra Unita, alleanza fra le formazioni politiche peruviane di stampo socialista che si ponevano a sinistra dell'APRA."}
{"id": "1202425", "revid": "2519", "url": "https://it.wikipedia.org/wiki?curid=1202425", "title": "Felsberg (Assia)", "text": ""}
{"id": "1202426", "revid": "767487", "url": "https://it.wikipedia.org/wiki?curid=1202426", "title": "Illusion (gruppo musicale britannico)", "text": "Gli Illusion appartengono a quella famiglia di gruppi musicali originati dallo scioglimento degli Yardbirds.\nStoria.\nI quattro membri fuoriusciti dalla formazione originale dei Renaissance, dopo la morte di Keith Relf, pensano di riorganizzarsi sotto una nuova denominazione, quella di Illusion, nel tentativo di riprendere il discorso dei primi Renaissance. \u00c8 il 1977. Pubblicano due album per la Island prima di sciogliersi nuovamente. Anni dopo, viene pubblicato un terzo album con materiale inedito. Si sono riuniti per la pubblicazione di \"Through the fire\", stavolta con il nome Renaissance Illusion. Esistono due album intitolati \"Illusion\": il secondo dei Renaissance (nella formazione originale) (1971) e l'eponimo secondo album degli Illusion (1978)."}
{"id": "1202429", "revid": "773636", "url": "https://it.wikipedia.org/wiki?curid=1202429", "title": "Chiesa di San Marco Evangelista (Cortona)", "text": "La chiesa di San Marco Evangelista \u00e8 un edificio sacro che si trova in localit\u00e0 Poggioni, nel comune di Cortona, in provincia di Arezzo.\nStoria e descrizione.\nGi\u00e0 pieve nei primi del Trecento, originariamente eretta vicino al castello degli Alfieri e distrutta per lo smottamento della montagna, venne ricostruita pi\u00f9 in basso nel XVI secolo.\nLa chiesa, ad unica navata con transetto e con presbiterio rialzato, fu restaurata nel 1886 e interamente affrescata negli anni quaranta del XX secolo dal pittore amalfitano Ignazio Lucibello.\nAll'interno si conservano due grandi tele del XVII secolo di cui una raffigurante l\"Ultima Cena\" di autore ignoto, e l'altra con la \"Presentazione al Tempio\" del cortonese Baccio Bonetti."}
{"id": "1202430", "revid": "92723", "url": "https://it.wikipedia.org/wiki?curid=1202430", "title": "Alexander Alexandrovi\u010d Prozorovsky", "text": ""}
{"id": "1202432", "revid": "92723", "url": "https://it.wikipedia.org/wiki?curid=1202432", "title": "Georges Darboy", "text": "Biografia.\nOrdinato sacerdote nel 1836, fu per breve tempo vicario di Notre-Dame a Saint-Dizier e professore al seminario maggiore di Langres; nel 1845 raggiunse monsignor Affre a Parigi; dapprima sacerdote ausiliario nella Casa dei Carmelitani ed elemosiniere del Lyc\u00e9e Henri-IV, fu presto promosso canonico della cattedrale di Notre-Dame, a vicario generale e arcidiacono di Saint-Denis, prima di essere nominato protonotario apostolico. Repubblicano convinto, Darboy accolse con entusiasmo la Seconda Repubblica nel 1848. Nel 1859 fu eletto vescovo di Nancy, grazie all'appoggio degli ambienti gallicani, dove, durante i tre anni in cui ebbe la responsabilit\u00e0 della diocesi, s'interess\u00f2 specialmente alle questioni dell'istruzione, istitu\u00ec la scuola San Leopoldo, ampli\u00f2 il seminario maggiore e scrisse (1862) la sua celebre lettera \"Sulla necessit\u00e0 dello studio\".\nTrasferito per un decreto imperiale del 10 gennaio 1863 all'arcidiocesi di Parigi, vacante per la morte del cardinal Morlot, consacr\u00f2 quello stesso anno la Cattedrale di Notre-Dame, completamente restaurata, e fu insignito dei titoli di Grande Elemosiniere, di Senatore e di Consigliere imperiale. La politica romana di Napoleone III (di cui fu il Grande Elemosiniere e che sostenne con fermezza contro l'ostilit\u00e0 di gran parte dell'opinione cattolica e del clero sensibile alle tesi ultramontane), lo condusse al Senato nel 1864.\nBench\u00e9 gli mancassero l'indipendenza di monsignor Affre, la competenza amministrativa di monsignor Sibour e l'affabilit\u00e0 del cardinal Morlot, Darboy fu un prelato istruito, coscienzioso e rispettato. Con l'aiuto di uomini quali Buquet, Isoard, Lang\u00e9nieux, Meignan e Foulon, don\u00f2 nuovo impulso all'amministrazione che era stata un poco trascurata nella sua vecchiaia del suo predecessore.\nAllorch\u00e9 il clero francese passava sempre pi\u00f9 dalla parte dell'ultramontanismo, Darboy rest\u00f2 uno degli ultimi gallicani, il che gli imped\u00ec di ricevere la berretta cardinalizia e gli frutt\u00f2 anzi una reprimenda da parte del Papa contenuta in una lettera privata pubblicata per errore. Gli si rimproverava di mostrarsi pi\u00f9 ossequioso del dovuto alle voci imperiali e di adottare contro le esenzioni dei religiosi un'attitudine che la Santa Sede (1869) lo costrinse ad abbandonare. Fu la ragione principale che lo indusse, durante il Concilio Vaticano I a schierarsi con la minoranza che considerava inopportuna la definizione del dogma dell'infallibilit\u00e0 papale. Le sue motivazioni erano di natura pi\u00f9 politica che teologica. Darboy fu tra coloro che pensarono a un intervento diplomatico per mettere fine a queste difficolt\u00e0. Lasci\u00f2 Roma prima del voto finale del 18 luglio 1870 esprimendo dichiarazioni che ritratter\u00e0 qualche mese dopo la definizione del dogma, che finir\u00e0 per sottoscrivere.\nDurante l'assedio di Parigi Darboy si comport\u00f2 da vero pastore e guadagn\u00f2 l'ammirazione di tutti. Arrestato il 4 aprile 1871, per ordine della Comune di Parigi e incarcerato nella prigione di Mazas, tutti gli sforzi dei suoi amici non riuscirono a salvarlo, perch\u00e9 il governo di Versailles aveva rifiutato tutte le trattative della Comune, in particolare lo scambio con Blanqui. Fu fucilato come ostaggio durante la Settimana di sangue, il 24 maggio, alla prigione della Roquette e mor\u00ec benedicendo i suoi assassini. Dopo la Comune, recuperate le spoglie da una fossa comune, furono celebrati per lui e per gli altri ostaggi i funerali di stato, e la salma inumata nella cattedrale di Notre-Dame. \nLa cella della sua detenzione e il muro dove fu fucilato sono conservati dall'inizio del XX secolo nella cripta della grande cappella del seminario di San Sulpizio d'Issy-les-Moulineaux.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOpere.\nDarboy fu l'autore delle opere seguenti:\nCollabor\u00f2 come corrispondente (1847-1855) e fu per un anno (1850) direttore del \"Moniteur Catholique\"."}
{"id": "1202434", "revid": "83591043", "url": "https://it.wikipedia.org/wiki?curid=1202434", "title": "Dispersione elettrica", "text": "La dispersione elettrica indica il fenomeno della perdita della carica elettrica da parte di un conduttore carico isolato.\nCause.\nLa dispersione di corrente elettrica \u00e8 dovuta ad un imperfetto isolamento, ma in generale si verifica sempre, dato che anche i migliori isolanti hanno una pur piccolissima conduttivit\u00e0 a causa della ionizzazione del fluido circostante, delle radiazioni prodotte da sostanze radioattive presenti in tracce in ogni materiale e della radiazione cosmica.\nEffetti.\nGli effetti tipici di una dispersione elettrica sono l'aumento dell'inefficienza del sistema o impianto elettrico ovvero perdita nel trasferimento di potenza elettrica (quindi spreco di energia) e il rischio connesso di folgorazione.\nRimedi.\nPer ovviare al rischio di folgorazione, per legge gli impianti elettrici devono essere provvisti di un sistema di protezione elettrico qual \u00e8 l'interruttore differenziale, comunemente detto \"salvavita\", che interrompe l'erogazione del flusso di corrente elettrica nell'impianto non appena viene rilevata una dispersione elettrica di entit\u00e0 superiore a una soglia prestabilita.\nAd esempio esistono interruttori differenziali con sensibilit\u00e0 di 10mA, 30mA, 300mA, 500mA, 1A, etc.\nQuesti dispositivi di per s\u00e9 non sono in grado di evitare la dispersione elettrica, piuttosto intervengono quando l'intensit\u00e0 della stessa \u00e8 superiore a una soglia prestabilita."}
{"id": "1202436", "revid": "2175", "url": "https://it.wikipedia.org/wiki?curid=1202436", "title": "Mikhail Illarionovi\u010d Kutuzov", "text": ""}
{"id": "1202442", "revid": "124930302", "url": "https://it.wikipedia.org/wiki?curid=1202442", "title": "Camini delle fate", "text": "Con i termini camini delle fate o piramidi di terra si fa riferimento alla denominazione popolare data a rilievi rocciosi con morfologia tipicamente formata da un prisma rastremato verso l'alto di tufo (oppure limo o roccia vulcanica) ed estremamente friabile sormontato da un cono dello stesso materiale, ma pi\u00f9 compatto che protegge la roccia sottostante. Queste formazioni rocciose sono denominate fatate, in quanto secondo la leggenda i massi sulla sommit\u00e0 furono posati da divinit\u00e0 celesti.\nLe piramidi di G\u00f6reme.\nL'origine delle piramidi di G\u00f6reme \u00e8 dovuta all'erosione di rocce vulcaniche depostesi a seguito di eruzioni di due vulcani, lo Hasan Da\u011f\u0131 e l'Erciyes Da\u011f\u0131, circa 8 milioni di anni fa. Le loro ceneri e lapilli hanno formato ampie distese di tufo, organizzate in strati spessi diversi metri e caratterizzati dall'avere colore e consistenza diversi. Le erosioni successive ne hanno modellato il caratteristico aspetto attuale.\nAlcune di queste piramidi in Cappadocia sono state scavate e abitate fin dal IV secolo a.C., prima rifugio di anacoreti, in seguito di eremiti cristiani e poi intere popolazioni. In epoca bizantina, l'intera regione si \u00e8 trasformata in uno straordinario universo rupestre con ben 365 edifici come chiese, cappelle, monasteri, alcuni dei quali internamente decorati con affreschi policromi.\nUna parte della serie \"Guerre stellari\" \u00e8 stata girata nel paesaggio lunare di G\u00f6reme in Cappadocia."}
{"id": "1202443", "revid": "36426", "url": "https://it.wikipedia.org/wiki?curid=1202443", "title": "Guglie", "text": ""}
{"id": "1202445", "revid": "115426949", "url": "https://it.wikipedia.org/wiki?curid=1202445", "title": "Go Chuck Yourself", "text": "Go Chuck Yourself (pubblicato come Happy Live Surprise in Giappone) \u00e8 un album dal vivo dei Sum 41 registrato a London, Ontario, nell'aprile 2005. La versione giapponese \u00e8 stata pubblicata il 21 dicembre 2005, con un DVD bonus contenente 5 canzoni dallo show e \"Basketball Butcher\", un loro filmato autoprodotto. La versione statunitense ed europea \u00e8 stata pubblicata il 7 marzo 2006, senza il DVD. \u00c8 stata la prima pubblicazione del gruppo per la Aquarius Records, dopo la chiusura del contratto con la EMI.\nL'esibizione comprende principalmente brani estratti dal secondo album \"Does This Look Infected?\" e \"Chuck\", mentre dell'EP \"Half Hour of Power\" e del primo album \"All Killer No Filler\" sono stati inseriti nella scaletta solo i brani pi\u00f9 celebri."}
{"id": "1202446", "revid": "1632387", "url": "https://it.wikipedia.org/wiki?curid=1202446", "title": "Alessandra Lucchino", "text": "Il suo miglior risultato \u00e8 la medaglia d'oro nella sciabola a squadre vinta al campionato mondiale di scherma tenutosi a l'Avana nel 2003.\nPalmar\u00e8s.\nIn carriera ha conseguito i seguenti risultati:"}
{"id": "1202447", "revid": "76963", "url": "https://it.wikipedia.org/wiki?curid=1202447", "title": "Y\u016bko Aoki", "text": "\u00c8 stata una fotomodella e indossatrice di bikini nota per la particolare bellezza e il fisico prosperoso.\nYuko inizia la carriera di fotomodella nel 1995 ed \u00e8 stata di frequente la cover girl nelle riviste giapponesi di bikini. Smette di posare nel 1998 mentre il ritiro ufficiale si avr\u00e0 nel 2000.\nSi concentra cos\u00ec nella carriera musicale, suo interesse principale. \nNel 2003 esce il suo primo album intitolato \"Blue\" sotto etichetta Universal Japan.\nOggi Y\u016bko Aoki \u00e8 cantante nella band Icy Blue.\nCollegamenti esterni.\nAoki Yuko Official Website"}
{"id": "1202448", "revid": "466539", "url": "https://it.wikipedia.org/wiki?curid=1202448", "title": "Amido di mais", "text": "Lamido di mais, chiamato spesso anche maizena dal nome commerciale internazionale a marchio Unilever, viene ricavato dal chicco del mais mediante un processo di macinazione ad umido. Il prodotto si presenta sotto forma di polvere bianca finissima, quasi impalpabile.\nCaratteristiche.\nLa differenza tra amido e farina di mais sta nella composizione del prodotto. La farina si ricava attraverso la macinatura della totalit\u00e0 del chicco (endosperma + germe + crusca) mentre l'amido \u00e8 contenuto nel solo endosperma. La farina di mais si ottiene per macinazione a secco. L'amido di mais non va confuso con la farina di mais Biancoperla, di colore appunto bianco, che serve per la preparazione della polenta bianca tipica del Polesine e delle zone di Padova e Venezia.\nSe mescolato all'acqua in proporzione 1:2, d\u00e0 origine all'oobleck, un fluido non newtoniano (dilatante), che aumenta notevolmente la sua viscosit\u00e0 se sottoposto a una forza sufficiente, comportandosi in maniera simile a un solido.\nUsi.\nCucina.\nIl principale utilizzo dell'amido di mais \u00e8 in ambito gastronomico.\nSi impiega per addensare minestre, salse, creme, budini o gelati, e per rendere pi\u00f9 friabili i dolci lievitati.\nViene anche usato, in sostituzione della farina di frumento, per la preparazione di alimenti destinati a persone affette da celiachia o intolleranti al glutine. A questo scopo si pu\u00f2 adoperare da solo o pi\u00f9 comunemente mescolato alla farina di riso o alla fecola di patate. \u00c8 necessario per\u00f2 che il prodotto abbia la dicitura \"senza glutine\".\nNell'industria alimentare viene anche adoperato come additivo antiagglomerante, ad esempio nella produzione dello zucchero a velo, o addensante, come nel confezionamento di insaccati. Trova impiego anche nella produzione di birra in parziale sostituzione del pi\u00f9 tradizionale orzo, dato il suo costo minore.\nCosmetica.\nL'amido di mais, oltre al pi\u00f9 elevato uso di cucina, ha anche usi cosmetici. Dopo alcune lavorazioni, viene usato soprattutto come crema per le mani con effetti ammorbidenti ed emollienti e anche come maschera sbiancante per la pelle.\nAltri usi.\nL'amido di mais trova anche usi in campi diversi dalla cucina e dalla cosmetica:"}
{"id": "1202449", "revid": "228587", "url": "https://it.wikipedia.org/wiki?curid=1202449", "title": "COGOG", "text": "Il sistema COGOG (COmbined Gas Or Gas - combinato gas o gas) \u00e8 un tipo di propulsione navale per navi equipaggiate con turbine a gas. Il sistema impiega una turbina a bassa potenza e ad alta efficienza per la velocit\u00e0 di crociera ed una ad alta potenza per gli spunti ad alta velocit\u00e0. Il sistema della trasmissione permette di selezionare una delle due turbine, che per\u00f2 non possono essere usate simultaneamente. Il vantaggio di questo tipo di propulsione nel richiedere un sistema di trasmissione semplice.\nQuesto sistema di propulsione \u00e8 adottato dai cacciatorpediniere della Royal Navy \"Type 42\" e dalle fregate argentine \"Classe Almirante Brown\"."}
{"id": "1202450", "revid": "773636", "url": "https://it.wikipedia.org/wiki?curid=1202450", "title": "Chiesa della Santissima Trinit\u00e0 (Foiano della Chiana)", "text": "La chiesa della Santissima Trinit\u00e0 \u00e8 un edificio sacro che si trova a Foiano della Chiana, in provincia di Arezzo.\nDescrizione.\nLa facciata, che si erge con la parte terminale centinata sopra i tetti che l'affiancano, non lascia presagire, nella sua spoglia semplicit\u00e0, l'armonioso interno, a croce greca con cupola all'incrocio dei bracci voltati a botte, caratterizzato da tre imponenti altari seicenteschi in pietra serena; su quello maggiore si conserva la \"Trinit\u00e0\" di Antonio Circignani detto il Pomarancio (1614).\nNella chiesa si conserva anche una statua lignea del \"Cristo Risorto\", che viene esposta in Collegiata il Sabato Santo nella cerimonia del \"volo di Cristo\": al canto del \"Gloria\" si spalancano le porte della chiesa e la statua viene portata di corsa di fronte all'altare tra i bagliori delle luci che si accendono e il suono delle campane spiegate a festa."}
{"id": "1202452", "revid": "80794", "url": "https://it.wikipedia.org/wiki?curid=1202452", "title": "Maizena", "text": ""}
{"id": "1202454", "revid": "1886488", "url": "https://it.wikipedia.org/wiki?curid=1202454", "title": "Francesco Gaeta", "text": "Biografia.\nFu autodidatta. Giovanissimo, fin dal 1897 si dette al giornalismo con varia fortuna.\nNel 1901/1902 fond\u00f2 e diresse il settimanale letterario \"\"I Mattaccini\", un vivace settimanale letterario della domenica che ebbe a collaboratori, tra gli altri, Gabriele D'Annunzio, Alfredo Oriani.\nI suoi primi lavori furono influenzati da Gabriele D'Annunzio, e pervasi da uno stato d'animo sensuale e sentimentale.\nLa sua fama \u00e8 legata alla scoperta, dovuta proprio al settimanale \"I Mattaccini\", del suo talento da parte di Benedetto Croce, che ne esaltava la semplicit\u00e0 descrittiva e la dignit\u00e0 classica. Francesco Gaeta pu\u00f2 essere annoverato come un crepuscolare minore; in lui manca la decisa negazione delle retoriche recenti, e la volont\u00e0 di porre le basi per una nuova poetica per essere definito come crepuscolare vero e proprio. Difatti, a differenza di Gozzano, non amava i toni grigi e smorzati, le atmosfere ben definite tra ironia e autocompassione. Si distinse per il suo temperamento passionale e per le sue idee religiose di forte influenza orientale, come evidenziarono \"Il libro della giovinezza\" del 1895, \"Reviviscenze\" del 1900 e \"Sonetti voluttuosi ed altre poesie\" del 1906. Il suo tono costante \u00e8 il sentimentalismo, tono che gli proviene dalla grande tradizione lirica napoletana, filtrata dal Sannazzaro sino al Di Giacomo e alla canzone napoletana. Di questa Gaeta conserva le effusioni amorose e la malinconia sensuale, portati per\u00f2 ad un grado estremo di affinamento e di abbandono musicale.\nI temi sono semplici vicende di sentimento, e talvolta occasioni descrittive, spesso di luoghi e vicende di Napoli.\nIl suo linguaggio mette in evidenza sia elementi raffinati che popolari; alterna l'utilizzo del dialetto con espressioni auliche.\nNel 1904 collabora con 2 articoli alla rivista fiorentina fondata da Giovanni Papini e Giuseppe Prezzolini il \"Leonardo\"\".\nFu anche autore di racconti (\"Novelle Gioconde\", 1921).\nFrancesco era affascinato dalle religioni orientali, e questo si riflett\u00e9 nelle sue opere pi\u00f9 mature.\nEbbe una \"liaison\" amorosa con la poetessa di origine ebraiche Maria Algranati, che aveva conosciuto in casa di Benedetto Croce, ma la storia, che doveva sfociare nel matrimonio, fin\u00ec malamente per la gelosia e l'antisemitismo dello stesso Gaeta. \nMor\u00ec suicida il giorno dopo la morte di sua madre, un Venerd\u00ec Santo, all'et\u00e0 di 48 anni, lasciando scritto su un biglietto: \"Mia dolce mamma, ti seguo\".\nLa sua opera venne ristampata a cura del Croce, che scrisse nella prefazione : \"l'accento principale o il sentimento dominante e generatore del Gaeta si potrebbe definire, piuttosto che l'amore, l'amore dell'amore, quasi di cosa che non si possiede davvero se non nel rimpianto di non possederla pi\u00f9\".\nFu membro della Massoneria, essendo stato iniziato il 30 giugno 1911 nella Loggia \"Losanna\" di Napoli, del Grande Oriente d'Italia, dalla quale diede le dimissioni il 23 aprile 1914, ancora col grado di Apprendista, non avendo partecipato che a pochissime riunioni in quegli anni, e scrisse un libro, \"Che cosa \u00e8 la massoneria?\", uscito postumo nel 1939, per denunciarne la pericolosit\u00e0, poich\u00e9 credette di trovare in certe sue personali vicissitudini la conferma che la Massoneria fosse un'emanazione e uno strumento dell'ebraismo. Nella sua introduzione alla ristampa del 1944 Giovanni Preziosi spinse l'antisemitismo del Gaeta alle sue estreme conseguenze."}
{"id": "1202455", "revid": "115549", "url": "https://it.wikipedia.org/wiki?curid=1202455", "title": "Sc Heerenveen", "text": ""}
{"id": "1202456", "revid": "110157", "url": "https://it.wikipedia.org/wiki?curid=1202456", "title": "Heusenstamm", "text": "Heusenstamm \u00e8 un comune tedesco di 18.344 abitanti, situato nel land dell'Assia."}
{"id": "1202458", "revid": "75421", "url": "https://it.wikipedia.org/wiki?curid=1202458", "title": "Go Chuck Yourself/Happy Live Surprise", "text": ""}
{"id": "1202460", "revid": "17654", "url": "https://it.wikipedia.org/wiki?curid=1202460", "title": "La boh\u00e8me (Puccini)", "text": ""}
{"id": "1202461", "revid": "75421", "url": "https://it.wikipedia.org/wiki?curid=1202461", "title": "Happy Live Surprise", "text": ""}
{"id": "1202462", "revid": "1494169", "url": "https://it.wikipedia.org/wiki?curid=1202462", "title": "Pianissimo", "text": ""}
{"id": "1202464", "revid": "773636", "url": "https://it.wikipedia.org/wiki?curid=1202464", "title": "Chiesa di San Francesco (Foiano della Chiana)", "text": "La chiesa di San Francesco \u00e8 un edificio sacro che si trova in viale Umberto I a Foiano della Chiana, in provincia di Arezzo.\nStoria.\nL'antico convento \u00e8 adibito ad ospedale dal 1818.\nLa chiesa fu ristrutturata tra il 1756 e il 1759.\nDescrizione.\nPur mantenendo l'impianto ad unica navata, venne coperta con una volta a botte e dotata di una cupola ottagonale, nascosta all'esterno da un tiburio.\nRisalgono al Settecento anche la decorazione a stucchi e l'altare maggiore.\nLa facciata \u00e8 risolta con un portico antistante con fronte in mattoni a vista murati sopra cinque archi a tutto sesto impostati su esili colonne.\nAll'interno si trovano la pala con \"Cristo e la Vergine che intercedono presso l'Eterno\", della bottega di Andrea della Robbia (fine XV secolo); e il gruppo devozionale con lo \"Svenimento della Vergine\", in terracotta policroma e invetriata, di bottega robbiana della prima met\u00e0 del Cinquecento."}
{"id": "1202465", "revid": "106908", "url": "https://it.wikipedia.org/wiki?curid=1202465", "title": "Hongquan", "text": "L'Hongquan \u00e8 uno stile di arti marziali cinesi. Da non confondersi con lo stile Hongjiaquan del sud della Cina, questo \u00e8 uno stile tipico delle province del nord.\nIl nome viene reso con ideogrammi differenti: Hongquan \u7ea2\u62f3, Pugilato rosso; Hongquan \u6d2a\u62f3, Pugilato della grande onda; Hongquan \u9e3f\u62f3, Pugilato dell'oca selvatica o grandioso.\nQuesto \u00e8 uno stile antico e perci\u00f2 ne esistono moltissime versioni a volte diversissime tra loro, per citarne alcune:\nShaanxi Hongquan \u9655\u897f\u7ea2\u62f3 Pugilato rosso dello Shaanxi; Da Hongquan \u5927\u6d2a\u62f3; Xiao Hongquan \u5c0f\u6d2a\u62f3; Er Hongquan \u4e8c\u6d2a\u62f3; ecc.\nSi narra che i Taolu dell'Hongquan ed del Paochui \u70ae\u9524 abbiano preso molto da una danza di guerra (Tiao paida wu \u8df3\u62cd\u6253\u821e) che le guardie del palazzo del re di Qin \u79e6, Yingzheng \u5b34\u653f, crearono per festeggiare le sue vittorie, durante il periodo delle primavere e degli autunni (Chunqiu \u5b34\u653f, 777-476 a.C.).\nL'Hongquan \u00e8 considerato alla base del Changquan dell'imperatore della dinastia Song Taizu \u592a\u7956 Zhao Kuangyin \u8d75\u5321\u80e4 (917-975).\nIn epoca moderna una ramificazione dell'Hongquan in Hebei e Shandong ha avuto un ruolo importante in alcune ribellioni contro la dinastia Qing, in particolare nella Rivolta dei Boxer.\nShaanxi Hongquan \u9655\u897f\u7ea2\u62f3.\nQuesto stile \u00e8 da molti considerato il ramo principale da cui si sono sviluppati tutti gli altri.\nDurante il regno di Daoguang (1821-1851) ha avuto quattro insegnanti importantissimi che hanno contribuito al suo attuale assetto: Gao San \u9ad8\u4e09 detto \"il falcone\" \u9e5e\u5b50; Xing San \u90a2\u4e09 detto \"tigre nera\" \u9ed1\u864e; Si Baolong \u53f8\u5b9d\u9f99 e Li Si \u674e\u56db.\nL'allenamento prevede lo studio di numerosi Taolu: Xiao Hongquan \u5c0f\u7ea2\u62f3; Da Hongquan \u5927\u7ea2\u62f3; Zhong Hongquan \u4e2d\u7ea2\u62f3; Lao Hongquan \u8001\u7ea2\u62f3; Taizu Hongquan \u592a\u7956\u7ea2\u62f3; Er Hongquan \u4e8c\u7ea2\u62f3; Guanxiquan \u5173\u897f\u62f3; ecc. Le armi principali sono il bastone lungo (Gun \u68cd), la frusta (Bian \u97ad) e le due sciabole (Shuangdao \u53cc\u5200).\nDa Hongquan \u5927\u6d2a\u62f3.\nLa leggenda di fondazione di questo stile ne fa risalire le origini all'epoca della dinastia Sui ad opera di Hong Xian \u9e3f\u4ed9. Durante la dinastia Tang ci sono documenti storici che attestano che un maestro del Jilin, tale Liu Fengguai \u5218\u98ce\u62d0 (anche conosciuto come Liu Banxiang \u5218\u534a\u54cd), insegn\u00f2 un pugilato diviso in sei sezioni che \u00e8 stato identificato con il Taolu che ha originato la Liubujia \u516d\u6b65\u67b6 , la struttura di base del Da Hongquan. Nel \"Jixiao Xinshu \u7eaa\u6548\u65b0\u4e66\" del famosissimo Qi Jiguang \u621a\u7ee7\u5149 si racconta: \"nel pugilato di famiglia dell'imperatore Taizu della dinastia Song c'\u00e8 il 32 shi changquan \u4e09\u5341\u4e8c\u52bf\u957f\u62f3, c'\u00e8 anche il Liubuquan \u516d\u6b65\u62f3, l'Houquan \u7334\u62f3, l'Huaquan \u5316\u62f3...\". Il Liubuquan viene identificato con il Liubujia, che a sua volta \u00e8 sovente chiamato Sanhuangbang (\u4e09\u6643\u8180).\nDurante la dinastia Song, la dinastia Yuan e la dinastia Ming la Liubujia si \u00e8 diffusa enormemente nel bacino del Fiume Giallo dando vita a moltissime varianti.\nNel 1920 Ren Hengtai (\u4efb\u6052\u592a), originario di Qingfeng (\u6e05\u4e30) in Henan e ventottesima generazione di Da Hongquan (\u5927\u6d2a\u62f3), trasmise lo stile nel villaggio Zhuloucun (\u6731\u697c\u6751) nell'area di Heze in Shandong a Zhu Xiaozhang (\u6731\u5b5d\u7ae0) e a Zhu Fengjun (\u6731\u51e4\u541b). Questo Da Hongquan si compone di 14 Taolu a mano nuda, 18 Taolu con le armi e ben oltre 100 Duilian a mano nuda.\nA Bengbu il Dahongquan \u00e8 stato insegnato da Li Baohe (\u674e\u4fdd\u548c)..\nIl Dahongquan (\u5927\u6d2a\u62f3) \u00e8 stato trasmesso nell'area di Tengzhou (\u6ed5\u5dde) in Shandong da Feng Pei (\u51af\u4f69), che in questa area \u00e8 considerato il fondatore dello stile, durante il regno di Qianlong (1736-1796). Feng Pei insegn\u00f2 a Di Yuqing (\u72c4\u7389\u6e05).\nWudang Hongquan \u6b66\u5f53\u6d2a\u62f3.\nSecondo la sua leggenda di fondazione, questo stile \u00e8 stato creato da un monaco Taoista sulle montagne Wudang durante la dinastia Song. Siccome il cognome di questo monaco da laico era Hong \u6d2a, lo stile fu chiamato Wudang Hongquan.\nTra le forme a mano nuda , oltre al Sanhuangbang (\u4e09\u6643\u8180), citato nei Dahongquan, figurano: \u5173\u4e1c\u67b6 Guandongjia (struttura dei valichi ad est); \u5173\u897f\u67b6 Guanxijia (struttura dei valichi ad ovest);\u592a\u5e73\u67b6 Taipingjia (struttura della pace suprema); \u5341\u516b\u8def\u5bf9\u7ec3\u6253\u6376 18 lu duilian da chui; \u4e09\u5341\u516d\u6454 36 shuai; \u4e03\u5341\u4e8c\u64d2\u62ff\u624b 72 qinnashou; \u6293\u95e8\u9053\u529f\u592b Zhaomendao gongfu; ecc.\nTra le forme con armi: dandao \u5355\u5200; shuangguai \u53cc\u62d0; shou shaozi \u624b\u68a2\u5b50; sijietang \u56db\u8282\u9557; chunqiu dadao \u6625\u79cb\u5927\u5200; ecc.\nAnche per questo stile vengono fatte corrispondere le forme Guandongjia e Guanxijia a due forme create da Song Taizu, rispettivamente \u4e09\u5341\u516d\u8def\u957f\u62f3 36 lu Changquan e \u4e09\u767e\u516d\u5341\u516d\u624b\u957f\u62f3 366 shou Changquan. Questa corrispondenza e la coincidenza di molti nomi di Taolu con lo Shaanxi Hongquan, nonostante le origini rivendicate siano differenti, stanno ad indicare un corso comune con gli altri stili gi\u00e0 citati.\nQuesto ramo di Hongquan \u00e8 diffuso a Peixian in Jiangsu nel 1880 ad opera di Zhang Dongshu (\u5f35\u68df\u66f8, 1856-1933), un maestro di Daming (\u5927\u540d) , nell'area amministrativa di Handan in Hebei, chiamato Zhang Fushun. Zhang Dongshu apprese lo stile dal padre, Zhang Wanqing (\u5f20\u4e07\u9752).\nMeishan Dahongquan \u6885\u5c71\u5927\u6d2a\u62f3.\nNello stile Meishanquan (\u6885\u5c71\u62f3) esiste una forma chiamata Dahongquan. Questa \u00e8 una cosa molto particolare visto che il Meishanquan \u00e8 uno stile del Sud della Cina.\nIl Dahongquan di Wang Ziping.\nWang Ziping (\u738b\u5b50\u5e73), celebre maestro di Chaquan, insegnava una forma di Dahongquan (\u5927\u6d2a\u62f3).\nShaolin Hongquan \u5c11\u6797\u6d2a\u62f3.\nNel libro \"Shaolin quanfa\" \u5c11\u6797\u62f3\u6cd5 si legge che durante l'epoca della dinastia Yuan Jue Yuan \u89c9\u8fdc fece visita a Bai Yufeng \u767d\u7389\u5cf0 introducendo poi nel tempio l'insegnamento della maestria del Da e Xiao Hongquan, dell'arte del gun (gunshu \u68cd\u672f), del Qinna \u64d2\u62ff, ecc. Questa \u00e8 l'origine dei due Taolu attualmente praticati nelle scuole Shaolin del Songshan.\nIn questo ambito sono utilizzati indifferentemente sia Piccolo pugilato Hong () sia Piccolo pugilato rosso ().\nChang Hongquan \u957f\u6d2a\u62f3.\nNell'area di Chenghanxian (\u6210\u5b89\u53bf), nel distretto amministrativo di Handan \u00e8 praticato il Chang Hongquan. A livello leggendario si racconta che esso \u00e8 stato creato dalla divinit\u00e0 Erlang (\u4e8c\u90ce\u795e) e sebbene questo stile non sia un Erlangquan ha numerose similitudini con esso.\nOggi lo stile \u00e8 rappresentato da Wang Shaoting (\u738b\u7ecd\u5ef7) un maestro di sesta generazione.\nHongmen \u6d2a\u95e8.\nDa non confondersi con l'omonima Societ\u00e0 Segreta, in cui sono identici gli ideogrammi. Questa \u00e8 una scuola diffusa nel Sichuan, che si divide in due parti: una che pratica con caratteristiche di Wushu del Nord e l'altra con quelle del Sud della Cina. \u00c8 una delle otto grandi scuole (reso con Men di porta) della Emeipai.\nL'Hongmenquan ha come Taolu a mano nuda: Da Hongquan\u5927\u6d2a\u62f3; Xiao Hongquan \u5c0f\u6d2a\u62f3; Wuhuchui \u4e94\u864e\u6376; Erlu Hongquan \u4e8c\u8def\u7ea2\u62f3; Yanqing Hongquan \u71d5\u9752\u7ea2\u62f3; Da Baxian quan \u5927\u516b\u4ed9\u62f3, ecc.\nCome Taolu con armi possiede: Qinglongjian \u9752\u9f99\u5251; Emei duangun \u5ce8\u7709\u77ed\u68cd; Wuxiudao \u4e94\u79c0\u5200; Fanlongqiang \u8e6f\u9f99\u67aa; Chunqiu dadao\u6625\u79cb\u5927\u5200; deng \u51f3, ecc.\nHongmenquan \u6d2a\u95e8\u62f3.\nUno stile con questo nome \u00e8 stato trasmesso da Deng Zhongshan (\u9093\u949f\u5c71), di Nanchino, che lo avrebbe appreso da un suo servitore che si chiamava Hong (\u6d2a). La pratica \u00e8 divisa in due Jiazi (strutture, telai) detti Da (Grande) e Xiao (Piccolo). Il \"Gong jia mi fa baozhang - buyi\" (\u529f\u5bb6\u79d8\u6cd5\u5b9d\u85cf\u2022\u8865\u9057, Prezioso Metodo Segreto del Lavoro Famigliare \u2013 Allegato) afferma che l'Hongmenquan \u00e8 il secondo metodo di pugilato della famiglia Deng.\nHongquan men \u6d2a\u62f3\u95e8.\nQuesta \u201cscuola di Hongquan\u201d proviene dall'area di Renxian (\u4efb\u53bf), nella provincia di Hebei.\nSecondo la tradizione di questa scuola essa \u00e8 stata creata e tramandata da Zhao Kuangyin (\u8d75\u5321\u80e4) ed insegnata da tre maestri a Xiangyazhai (\u8c61\u7259\u5be8) una localit\u00e0 dell'area di Renxian. Dieci maestri l'insegnarono in Zanhuangxian (\u8d5e\u7687\u53bf) a Du Erhe (\u675c\u4e8c\u5408) e Chu Erdong (\u891a\u4e8c\u680b) che a loro volta lo tramandarono a Du Wuchao (\u675c\u4e94\u671d), Chu Xiangcheng (\u891a\u7965\u6210), Du Dachou (\u675c\u5927\u4e11), Du Rongjiang (\u675c\u8363\u6c5f), Li Jinlong (\u674e\u91d1\u9f99), ecc.\nQuesti sono i Taolu a mano nuda dello stile: Jinchui (\u91d1\u9524); Feituijia (\u98de\u817f\u67b6); Da Jiazi (\u5927\u67b6\u5b50); Yunzhang (\u4e91\u638c)\u3001Luohan chui (\u7f57\u6c49\u9524); Wuxiechuan (\u4e94\u659c\u4e32); Liuxiechuan (\u516d\u659c\u4e32); Shier Tangtui (\u5341\u4e8c\u8d9f\u817f, vedi Tantui); Sitang guachi (\u56db\u8d9f\u6302\u9524); Xiaoyanshou (\u5c0f\u63a9\u624b); Yanshou (\u63a9\u624b); Shizizhang (\u5341\u5b57\u638c); Chuanzhang (\u4e32\u638c); Taiji bashi (\u592a\u6781\u516b\u5f0f).\nQuesti i Taolu con armi: Meihuaqiang (\u6885\u82b1\u67aa); Liuheqiang (\u516d\u5408\u67aa); Xiao Hua qiang (\u5c0f\u82b1\u67aa); Panlonggun (\u76d8\u9f99\u68cd); Kaishan dao (\u5f00\u5c71\u5200); Baguadao (\u516b\u5366\u5200); Er Lang dao (\u4e8c\u90ce\u5200); Xinmen dao (\u65b0\u95e8\u5200); Daqingdao (\u5927\u9752\u5200); Chunqiu dadao (\u6625\u79cb\u5927\u5200); Simendao (\u56db\u95e8\u5200); chadao (\u53c9\u5200); sanjiegun (\u4e09\u8282\u68cd), gangbian (\u94a2\u97ad); shengbian (\u7ef3\u97ad)."}
{"id": "1202469", "revid": "6923", "url": "https://it.wikipedia.org/wiki?curid=1202469", "title": "Simca 6", "text": "La 6 era un'autovettura di fascia bassa prodotta dal 1947 al 1950 dalla Casa automobilistica francese SIMCA all'epoca filiale della FIAT.\nProfilo e storia.\nLa Simca 6 fu presentata nel 1947 come sostituta della Simca 5. Come la Simca 5 riprendeva fedelmente l'aspetto e la meccanica della Topolino A, cos\u00ec la Simca 6 riprendeva la meccanica e la linea della Topolino C, che peraltro sarebbe stata introdotta solo due anni dopo la Simca 6. Stavolta per\u00f2 la francese non riprese del tutto l'italiana: rispetto alla 500 C, infatti, la Simca 6 appariva pi\u00f9 francese nello stile. Il frontale era differente, per via della calandra molto simile invece a quella della Peugeot 203 ed i passaruota posteriori erano caratterizzati dal profilo ridisegnato che a copriva in parte le ruote.\nPer questi motivi, la Simca 6 testimoni\u00f2 la volont\u00e0 della Simca di distaccarsi pian piano dalla Fiat e di dedicarsi alla produzione in proprio.\nIn ogni caso, la Simca 6 era meccanicamente identica alla Topolino C: un 4 cilindri in linea da 569 cm\u00b3 con distribuzione ad aste e bilancieri, con asse a camme laterale nel basamento e con valvole in testa. Erogava una potenza massima di 16.5 CV a 4400 giri/min, permettendo una velocit\u00e0 massima di 95\u00a0km/h, ottima per l'epoca.\nPer il resto, la trazione rimaneva posteriore con cambio manuale a 4 marce (terza e quarta sincronizzate) e le sospensioni erano anteriormente a ruote indipendenti e posteriormente ad assale rigido.\nAnche l'impianto frenante era tradizionale, con tamburi sulle quattro ruote.\nSe la Simca 5 ebbe un ottimo successo di vendite, lo stesso non si pot\u00e9 dire della Simca 6: le vendite cominciarono a singhiozzo, complice la presenza ancora in listino della Simca 5. Fu solo dopo la sua uscita di produzione che le vendite cominciarono a decollare, ma nel 1950 i vertici della Casa francese decisero improvvisamente di toglierla di produzione .\nPer rivedere una Simca dalle caratteristiche \"cittadine\" occorse attendere fino al 1961, anno in cui fu introdotta la Simca 1000, che in parte riprese l'eredit\u00e0 della Simca 6 ed in parte della Simca 8."}
{"id": "1202471", "revid": "767487", "url": "https://it.wikipedia.org/wiki?curid=1202471", "title": "Vandenberg (gruppo musicale)", "text": "I Vandenberg sono un gruppo heavy metal olandese formato nel 1981 dal chitarrista Adrian Vandenberg e scioltosi nel 1985. Il gruppo si \u00e8 riunito nuovamente nel 2004 per la realizzazione di un Best of e nel 2005 per un DVD Live registrato nel 1984.\nStoria del gruppo.\nNel 1977 Adrian Vandenberg, assieme a Jos Veldhuizen alla voce, Peter van Eyk al basso e Nico de Gooijer alla batteria, fond\u00f2 i Teaser, band che realizz\u00f2 nel 1978 un album omonimo.\nDopo questo singolo album, e il successivo scioglimento del gruppo, il chitarrista olandese decise nel 1981 di riformarlo. Chiam\u00f2 quindi al suo fianco Bert Heerink alla voce, Jos Zoomer alla batteria e Dick 'Motorhome' Kemper (ex Turbo) al basso e registr\u00f2 un nuovo demo. Il giornalista musicale Kees Baars, sentendo il demo, si offr\u00ec al gruppo come manager, e la band decise di firmare per lui alla Atlantic Records.\nIl loro album di debutto, registrato nello studio del chitarrista dei Led Zeppelin Jimmy Page, fu 'Vandenberg' (1982). Il gruppo cambi\u00f2 nel frattempo nome, assumendo quello del chitarrista e leader della band, e nell'83 il loro primo singolo, \"Burning Heart\", raggiunse la posizione #39 nella U.S. Billboard Hot 100 charts. A seguito del successo, i Vandenberg parteciparono a diversi tour con artisti come Ozzy Osbourne, Michael Schenker e i Kiss, che contribuirono all'affermazione del gruppo, e nel 1984 iniziarono a realizzare tour indipendenti.\nDal loro secondo album, 'Heading for a Storm' (1983), venne estratto il nuovo singolo, \"Different Worlds\", che per\u00f2 non ebbe il successo del precedente, ma si limit\u00f2 a confermare il gruppo.\nIl terzo album del gruppo, 'Alibi' (1985), venne registrato nei Paesi Bassi e prodotto da Jaap Eggermont, manager dei Golden Earring. L'album fu un insuccesso, forse anche a causa del mancato supporto della casa discografica, ed Heerink decise di abbandonare il gruppo. Il nuovo demo, registrato con il cantante Peter Struyk non fu ben visto dalla Atlantic Records.\nComplice anche la continua richiesta di partecipazione ad Adrian Vandenberg da parte di David Coverdale dei Whitesnake nei suoi album, i Vandenberg si sciolsero nel 1985. Gli altri membri intrapresero a loro volta altri progetti: Zoomer e Struyk entrarono negli Avalon, e Kamper form\u00f2 un nuovo gruppo, i No Exqze.\nNel 2004 i Vandenberg si riunirono nuovamente per realizzare un doppio album, 'The Definitive Vandenberg', una raccolta delle migliori canzoni del gruppo e una nuova versione di \"Burning Heart\". Nel gennaio 2005 il gruppo realizz\u00f2 inoltre un DVD su un concerto del 1984 a Tokyo."}
{"id": "1202472", "revid": "695564", "url": "https://it.wikipedia.org/wiki?curid=1202472", "title": "Cross Your T's and Gouge Your I's", "text": ""}
{"id": "1202473", "revid": "114082861", "url": "https://it.wikipedia.org/wiki?curid=1202473", "title": "Circondario del Kyffh\u00e4user", "text": "Il circondario del Kyffh\u00e4user (in tedesco Kyffh\u00e4userkreis) \u00e8 un circondario (\"Landkreis\") tedesco della Turingia, cos\u00ec denominato dalla catena montuosa omonima.\nCapoluogo e centro maggiore \u00e8 Sondershausen."}
{"id": "1202474", "revid": "1718925", "url": "https://it.wikipedia.org/wiki?curid=1202474", "title": "Auricolari", "text": "Gli auricolari o cuffie sono dispositivi in grado di far ascoltare ad un singolo ascoltatore una fonte audio (radio, walkman, lettore CD, lettore MP3, ecc.) alla quale sono collegati. Inventato nel 1910 da Nathaniel Baldwin, questo dispositivo pu\u00f2 essere monocassa o bicassa: in quest'ultimo caso permette l'ascolto stereofonico e su ogni cassa \u00e8 impressa la lettera L (\"left\", sinistra) o R (\"right\", destra), ad indicare l'orecchio a cui va applicata.\nGeneralmente per \"cuffia\" s'intende un dispositivo munito di grandi casse con tanto d'imbottitura insonorizzante, unite tra loro tramite un supporto rigido, per \"auricolari\" i dispositivi che si appoggiano nel padiglione auricolare, mentre per \"auricolare in ear\" ci si riferisce ai dispositivi che s'introducono nel condotto uditivo.\nTipologie.\nLe cuffie si dividono in diverse categorie:\nGli auricolari possono funzionare secondo diversi metodi di trasmissione del suono:\nIl collegamento degli auricolari pu\u00f2 essere di vario genere:\nCuffie senza fili (wireless).\nLe cuffie prive del filo per il trasporto del segnale audio sfruttano varie tecnologie differenti. Il segnale, infatti, viene trasmesso tramite raggi infrarossi, bluetooth oppure altre tecnologie wireless, quali le normali connessioni wi-fi in radiofrequenza analogica oppure digitale (in Europa a 2,4 e 5 Ghz). In questi casi il sistema \u00e8 costituito da un trasmettitore collegato all'apparecchio riproduttore (televisore, Hi-fi, radio), il quale trasmette il segnale al ricevitore integrato nella cuffia. La necessit\u00e0 di alimentare sia il circuito di ricezione che gli auricolari (venendo a mancare il cavo) introduce il problema dell'autonomia limitata nel tempo, ed il conseguente bisogno di ricarica.\nAl vantaggio di non avere fili si contrappone tuttavia la resa sonora, inferiore alle migliori cuffie ad alta fedelt\u00e0 cablate, dovuto ai problemi di trasmissione sia della quantit\u00e0 di informazioni che dai problemi d'interferenza con gli altri segnali; problemi che possono essere abbattuti anche quasi totalmente se vengono usate soluzioni sofisticate e di qualit\u00e0, ma che portano ad un innalzamento del prezzo.\nAccorgimenti.\nTutte le categorie di cuffie possono essere o meno munite di microfono, dove nei modelli esterni \u00e8 generalmente posizionato su un'asta orientabile, mentre nelle cuffiette auricolari o in-ear \u00e8 posto sul cavo della cuffietta (o posto direttamente su una prolunga della cuffietta, nei modelli wireless).\nUn altro sistema che pu\u00f2 essere presente nella cuffia \u00e8 un software che riduce in modo attivo il rumore esterno, andando a modificare il segnale acustico in base al rumore esterno.\nGli auricolari possono essere ottimizzati nella forma e direzione del suono, in particolar modo quelli che rimangono nel padiglione auricolare, questa categoria di auricolari possono essere dotati di archetto esterno (hanging ear) od interno (StayHear) che ne facilita il mantenimento della posizione.\nCuffia ad alta fedelt\u00e0.\nEsistono diverse tipologie di cuffia ad alta fedelt\u00e0: le due principali tecnologie impiegate per la costruzione di cuffie sono:\nIsodinamica, che pu\u00f2 essere a sua volta di due tipologie: \nMolti audiofili considerano la cuffia stereofonica un valido trasduttore per l'ascolto di musica registrata, opinione comunque non condivisa in modo unanime. Occorre altres\u00ec dire, che \u00e8 nella fase di missaggio di un brano musicale stereofonico che viene ottimizzata la riproduzione, privilegiando l'ascolto con una coppia di diffusori oppure con una cuffia stereofonica; con la presa diretta binaurale del suono con testa artificiale, tramite sofisticate procedure si pu\u00f2 ottenere l'identica riproduzione spaziale del suono, sia con una coppia di diffusori che con una cuffia stereo.\nI componenti di una cuffia.\nLa struttura di questo tipo di cuffie per alta fedelt\u00e0 \u00e8 composta da un archetto flessibile che pu\u00f2 essere in metallo o plastica, ai lati del quale sono fissati i padiglioni contenenti gli altoparlanti. Da parte del costruttore vengono adottati vari accorgimenti volti ad offrire sia un buon comfort, dato che l'oggetto pu\u00f2 essere tenuto sulle orecchie anche molte ore, sia offrire le migliori prestazioni di ascolto. Sulla sommit\u00e0 della testa non poggia direttamente l'archetto di supporto dei padiglioni, bens\u00ec un secondo archetto parallelo al primo, costituito da materiale morbido, solitamente pelle animale o sintetica, oppure velluto; in modo analogo \u00e8 costituita la guarnizione dei padiglioni volta a chiudere quasi ermeticamente l'orecchio all'interno di questi.\nUn parametro espresso in dB indica il grado di isolamento acustico rispetto all'ambiente esterno; questa caratteristica veniva tenuta in grande considerazione negli anni 60-70 da una delle societ\u00e0 considerate pioniere in questo campo, la statunitense Koss.\nLa guarnizione attorno ai padiglioni delle prime versioni dello storico modello PRO-4 dinamico erano costituite da una camera d'aria in materiale plastico flessibile, riempita al suo interno di olio. Per ottenere buona qualit\u00e0 del suono riprodotto al pari dei diffusori, i padiglioni devono avere massima rigidit\u00e0 e insensibilit\u00e0 alle vibrazioni: solitamente sono realizzati in resine plastiche ad alta densit\u00e0.\nNel 1989 la Sony mise in commercio un modello ad alte prestazioni (MDR-R10) il quale aveva i padiglioni realizzati con un legno particolare, stagionato 200 anni, ad un prezzo sul mercato italiano di 5 milioni di lire.\nAlcuni modelli incorporano nei padiglioni piccoli potenziometri per permettere la regolazione del volume audio.\nLo sdoppiamento del cavo stereofonico pu\u00f2 avvenire all'esterno dei padiglioni oppure all'interno di uno di questi; in questo caso si ha il vantaggio di avere l'ingresso del cavo unicamente in un solo padiglione.\nCaratteristiche tecniche delle cuffie.\nEsistono quattro parametri principali da prendere in considerazione per valutare la qualit\u00e0 delle cuffie.\nIl primo parametro \u00e8 la risposta in frequenza, ossia la gamma di frequenze che la cuffia \u00e8 in grado di riprodurre. La Risposta in frequenza viene, di solito, espressa in Hz (o in multipli di Hz). Una buona cuffia deve poter offrire la possibilit\u00e0 di ascoltare tutti i suoni percepibili dall'orecchio umano. L'intervallo di suoni teoricamente percepibile dall'uomo va dai 18\u00a0Hz ai 22\u00a0000\u00a0Hz. Si parla, in questo caso, di \u201cpercezione teorica\u201d perch\u00e9, in realt\u00e0, solo un \u201corecchio\u201d ben allenato, \u201csano\u201d e giovane riesce a percepire tutti i suoni compresi in questa gamma dinamica: generalmente, invece, un orecchio medio percepisce una gamma di frequenze compresa \"tra i 20 Hz ed i 20\u00a0000 Hz\". Pertanto una buona cuffia dovrebbe avere una Risposta in frequenza di almeno 20 - 22\u00a0000\u00a0Hz (se risulta inferiore significa che verrebbero \u201ctagliati\u201d o perlomeno fortemente attenuati i suoni con frequenza molto bassa e quelli con frequenza molto alta, pertanto la cuffia non riprodurrebbe fedelmente il brano musicale), \"ancora meglio se la risposta in frequenza \u00e8 pari a 18 - 22\u00a0000 Hz\". Risposte in frequenza pi\u00f9 ampie, anche se non sono percepite normalmente da un orecchio umano non allenato, indicano comunque una migliore qualit\u00e0 della cuffia, e una migliore risposta sulla gamma 18-22.000 Hz.\nIl secondo parametro, strettamente legato al primo, \u00e8 la linearit\u00e0 in frequenza, ovvero quanto sia costante il livello di suono emesso, spaziando tra i due estremi di frequenza dichiarati, ottenere la linearit\u00e0 assoluta non \u00e8 tecnicamente possibile, in qualche punto nell'intervallo di frequenza dichiarato si avranno delle esaltazioni o attenuazioni del segnale riprodotto, lo scostamento medio rispetto ad un segnale di riferimento \u00e8 espresso in dB, minore \u00e8 il valore, migliore risulta la linearit\u00e0 della cuffia. Questo dato, sempre fornito allegato agli amplificatori, non sempre viene fornito dai produttori di cuffie e diffusori, il miglior modo di rappresentarlo \u00e8 fornirlo sotto forma di grafico, come avviene per gli amplificatori.\nIl terzo parametro \u00e8 la sensibilit\u00e0, ovvero, in modo analogo ai diffusori, quanta pressione acustica espressa in dB riesce a fornire, dato un preciso valore di tensione applicato. Questo dato indica il massimo livello di suono riproducibile fedelmente. Pi\u00f9 il valore in dB \u00e8 elevato (pi\u00f9 \u00e8 alta la Sensibilit\u00e0), pi\u00f9 alto \u00e8 il volume di suono riprodotto in modo fedele. Delle buone cuffie dovrebbero avere una sensibilit\u00e0 \"pari o superiore ad 85\u00a0dB\" (valori inferiori a 85\u00a0dB potrebbero indicare una cuffia di basse prestazioni). Le cuffie audio ad alta fedelt\u00e0 hanno generalmente un valore di sensibilit\u00e0 molto elevato e compreso tra i 95\u00a0db ed i 109\u00a0dB (ottimo valore); alcune cuffie dichiarano valori pari o superiori a 110\u00a0dB.\nIl quarto parametro \u00e8 l'impedenza, ovvero la resistenza di una bobina ad essere attraversata da un campo elettromagnetico in corrente alternata. L'unit\u00e0 di misura di entrambe \u00e8 l'ohm. I valori di impedenza adottati dai costruttori per le cuffie dinamiche variano notevolmente, da un minimo di 8 a un massimo di 2000. La notevole differenza di questo valore \u00e8 in ragione delle diverse tipologie di amplificatore al quale la cuffia andr\u00e0 collegata. L'intensit\u00e0 del suono prodotto dipende dal valore di corrente che circola nella bobina dell'auricolare, dissipando watt, ovvero potenza, secondo la legge di Ohm, formula_1, dove R \u00e8 l'impedenza della cuffia. \nNe consegue che maggiore \u00e8 la tensione disponibile all'uscita dell'amplificatore, pi\u00f9 alto pu\u00f2 essere il valore di impedenza della cuffia. Un impianto Hi-Fi casalingo alimentato dalla rete, non ha problemi a fornire il segnale per la cuffia a livelli anche di decine di volt; per contro, nel caso di un lettore mp3 portatile alimentato da piccole batterie, necessariamente il livello di tensione fornito all'uscita cuffia non potr\u00e0 superare quello delle batterie che lo alimenta. Ne consegue che per avere un adeguato volume in uscita necessariamente si deve scendere col valore di impedenza. La qualit\u00e0 del suono di una cuffia \u00e8 indipendente dall'impedenza dei trasduttori adottati: basti pensare alla storica cuffia ad alta fedelt\u00e0 modello PRO-4 del costruttore Koss, che nelle prime versioni aveva un'impedenza di 8 ohm, e alla Sennheiser HD414 prima serie che aveva 2000 ohm.\nUtilizzo.\nLe cuffie risultano indispensabili nelle comunicazioni via radio tra gruppi di persone: esempio tra il pilota di un aereo e la torre di controllo. Le cuffie sono comunque utilizzate anche in ambito domestico per ascoltare musica senza disturbare le persone che sono vicine, oppure in ambito professionale. L'uso delle cuffie permette un'analisi accurata nei minimi dettagli di un qualunque tipo di suono, in particolare durante la fase di registrazione e missaggio di un brano musicale. Un posto particolare occupa l'uso della cuffia in alta fedelt\u00e0. L'impiego di cuffie stereofoniche di alta qualit\u00e0 consente di raggiungere un rapporto intimo ed intenso con la musica, inoltre in commercio sono presenti anche delle cuffie stereofoniche di alta qualit\u00e0 con cancellazione attiva del rumore, permettendo cos\u00ec di isolare i rumori esterni e di godere al pieno della musica. \nIl pathos ed il coinvolgimento colpiscono l'immaginario dell'ascoltatore grazie alla definizione sonora ed alla dinamica, ma il risultato non pu\u00f2 comunque essere del tutto paragonabile alla realt\u00e0 di un concerto dal vivo poich\u00e9 viene a mancare l'impatto fisico prodotto dalla pressione sonora live. In particolare ricordiamo che le frequenze pi\u00f9 basse vengono condotte all'orecchio non tanto dal padiglione auricolare quanto piuttosto dal corpo stesso (sistema osseo, scatola cranica, cassa toracica). Per sperimentare questa sensazione ci si pu\u00f2 recare in una cattedrale durante l'esecuzione di musica per organo a canne. Il basso d'organo (possente e profondo) \u00e8 percettibile anche a livello fisico in modo emozionante. Questa sensazione non sar\u00e0 mai fornita dall'ascolto in cuffia, per ovvie ragioni.\nPrecauzioni.\nAscoltare brani musicali ad un volume elevato per un periodo di tempo prolungato pu\u00f2 causare gravi danni all'udito, riscontrabili anche a lunga distanza dall'evento.\nPer avere un'idea delle massime pressioni acustiche tollerate dall'udito umano, in rapporto al tempo di esposizione, si possono fare dei calcoli basandosi sulla seguente tabella (desunta dalle raccomandazioni del Decreto Legislativo 81/2008, Titolo VIII, sulle normative in materia di sicurezza riguardo vibrazioni e rumore), e confrontandoli con le sensibilit\u00e0 dichiarate dei vari tipi di cuffia:\nLa pressione di 120dB \u00e8 considerata la soglia del dolore, con associati danni temporanei; la pressione di 140dB \u00e8 considerata come soglia di rottura, con associati danni permanenti."}
{"id": "1202475", "revid": "113989625", "url": "https://it.wikipedia.org/wiki?curid=1202475", "title": "Pena corporale", "text": "Le pene corporali, in vigore in Europa fino all'Ottocento e altrove ancora esistenti, consistono in una punizione fisica del reo, spesso sconfinante in vera e propria tortura.\nStoria dell'utilizzo giudiziario o carcerario.\nAi tempi dell'Impero romano la morte diretta con il taglio della testa (decapitazione) era riservata ai soli cittadini romani, mentre nel Medioevo ai soli nobili. Per tutti gli altri condannati vi erano varie torture preliminari quali tratti di corda, marchiature a fuoco e/o fustigazioni, seguite da mutilazioni minori e rottura delle principali ossa; ogni singolo giudice poteva per\u00f2 introdurre delle varianti a seconda del grado di colpevolezza, della gravit\u00e0 del reato e delle consuetudini del luogo. Fu con la Rivoluzione francese (1789) che si istitu\u00ec un metodo di esecuzione considerato \"indolore\" e uguale per tutti, ossia la ghigliottina.\nAncora nella prima met\u00e0 dell'Ottocento la detenzione aveva un ruolo subalterno rispetto alle pene corporali: le condanne pi\u00f9 brevi si scontavano nelle carceri giudiziarie, che avevano la duplice funzione preventiva e repressiva, mentre le pene pi\u00f9 lunghe vedevano gli uomini condannati ai lavori forzati..\nLo scopo principale delle pene corporali era quello di dissuadere la popolazione, terrorizzando le masse con punizioni estremamente violente e crudeli; non deve quindi stupire se le pene corporali di un tempo appaiono oggi assolutamente inumane.\nPer i reati lievi, la pena corporale era dunque la scelta pi\u00f9 comune, come ad esempio la mutilazione di una mano per i ladri, oppure violenza fisica (pestaggi, frustate) in sostituzione di una pena pecuniaria nel caso in cui il criminale non avesse soldi sufficienti a pagare l'importo della sanzione; la prigionia era in uso principalmente come metodo per rendere inoffensivo un oppositore politico \"di riguardo\", la cui uccisione sarebbe stata scandalosa (vedasi l'esempio di Voltaire in Francia), oppure in attesa di una sentenza definitiva o di uno scambio di prigionieri.\nLe pene corporali sono rimaste comunque in vigore in diversi ordinamenti anche dopo la Rivoluzione francese (1789) come pene disciplinari per i carcerati: ad esempio il letto di contenzione (un tavolaccio su cui il condannato veniva legato tramite cinghie ed esposto nudo per un periodo variabile a discrezione del comandante in capo) per i carcerati rei di \"cattiva condotta\" \u00e8 stato abolito in Italia solo nel 1969, sostituito dalla cella di isolamento.\nNel diritto islamico.\nA partire dagli anni Settanta del XX secolo \"l\u2019affacciarsi dell\u2019islamismo radicale ha indubbiamente portato numerosi teorici del diritto a irrigidire il ritorno alle fonti o addirittura a pretendere di ripetere \"talis et qualis\" le norme sharaitiche nella societ\u00e0 contemporanea. E ci\u00f2 nonostante la maggior parte dei paesi musulmani abbia oggid\u00ec codici civili e penali in cui poca o nulla influenza hanno le norme canoniche del diritto religioso. Ruholl\u0101h Khumayn\u012b, ad esempio, ha accusato i giuristi contemporanei di essere divenuti talmente compiacenti da rifiutare la legittimit\u00e0 delle punizioni corporali. In Iran, in Arabia Saudita, in Sudan o in altre situazioni di Islam conservatore (per esempio nelle zone rurali della Nigeria), sono ritornate in auge le pene \"hud\u016bd\" (la fustigazione o addirittura lapidazione degli adulteri, la resezione degli arti ai ladri, la vendetta legale)\".\nTipologia.\nLa variet\u00e0 di pene corporali in uso in passato \u00e8 tanta e tale da non poter definire con certezza un elenco esaustivo; fra le principali possiamo ricordare:\nLe pene corporali potevano precedere la pena capitale: il condannato veniva solitamente sottoposto ad una serie di torture sulla pubblica piazza, all'evidente scopo di terrorizzare il popolo e dissuaderlo dal compiere reati, prima di ucciderlo definitivamente.\nPaesi in cui viene eseguita la pena corporale giudiziaria.\nNel Regno Unito la pena corporale \u00e8 uscita definitivamente dagli ordinamenti giudiziari nel 1948 e, solo successivamente, da quelli penitenziari.\nQuesto tipo di pena \u00e8 anche stata abolita negli ultimi decenni a Hong Kong, Isola di Man, Giamaica, Kenya, Sudafrica, Sri Lanka e Zambia.\nLa punizione corporale giudiziaria rappresentata dalla fustigazione viene ufficialmente comminata a Singapore: la sopravvivenza di tale pratica \u00e8 stata molto discussa in tutto il mondo a partire dal 1994, quando un adolescente americano \u00e8 stato condannato a sei colpi di canna per atti vandalici, ma, da quel momento in poi, il numero di sentenze eseguite ogni anno mediante \"caning\", nella citt\u00e0-Stato orientale, \u00e8 quasi raddoppiato.\nAltri ex territori coloniali britannici includono nel loro sistema legislativo la fustigazione giudiziaria, tra questi Barbados, Botswana, Brunei, Swaziland, Tonga, Trinidad e Tobago, Zimbabwe.\nQueste pene sono poi usate anche in molti paesi islamici, come l'Arabia Saudita, l'Afghanistan e l'Iran; a partire dal 2009 ampie zone del Pakistan stanno reintroducendo l'uso di punizioni corporali da parte delle corti islamiche"}
{"id": "1202477", "revid": "1793900", "url": "https://it.wikipedia.org/wiki?curid=1202477", "title": "Colonna di Washington", "text": "La Colonna di Washington o Washington Monument \u00e8 una monumentale colonna dorica situata a Baltimora, in Maryland.\nFu realizzata da Robert Mills, lo stesso progettista del colossale obelisco di Washington, tra il 1815 e il 1829.\n\u00c8 alta 54 metri e ospita un museo dedicato al presidente George Washington e alla costruzione dello stesso monumento, dal quale si gode una magnifica vista sui dintorni."}
{"id": "1202480", "revid": "773636", "url": "https://it.wikipedia.org/wiki?curid=1202480", "title": "Chiesa di San Michele Arcangelo (Foiano della Chiana)", "text": "La chiesa di San Michele Arcangelo o chiesa di San Domenico \u00e8 un edificio sacro che si trova a Foiano della Chiana, in provincia di Arezzo.\nDescrizione.\n\u00c8 ad unica navata con tre absidi; la copertura \u00e8 a capanna ed il soffitto a capriate. La facciata mostra un bel portale in pietra serena sovrastato ai lati da due finestroni contigui a un cornicione modanato, sul quale si appoggia il coronamento mistilineo. Il bel campanile ha la guglia in laterizio. All'interno si conservano l\"Ascensione di Cristo\" in terracotta invetriata attribuita a Giovanni della Robbia (fine XV secolo); una \"Madonna del Rosario fra San Domenico e Santa Caterina da Siena\" di Lorenzo Lippi (1652); la \"Nativit\u00e0 di Maria\" di Andrea Commodi (1611). Due confessionali e due pancali in legno intagliato a fogliami d'acanto e volute sono pregevoli opere toscane del XVII secolo. Particolare la settecentesca decorazione a stucchi della cappella di Santa Caterina da Siena."}
{"id": "1202483", "revid": "819238", "url": "https://it.wikipedia.org/wiki?curid=1202483", "title": "Ferrovia Giuncarico-Ribolla", "text": "La ferrovia Giuncarico-Ribolla, o ferrovia di Montemassi, \u00e8 una linea ferroviaria mineraria che congiunge la stazione di Giuncarico, la quale sorge sulla ferrovia Tirrenica nel territorio comunale di Gavorrano, con il bacino minerario di Ribolla.\nStoria.\nNel XIX secolo il bacino minerario di Ribolla, che sorgeva al confine meridionale delle Colline Metallifere, godeva di una certa importanza grazie alla presenza, al suo interno, di due ricche cave di lignite aperte nel 1844. In un primo tempo, tuttavia, il trasporto del minerale estratto era reso difficoltoso dalla mancanza di vie di comunicazione adeguate: lo spostamento di lignite avveniva per mezzo di carri trainati da bestie da soma, che dovevano percorrere 8 o di strade dissestate per raggiungere il punto dove, nel 1864, fu realizzata la stazione di Gavorrano, sulla ferrovia Tirrenica.\nLa \"Societ\u00e0 Anonima Stabilimento Metallurgico di Piombino\", che eserciva le miniere, al fine di risolvere il problema promosse e finanzi\u00f2 la costruzione di una breve ferrovia mineraria che collegasse le cave alla ferrovia Tirrenica, apportando notevoli migliorie alla logistica della zona e promuovendo un deciso sviluppo delle miniere ribolline. La linea, lunga , avrebbe raggiunto la ferrovia Tirrenica all'altezza della stazione di Giuncarico e si sarebbe articolata in un primo tratto di a scartamento ordinario, piano e in gran parte rettilineo, che raggiungeva la miniera di Montemassi, seguito da un tratto a scartamento ridotto lungo , che prolungava la linea fino alla miniera di Tatti. La costruzione inizi\u00f2 nel 1888 e termin\u00f2 nel 1892, mentre l'inaugurazione della linea e della stazione di Giuncarico si tenne l'8 luglio dello stesso anno.\nL'apertura della linea Giuncarico-Ribolla diede un grande impulso all'attivit\u00e0 mineraria, ma l'anno successivo la societ\u00e0 concessionaria fu autorizzata ad esercitare trasporto merci anche per conto di terzi, movimentando bestiame e derrate alimentari. Al contrario, la linea non fu mai destinata al trasporto di passeggeri, ad eccezione che durante la seconda guerra mondiale, quando la penuria di carburante per autotrazione costrinse la societ\u00e0 esercente, nel frattempo divenuta la ditta Montecatini, ad improvvisare un servizio passeggeri dedicato ai minatori. Nel 1944 l'esercito tedesco in ritirata distrusse il ponte ferroviario sul fiume Bruna e il materiale rotabile della linea, ma gi\u00e0 all'inizio del 1945 la ferrovia era tornata in funzione grazie all'impiego di locomotive americane. Intanto, in localit\u00e0 Castellaccia era stata aperta la cava di pietrisco della Bartolina, che si affid\u00f2 alla ferrovia per lo spostamento del materiale ivi estratto.\nIl 4 maggio 1954 si registr\u00f2 il peggior incidente minerario della storia della Repubblica Italiana: lo scoppio di gris\u00f9 in una miniera uccise 43 minatori. Il \"disastro di Ribolla\" condizion\u00f2 notevolmente l'attivit\u00e0 mineraria della zona che, gi\u00e0 compromessa dal crollo del mercato della lignite, cess\u00f2 definitivamente nel 1959 con la chiusura delle cave. Nel settembre 1960 una violenta alluvione danneggi\u00f2 nuovamente il ponte sul Bruna spezzando la linea in due parti: il tronco a nord fu smantellato, ma il tratto a sud collegato alla ferrovia Tirrenica rimase in attivit\u00e0 per una lunghezza residua di , destinato a servire la cava della Bartolina. La cava \u00e8 ancora attiva nell'estrazione di pietrisco per massicciata e la ferrovia Giuncarico-Ribolla viene utilizzata per il trasporto degli inerti estratti.\nTraffico.\nNei primi anni d'esercizio il traffico della linea era caratterizzato principalmente da lignite e dipendeva molto dalle necessit\u00e0 dei concessionari e dall'andamento del mercato, risultando perci\u00f2 altalenaggiante. Ad esempio nel 1894, a due anni dall'apertura, si registrarono treni/km mentre nel 1910 il traffico risult\u00f2 sostanzialmente dimezzato, con treni/km. Il traffico di lignite cess\u00f2 definitivamente sul finire del 1950.\nDal 1927 in localit\u00e0 Bartolina inizi\u00f2 l'attivit\u00e0 della cava di Poggiogirotondo, generando i movimenti di pietrisco destinato all'allora azienda autonoma delle Ferrovie dello Stato.\nMateriale rotabile.\nA scartamento ordinario.\nSulla linea transitarono nel corso degli anni numerose locomotive di diversa fattura e provenienza; le pi\u00f9 importanti tra queste furono:\nNel 1942 transit\u00f2 sulla ferrovia un'automotrice Laviosa Tipo II convertita a rimorchiata e utilizzata per espletare il servizio passeggeri dedicato ai minatori. Salvo poche eccezioni i carri merci che circolarono sulla ferrovia erano tutti di propriet\u00e0 delle Ferrovie dello Stato. La trazione sulla ferrovia venne poi affidata a due locomotive diesel.\nA scartamento ridotto.\nNella tratta a scartamento ridotto della linea circolarono numerose locomotive a vapore, elettriche con trolley o ad accumulatori e diesel. Sin dal 1913 le locomotive a vapore sostituirono la trazione animale su tale tratta, venendo progressivamente sostituite da locomotori elettrici o diesel, di cui per\u00f2 si hanno notizie frammentarie."}
{"id": "1202485", "revid": "174852", "url": "https://it.wikipedia.org/wiki?curid=1202485", "title": "Kerouac", "text": ""}
{"id": "1202491", "revid": "158286", "url": "https://it.wikipedia.org/wiki?curid=1202491", "title": "Chiesa di San Domenico (Foiano della Chiana)", "text": ""}
{"id": "1202493", "revid": "775372", "url": "https://it.wikipedia.org/wiki?curid=1202493", "title": "Ministro presidente", "text": "Il titolo di ministro presidente, dal tedesco Ministerpr\u00e4sident, \u00e8 utilizzato dai capi del governo di alcuni Stati europei e, a livello regionale, da quelli degli stati federati (\"Lander\") tedeschi e delle Comunit\u00e0 del Belgio.\nEtimologia.\nNelle citt\u00e0-stato di Berlino, Amburgo e Brema, i ministri presidenti portano, a Berlino, il titolo di \"sindaco governatore\" (\"Regierender B\u00fcrgermeister\") e ad Amburgo e Brema il titolo di \"presidente del Senato\" (\"Pr\u00e4sident des Senats\"). Inoltre, ad Amburgo, il ministro presidente porta anche il titolo di \"primo sindaco\" (\"Erster B\u00fcrgermeister\"), mentre a Brema porta, assieme ad un altro membro del Senato anche il titolo di \"sindaco\" (\"B\u00fcrgermeister\").\nUtilizzo a livello nazionale.\nNel contesto di un governo nazionale il ministro presidente \u00e8 equiparabile a un primo ministro o a un presidente del consiglio dei ministri e viene talvolta chiamato in maniera informale \"premier\"."}
{"id": "1202495", "revid": "2213395", "url": "https://it.wikipedia.org/wiki?curid=1202495", "title": "Tratto di corda", "text": "Il tratto di corda \u00e8 un sistema di tortura e una pena corporale in uso fino all'Ottocento; lo stesso termine \"tortura\" deriva appunto dalla pratica diffusa di torsione delle braccia quale mezzo di tortura.\nDescrizione.\nDi uso diffuso, data la semplicit\u00e0 della procedura, consisteva nel legare con una lunga corda i polsi del reo dietro la schiena e poi nell'issare il corpo per mezzo di una carrucola. Il peso del corpo veniva cos\u00ec a gravare tutto sulle giunture delle spalle. Per aggravarne gli effetti, la corda poteva essere allentata di colpo per un certo tratto e bloccata; la gravit\u00e0 sul peso del corpo provocava uno strappo ai muscoli e la slogatura delle braccia all'altezza dell'articolazione delle spalle. Per aumentare ulteriormente l'efficacia della tortura, ai piedi della vittima potevano essere legati dei pesi; generalmente la conseguenza del trattamento comportava storpiatura a vita.\nGiuseppe Gioacchino Belli commenta cos\u00ec gli effetti della corda nel sonetto 1733 \"Lo spazzetto della corda ar corso\" (Roma 12 novembre 1835):\nUtilizzo.\nEra un mezzo di tortura largamente utilizzato dalla cosiddetta giustizia secolare, spesso con l'aggiunta di pesi applicata ai piedi della vittima e subitanee cadute, dette squassi, con arresto della vittima vicino al pavimento che ne aumentavano il dolore; al contrario l'Inquisizione romana, che utilizzava la tortura della corda poich\u00e9 la Chiesa voleva evitare lo spargimento di sangue, non utilizzava questi aggravi di pena durante i suoi processi, limitandosi alla sola sospensione..\nA Milano, l'arcivescovo san Carlo Borromeo, per ridurre gli eccessi a carattere pagano del carnevale, tra le pene da comminare ai trasgressori dispose due tratti di corda per chi trasgrediva durante le festivit\u00e0 religiose e tre tratti di corda ai trasgressori che avessero indossato abiti a carattere religioso o ecclesiastico.\nL'\"Editto sopra gli Ebrei\" di papa Pio VI comminava tre tratti di corda in pubblico agli ebrei del ghetto di Roma che avessero ospitato in \u00abCasa, Abitazione, o Bottega alcun Neofito, o Catecumeno, tanto maschio, che femmina, bench\u00e9 fosse in primo grado di consanguinit\u00e0, o affinit\u00e0 congiunto\u00bb (punto XV), per quelli che avesse fatto \u00abtraffico, Negozio, banco o Societ\u00e0 coi Neofiti, o Catecumeni\u00bb (punto XXVI), e a quelli che avessero lavorato nei \u00abgiorni festivi di precetto commandati dalla Chiesa, se non a porte chiuse, ed in niuna maniera fuori di Ghetto\u00bb (punto XXXIII), ad ebrei o cristiani \u00abche abbiano servito di Cocchiere, o di Vetturino agli Ebrei, fuorch\u00e9 in caso [...] di viaggio\u00bb (punto XXXV), agli ebrei maschi che abbiano violato il divieto di pernottare fuori dal ghetto (alle donne invece la pena era convertita alla frusta) (punto XXXVI), agli ebrei maschi che avessero trasgredito il divieto di entrare \u00abne' Parlatori de' Monasterj di Monache, n\u00e9 de' Conservatorj, n\u00e9 parlare con alcuna Persona in tali luoghi esistente, e nemmeno entrare nelle Chiese, Oratorj sagri, e Spedali\u00bb (pena era convertita alla frusta per le donne) (punto XXXIX).\nSupplizi famosi.\nDurante i processi del 1498 ai danni di Girolamo Savonarola, il frate venne torturato in svariati modi. Fra questi, il ricorso alla corda. .\nNel 1513 Nicol\u00f2 Machiavelli fu arrestato e sottoposto alla tortura in quanto sospettato di aver preso parte alla congiura contro il cardinale Giovanni de' Medici. Nel 1566, per la violazione di un divieto di qualsiasi rapporto tra Milano e i Grigioni emanato dal duca di Alburquerque nel corso della campagna contro le eresie durante il regno di Filippo II, Vincenzo Pestalozzi mercante valtellinese, fu arrestato e processato da padre Angelo da Cremona, fatto abiurare dopo interrogatori con tratti di corda.\nNel 1620 fu sottoposto alla tortura del tratto di corda san Giovanni Sarkander, un martire che non volle rivelare il segreto della Confessione. Per la tortura si utilizz\u00f2 una variante diffusa nella regione: la vittima sospesa era ustionata con torce. Mor\u00ec in capo a un mese. Sul luogo della tortura, a Olomouc, \u00e8 stata eretta una cappella, dove si conserva lo strumento di tortura originale.\nQuesto supplizio fu usato anche nell'interrogatorio del borgomastro di Bamberga Johannes Junius, accusato di stregoneria nel 1628. Gli furono dati otto tratti di corda: dopo una settimana, sebbene si dichiarasse innocente, scelse di confessare i delitti per cui era accusato.\nNel film \"L'ultimo inquisitore\", diretto dal regista Milo\u0161 Forman, viene mostrata pi\u00f9 volte l'uso del tratto di corda quale strumento di tortura."}
{"id": "1202497", "revid": "775372", "url": "https://it.wikipedia.org/wiki?curid=1202497", "title": "False flag", "text": "False flag (concettualmente in italiano operativit\u00e0 sotto falsa bandiera) \u00e8 una espressione della lingua inglese che indica una tattica segreta perseguita con operazioni militari, attivit\u00e0 di \"intelligence\" e/o spionaggio, condotte in genere da governi, servizi segreti, progettata per apparire come perseguita da altri enti e organizzazioni, anche attraverso l'infiltrazione o lo spionaggio all'interno di questi ultimi.\nStoria.\nQuesta tattica \u00e8 stata variamente utilizzata nella storia. Si ritiene sia stata per prima adoperata nei combattimenti navali: questa pratica era considerata accettabile a patto che si abbassasse la bandiera falsa e si issasse la bandiera nazionale appena prima di entrare in battaglia. Molti incrociatori ausiliari operarono in tal modo in entrambe le guerre mondiali; ad esempio durante la prima guerra mondiale, le \"Q ships\" britanniche - che erano mercantili armati - erano famose per questo comportamento, che la Germania us\u00f2 come pretesto per la sua guerra sottomarina senza limiti.\nCaratteristiche.\nUn'operazione \"false flag\" pu\u00f2 vedersi come la versione in grande, strategico-politica, di un falso d'autore, ma non solo: la tattica della bandiera falsa non si limita esclusivamente a missioni belliche e di contro-insorgenza, bens\u00ec viene utilizzata anche in tempi di pace, come ad esempio nel periodo italiano della strategia della tensione, e copre anche operazioni nelle quali il nemico viene guidato a sua insaputa verso il raggiungimento di un obiettivo che lo stesso nemico pu\u00f2 persino ritenere essere connaturale al completamento della propria missione e/o all'attuazione della propria strategia.\nLe operazioni sotto bandiera falsa sono utilizzate nello spionaggio, nel \"business\" e nel \"marketing\" (come in alcune campagne di relazioni pubbliche) nelle campagne politiche.\nMetodi e strumenti.\nTerrorismo di Stato.\nGli attacchi terroristici possono essere di fatto operazioni sotto bandiera falsa. In Operazione Susannah (altrimenti nota come Affare Lavon) nel 1954, 13 ebrei egiziani che lavoravano per l\"intelligence\" militare israeliana fecero saltare possedimenti americani e britannici ad Alessandria d'Egitto e a Il Cairo. L'obiettivo era quello di impedire ogni avvicinamento fra il presidente egiziano Nasser e le potenze occidentali spingendole a credere che i nazionalisti egiziani fossero responsabili di questi attacchi terroristici.\nDurante la strategia della tensione italiana, diversi attentati bomba negli anni '70, attribuiti a organizzazioni di estrema sinistra, erano di fatto stati condotti da organizzazioni di estrema destra che cooperavano con i servizi segreti italiani. Un episodio su tutti \u00e8 quello collegato alle bombe di Piazza Fontana nel 1969, ma si considerino anche varie indagini, come per esempio quella condotta da Guido Salvini.\nIn Francia, il movimento di azione e difesa Masada, presunto gruppo sionista, in realt\u00e0 era un gruppo terroristico neofascista che sperava di accrescere la tensione fra gli arabi e gli ebrei in Francia.\nLe tattiche sotto bandiera falsa erano state impiegate anche nella guerra civile algerina, a partire dalla met\u00e0 del 1994. Gli squadroni della morte si travestivano da terroristi islamisti e commettevano attacchi sotto bandiera falsa. Tali gruppi includevano la OJAL o la OSSRA (organizzazione segreta per la salvaguardia della Repubblica algerina).\nIl terrorismo sotto bandiera falsa venne proposto da alti ufficiali statunitensi nel piano Operazione Northwoods, mai approvato e mai messo in pratica, in cui si proponeva di creare falsi gruppi terroristici cubani per far commettere loro crimini negli Stati Uniti contro immigrati cubani, da imputare poi ai castristi e a Cuba in generale. Lo scopo del piano era quello di trovare un \"casus belli\" per invadere Cuba.\nPseudo-operazioni.\nLe pseudo-operazioni sono quelle in cui le forze di una potenza si travestono da forze nemiche e, pi\u00f9 in particolare, quando la potenza \u00e8 uno stato e l'altra potenza \u00e8 un gruppo rivoluzionario, si traveste da gruppo rivoluzionario, spesso con l'aiuto di transfughi, per operare come squadre in grado di infiltrare le sfere insurrezionaliste. Lo scopo di tali pseudo-operazioni pu\u00f2 essere sia quello di raccogliere informazioni d\"intelligence\" sul breve o sul lungo termine, sia quello di impegnarsi in operazioni attive, in particolare assassinii di importanti nemici. Tuttavia, essi di solito implicano entrambi i tipi di azione, in quanto i rischi di smascheramento aumentano col passare del tempo, e conducono quindi a scontri violenti. Le pseudo-operazioni potrebbero essere dirette da forze di polizia, militari o entrambe. Le forze di polizia sono di solito le pi\u00f9 adatte a svolgere compiti d\"intelligence\"; tuttavia l'esercito fornisce la struttura necessaria ad appoggiare tali pseudo-operazioni con forze militari.\nNel 1969 Frank Kitson, (che in seguito fu coinvolto nel conflitto nordirlandese ed \u00e8 ora un Generale britannico in pensione), ha pubblicato \"Gangs and Counter-gangs\", su come contrastare le gang e i gruppi terroristici e sulle misure di inganno strategico, incluso l'utilizzo di transfughi, che ha introdotto il tema a un pi\u00f9 vasto pubblico. Questi studi sono da collegare agli stessi di Kitson sulle operazioni a bassa intensit\u00e0, che sembrano predire l'utilizzo di gruppi terroristici fasulli per condurre guerre per procura e per assolvere funzioni di controllo sociale, in un'epoca di trionfo degli ideali pacifisti quale era quella, appunto, in cui scriveva Kitson.\nIl \"Field Manual 30-31\".\nL'\"FM 30-31\" fu redatto il 18 marzo 1970 dal generale William Westmoreland e sviluppa i concetti delle operazioni \"false flag\", cos\u00ec come le appendici in esso contenute denominate FM 30-31 A e FM 30-31 B:\nGuerra sporca.\nIn un'intervista del 1981 i cui contenuti sono stati declassificati dalla CIA nel 2000, uno dei primi agenti CIA e DINA, Michael Townley ha rivelato che Ignacio Novo Sampol, membro dell'organizzazione CORU, un movimento anti-castrista, era giunto ad un accordo per coinvolgere il Movimento nazionalista cubano nel rapimento, a Buenos Aires, del presidente di una banca olandese. Il rapimento, organizzato da agenti in borghese del SIDE, l\"intelligence\" argentina, aveva lo scopo di ottenere un lauto riscatto.\nTownley ha affermato che Novo Sampol aveva raccolto circa 6.000 dollari dal suo movimento che vennero consegnati agli agenti del SIDE per sostenere tutte le spese necessarie all'organizzazione e alla messa in atto dell'azione. Al suo ritorno negli Stati Uniti, Novo Sampol invi\u00f2 a Townley un mucchio di volantini intestati a un fantomatico \"Grupo Rojo\" (\"Gruppo Rosso\"), una sedicente organizzazione marxista terroristica argentina che sarebbe stata poi indicata come responsabile del rapimento all'opinione pubblica. Townley ha rivelato che i volantini vennero distribuiti nelle citt\u00e0 argentine di Mendoza e C\u00f3rdoba nell'occasione di falsi attentati dinamitardi perpetrati da agenti del SIDE, che avrebbero avuto lo scopo di testimoniare l'esistenza del gruppo terroristico \"Grupo Rojo\".\nTuttavia il SIDE ritard\u00f2 in maniera eccessiva l'attuazione del piano e fu cos\u00ec che il progetto del rapimento venne poi accantonato.\nSpesso inoltre i militari argentini del regime di Videla attribuivano i rapimenti e gli omicidi dei \"desaparecidos\", da loro perpetrati, ad azioni del movimento dei \"montoneros\".\nIl dibattito nelle teorie del complotto.\nCapita che diversi teorici della cospirazione utilizzino questo termini per affermare che avvenimenti reali siano invece dei falsi costruiti a regola d'arte con una finalit\u00e0 pi\u00f9 o meno oscura.\nAd esempio \u00e8 accaduto spesso negli USA che i conflitti a fuoco, avvenute nei luoghi pubblici, vengano etichettate da esponenti della destra americana o da membri della NRA come \"false flag\" al solo scopo di normare e limitare la compravendita di armamenti."}
{"id": "1202498", "revid": "773636", "url": "https://it.wikipedia.org/wiki?curid=1202498", "title": "Chiesa di Santa Maria della Fraternit\u00e0", "text": "La chiesa di Santa Maria della Fraternit\u00e0 (nota anche come chiesa di Sant'Eufemia o Museo Civico/Museo della Fraternit\u00e0) \u00e8 un edificio sacro fondato nel 1392 entro le mura dell'antico castello, l'attuale via Ricasoli di Foiano della Chiana, in provincia di Arezzo.\nDescrizione.\nL'impianto \u00e8 rettangolare con un'ampia abside esagonale dotata di campanile a vela. La facciata neoclassica \u00e8 caratterizzata da quattro lesene che affiancano il portale timpanato e due finestre fortemente strombate; sul cornicione aggettante si imposta un movimentato timpano.\nL'interno \u00e8 caratterizzato da un soffitto ligneo del XVI secolo intagliato a lacunari. L'edificio ha subito ampliamenti e modifiche nel XVII e XVIII secolo, quando fu messo in opera l'altare di sant'Eufemia, che custodisce il corpo della santa, dove si trova una statua in terracotta invetriata raffigurante la \"Madonna col Bambino\", attribuita ad Andrea della Robbia (1460 circa). Nella chiesa \u00e8 esposta anche una serie di tele con \"Storie di Santa Eufemia e di Santa Lucia\" di Giovanni Camillo Sagrestani."}
{"id": "1202501", "revid": "287204", "url": "https://it.wikipedia.org/wiki?curid=1202501", "title": "Ren\u00e9 Nicolas de Maupeou", "text": "Biografia.\nOrigini familiari.\nNato a Montpellier e proveniente da una famiglia nobilitata di notai e magistrati, Ren\u00e9 Nicolas de Maupeou era il figlio primogenito di Ren\u00e9 Charles de Maupeou (1688-1775), primo presidente del Parlamento di Parigi dal 1743 al 1757. Il 21 gennaio 1744 spos\u00f2 una ricca ereditiera, Anne de Roncherolles (1725-1752), cugina di Madame d'\u00c9pinay. Essi ebbero due figli:\nIn giovane et\u00e0 fu collaboratore del padre, curando in particolare il conflitto tra il Parlamento e l'Arcivescovo di Parigi, Christophe de Beaumont. Dopo un lungo servizio come consigliere presso il Parlamento di Parigi, nel 1763, divenne Primo Presidente sovrintendendo alla revisione del processo Calas, fortemente richiesta dall'opinione pubblica, in particolare da Voltaire. Nel 1768, grazie al patrocinio del Primo ministro, \u00c9tienne Fran\u00e7ois de Choiseul, ottenne la prestigiosa sinecura di Cancelliere (succedendo al proprio padre che aveva tenuto l'ufficio per appena un giorno) e la carica di Guardasigilli, che, al contrario della prima, offriva la possibilit\u00e0 di intervenire alle riunioni del Consiglio. \nCancelliere e Guardasigilli.\nTra il 1768 ed il 1770 Maupeou, insieme al collega, il controllore generale delle finanze Terray, rappresent\u00f2 e difese gli interessi di Luigi XV controbilanciando il forte legame tra Choiseul ed i Parlamenti, il cui potere e la cui influenza era grandemente cresciuta negli anni precedenti. \nInfatti, grazie anche alla noncuranza dello stesso Chioiseul, i Parlamenti avevano iniziato a rivendicare maggiore ruolo nell'amministrazione del regno, anche con l'obiettivo di limitare la potest\u00e0 del sovrano e di bloccare ogni tentativo di riforma finanziaria che comportasse prelievi anche per il clero e la nobilt\u00e0 (di spada o di toga). Sempre in quest'ottica va letta la lunga controversia tra il Parlamento di Bretagna ed il rappresentante del Re, l'intendente Duca d'Augiuillon, che si concluse con la manifestazione di solidariet\u00e0 degli altri Parlamenti a quello di Bretagna e con l'intervento diretto di Luigi XV. \nNel dicembre 1770, scoppi\u00f2 una controversia diplomatica tra la Spagna e la Gran Bretagna per il possesso delle Isole Falkland: Choiseul, che aveva stipulato il Patto di famiglia tra Francia e Spagna, incit\u00f2 il governo spagnolo a non rinunziare alle proprie pretese ed offr\u00ec un possibile sostegno militare in caso di conflitto armato aperto; Mauepou e Terray si opposero argomentando che il tesoro era ormai esaurito e che una guerra avrebbe contribuito ad indebolire ulteriormente lo Stato in un momento in cui i Parlamenti continuavano ad ostacolare l'autorit\u00e0 regia. Luigi XV, nonostante la forte contrariet\u00e0 dell'opinione pubblica, dispose il licenziamento di Choiseul e confer\u00ec a Mauepou l'incarico di Primo ministro, con Terray quale Controllore generale delle finanze e ministro della marina ed il Duca d'Auguillon quale ministro degli esteri.\nPrimo ministro.\nL'entrata in carica del nuovo governo fu accolta dall'assoluta e ferma opposizione dei parlamenti, ben consapevoli dell'ostilit\u00e0 di Maupeou stesso e del Duca d'Auguillon: in ogni caso, Maupeou impose la registrazione di un editto contenente il divieto di riunione delle diverse commissioni in cui era suddiviso il parlamento, la limitazione del diritto di corrispondenza e puniva l'astensione dall'attivit\u00e0 dei singoli consiglieri con forti pene pecuniarie e la confisca dei beni. \nL'editto, tuttavia, al posto di intimidire i parlamenti, cement\u00f2 e rafforz\u00f2 la loro opposizione nei confronti del governo.\nIl 19 gennaio 1771, Maupeou, dopo cinque sedute infruttuose, dispose una riforma complessiva: abol\u00ec senza alcun indennizzo le magistrature ereditarie e venali, divise in sei parti il distretto sulla quale il parlamento di Parigi esercitava la propria giurisdizione ed infine attribuiva tutte le prerogative dei parlamenti stessi a nuove corti di nomina regia ed esili\u00f2 mediante lettre de cachet i parlamentari pi\u00f9 riottosi in diverse localit\u00e0 dell'Alvernia allo scopo di stroncare il dissenso. \nNon pago del risultato, Maupeou propose la soppressione della Cour des Aides, la creazione di una Corte d'appello e di un consiglio di stato amministrativo e l'unificazione della giurisdizione con l'abrogazione definitiva di tutti i diritti consuetudinari locali.\nSebbene Voltaire applaudisse le riforme, in particolare l'abolizione delle cariche ereditarie e venali, l'aristocrazia e la nobilt\u00e0 di toga fu oltraggiata al punto di parlare apertamente di \"trionfo di tirannia\", soprattutto perch\u00e9 le dimostrazioni di principi, nobili, magistrati ed impiegati dei Parlamenti furono duramente represse. \nNel maggio 1774, alla morte di Luigi XV, Maupeou e Terray furono congedati dal nuovo sovrano, Luigi XVI, il quale, a seguito di una violenta protesta nel corso della quale la folla parigina fece irruzione nella sede della nuova corte, revoc\u00f2 la riforma e reinsedi\u00f2 i vecchi Parlamenti. \nCommentando l'operato di Luigi XVI, Maupeou esclam\u00f2: \nUltimi anni e morte.\nDopo il licenziamento, Maupeou conserv\u00f2 fino al 1\u00ba giugno 1790 il solo titolo di Cancelliere. Mor\u00ec a Le Thuit nel 1792. \nL'operato di Maupeou fu controverso: la riforma della magistratura fu apprezzata dagli illuministi e attuata nel corso della Rivoluzione Francese ma il tentativo di puntellare il potere assoluto del sovrano, gli intrighi di corte e la repressione del dissenso minarono il prestigio della monarchia. "}
{"id": "1202502", "revid": "486946", "url": "https://it.wikipedia.org/wiki?curid=1202502", "title": "Chiesa di Sant'Eufemia (Foiano della Chiana)", "text": ""}
{"id": "1202505", "revid": "1005847", "url": "https://it.wikipedia.org/wiki?curid=1202505", "title": "La Ferroviaria Italiana", "text": "La Ferroviaria Italiana (conosciuta anche con l'acronimo LFI) \u00e8 una societ\u00e0 operante nel settore del trasporto pubblico locale in provincia di Arezzo e nelle zone limitrofe.\nStoria.\nL'azienda venne costituita a Milano il 30 gennaio 1914 come societ\u00e0 anonima; i soci fondatori furono Ernesto Dubreunil, Henri Bloch e Marco Capelli. La sede legale fu stabilita a Milano, via Norigi 12 e l'oggetto sociale prevedeva la costruzione e l'esercizio di ferrovie e tramvie. Il capitale sociale iniziale era di un milione di lire, con sottoscrizione da parte dei tre soci costituenti dl 4.000 azioni del valore nominale di 250 lire.\nLa nascita della societ\u00e0 fu conseguenza di un progetto ideato 16 anni prima, quando un consorzio costituito da alcuni comuni e aziende della Val di Chiana aveva incaricato Gambi di progettare una linea ferroviaria da Arezzo a Sinalunga, progetto presentato l'8 giugno 1899 al Consiglio Superiore dei Lavori Pubblici ed approvato dallo stesso il 15 novembre successivo. Poco dopo, la Societ\u00e0 L'Ausiliare di Milano rilev\u00f2 il progetto Gambi apportandovi alcune modifiche ed ottenne la concessione ministeriale per la costruzione e gestione di tale ferrovia, che prevedeva per cinquant'anni anche la concessione di una sovvenzione annua di esercizio di 7.000 lire per ogni km di linea.\nNel luglio successivo, con decreto ministeriale, la LFI subentr\u00f2 alla societ\u00e0 milanese L'Ausiliare nella costruzione ed esercizio della linea ferroviaria Arezzo-Sinalunga\nL'entrata dell'Italia nella Prima Guerra Mondiale blocc\u00f2 per\u00f2 i lavori, che poterono essere ripresi solo nel 1924. Alla ripresa dell\u2019attivit\u00e0 la societ\u00e0 decise di dotare tale ferrovia di trazione elettrica a 3000 Volt in corrente continua: dal 1928 iniziarono i lavori di elettrificazione, diretti da Giacomo Sutter, socio e presidente della LFI fin dal 1920. La nuova linea venne aperta all'esercizio il 3 settembre 1930 tra le stazioni di Sinalunga ed Arezzo - Pescaiola e collegata alla stazione FS di Arezzo con autoservizi. Il 5 aprile del 1932 venne aperto anche il raccordo (Km 1+667) tra le due stazioni, consentendo cos\u00ec a tutti i treni di attestarsi nella stazione FS di Arezzo.\nNel 1928 l\u2019assetto societario cambi\u00f2 notevolmente a seguito dell\u2019aumento di capitale sociale, da 1 a 5 milioni di lire. Il 31 dicembre 1928 furono registrate 16.000 nuove azioni a favore della Societ\u00e0 per Lavori Pubblici e Imprese Industriali di Milano; nonostante questa ricapitalizzazione, connessa sicuramente a contropartite debitorie per i lavori di costruzione della ferrovia, la Societ\u00e0 ebbe grosse difficolt\u00e0, anche per la contemporanea crisi internazionale che dal 1929 stava mettendo in ginocchio l\u2019economia mondiale. Questo periodo di crisi si manifest\u00f2 proprio nel momento di massimo sforzo per terminare i lavori di costruzione della ferrovia con la realizzazione del tratto Arezzo-Pescaiola. La nomina del commissario giudiziale non compromise tale sforzo e riusc\u00ec nell\u2019intento di evitare il fallimento, grazie al \"concordato preventivo\" concluso nel 1931 da LFI con i suoi creditori. Il 1932 segn\u00f2, quindi, una seconda svolta per l\u2019assetto azionario della Societ\u00e0. Secondo quanto deliberato dall\u2019Assemblea Straordinaria del 6 aprile 1932, entrarono nuovi soci, a seguito dell\u2019attribuzione delle nuove azioni ai creditori chirografari, in base al concordato preventivo raggiunto con l\u2019Ufficiale Giudiziale. Con l\u2019emissione di n\u00b0 17.210 nuove azioni, venne ricostituito l\u2019intero Capitale Sociale precedentemente abbattuto. La stessa Assemblea del 6 aprile 1932 deliber\u00f2 l\u2019emissione di un prestito obbligazionario di 7,4 milioni di lire finalizzato a reperire i finanziamenti necessari a coprire le spese degli impianti e del materiale rotabile necessario all\u2019 avviamento dell'esercizio ferroviario. Ben 107 nuovi soci si aggiunsero agli azionisti \u201cstorici\u201d.Tra i nuovi soci, che avevano convertito i propri crediti verso LFI in capitale della Societ\u00e0, figuravano anche importanti operatori industriali del settore quali: Soc. Ferrotaie di Milano, con 3.070 azioni; Soc. Tecnomasio Italiano Browm Boveri di Milano, con 1.881 azioni; SACFEM di Arezzo, con 3.253 azioni; Stabilimento Dalmine di Genova con 388 azioni; vari Istituti di Credito (Banca Cerutti Giuseppe di Genova con 381 azioni, Banca Rosemberg di Milano con 91 azioni, Banca popolare di Pavia con 28 azioni, Nuovo Banco Italiano di Milano con 836 azioni). Oltre ai gruppi industriali e bancari figuravano notai, professionisti, amministratori della Societ\u00e0, fornitori vari, nonch\u00e9 la moglie e il figlio del Amministratore e Direttore di Esercizio Giacomo Sutter\nA causa delle distruzioni causate durante la Seconda guerra mondiale (sia da parte alleata che dalle truppe tedesche), l'esercizio venne sospeso nella primavera 1944. A conflitto terminato, su spinta dell'opinione pubblica, dei sindacati e di alcune personalit\u00e0 politiche aretine (in primis gli onorevoli Amintore Fanfani e Galliano Gervasi), vinte le resistenze da parte di alcuni azionisti della LFI (tra cui la Societ\u00e0 Italiana per le Strade Ferrate Meridionali) e i pareri negativi dei ministeri del Tesoro e dei Lavori Pubblici, nel settembre 1947 il Ministero dei trasporti autorizz\u00f2 la ricostruzione della Arezzo-Sinalunga, che riapr\u00ec tra il 1948 e il 1949. Oltre un anno pi\u00f9 tardi, il 24 settembre del 1950, dopo che furono ultimati anche i lavori di ricostruzione della galleria della Castellina, tra Foiano e Sinalunga, fu completata la riapertura dell\u2019intera linea ferroviaria.\nContemporaneamente furono avviate trattative tra la LFI e la Societ\u00e0 Veneta per l'unificazione della gestione delle ferrovie Arezzo-Sinalunga e Arezzo-Stia (nota anche come \"ferrovia del Casentino\", aperta nel 1888). Le trattative tra Ministero dei trasporti, LFI e \"Veneta\" si chiusero con un accordo in base al quale la LFI avrebbe acquisito la linea casentinese nello stato in cui si trovava, provvedendo a completare i lavori di ricostruzione e a gestire la linea assorbendo il personale impiegato, mentre la SV avrebbe lasciato in uso per due anni parte dei rotabili. La linea ricostruita fu aperta il 24 settembre 1950. La ferrovia del Casentino fu inizialmente esercitata con trazione a vapore in attesa del completamento dei lavori di elettrificazione, terminati nel 1954.\nLa seconda met\u00e0 degli anni cinquanta vide un continuo aumento dei traffici sulle linee sociali, che prosegu\u00ec sino ai primi anni sessanta. A partire dal 1962-1963 si verific\u00f2 una pesante flessione del traffico viaggiatori, dovuta allo sviluppo della motorizzazione privata. Il calo della domanda sembrava inarrestabile. I viaggiatori della ferrovia Arezzo-Stia passarono dal 1.359.437, trasportati nel 1962, a 1.055.905 nel 1966. Quelli della ferrovia Arezzo-Sinalunga passarono dal 971.962, trasportati nel 1962, a 773.958 nel 1966. La contemporanea apertura del tratto Firenze-Roma dell\u2019Autostrada del Sole (ottobre 1964) aveva impresso un'ulteriore accelerazione al declino della domanda di trasporto pubblico. Anche le merci subivano la concorrenza del trasporto su gomma, incentivato dalle scelte governative di sostegno alla FIAT. Ci\u00f2 comport\u00f2 il sopraggiungere di difficolt\u00e0 economiche e finanziarie, nonostante che nel 1961 la Societ\u00e0 avesse ottenuto dal Ministero dei trasporti la concessione della prima revisione della sovvenzione di esercizio, secondo quanto previsto dalla L. n\u00b012211/1952. Inoltre, a seguito di due denunce di irregolarit\u00e0 amministrative presentate da parte di un dipendente nell\u2019agosto e ottobre 1964, dettero adito ad un periodo travagliato che comport\u00f2 prima il cambio del Presidente della Societ\u00e0 e, poi, nel 1965, la nomina di un Amministratore Giudiziario da parte del Tribunale di Arezzo. Complice anche il ritardo nella predisposizione dell\u2019istruttoria per ottenere dal Ministero la seconda revisione della sovvenzione di esercizio prevista dalla L.12211/1952, sembrava che la Societ\u00e0 dovesse terminare la sua esistenza, come del resto sembrava orientato lo stesso Amministratore Giudiziario, che si stava adoperando per la sua messa in liquidazione.\nLa soluzione a questi problemi venne data due anni pi\u00f9 tardi dai dipendenti iscritti alla CGIL che, credendo nelle capacit\u00e0 di LFI di risollevarsi, acquistarono un discreto pacchetto di azioni da alcuni soci privati. Venne cos\u00ec avviato un percorso di transizione e di accompagnamento al trapasso dalla propriet\u00e0 privata a quella pubblica con la nomina di tre dipendenti in qualit\u00e0 di amministratori approvata dall\u2019Assemblea dei Soci del 28 giugno 1967. Il nuovo Consiglio di Amministrazione nominato serv\u00ec a traghettare la Societ\u00e0 in mano pubblica in modo non traumatico, favorendo tale transizione prima con la revoca dell\u2019azione di responsabilit\u00e0 promossa nei confronti dei precedenti amministratori da parte dell\u2019Amministratore Giudiziario Rag. Landi, poi con la cessione, avvenuta in data 30 ottobre 1968, delle azioni detenute dai dipendenti a favore del Comune e della Provincia di Arezzo.\nL\u2019ingresso nella Societ\u00e0 di Provincia e Comune di Arezzo non era finalizzato solo a salvare un\u2019importante Societ\u00e0 del proprio territorio, ma anche ad utilizzarne l\u2019organizzazione e il know how per un disegno di sviluppo del TPL, integrando l\u2019offerta ferroviaria con i servizi di autolinee, collegando tramite autobus le stazioni ferroviarie con i territori limitrofi, al fine di addurre traffico aggiuntivo al treno. Inoltre, ampliando l\u2019offerta dei servizi, venivano diluiti i suoi costi fissi di struttura soprattutto quelli amministrativi, non pi\u00f9 sopportabili dalla gestione della sola ferrovia. Del resto anche gli abitanti del Casentino e della Valdichiana premevano per avere una maggiore offerta su gomma da parte di una societ\u00e0 ormai considerata \"pubblica.\"\nApprofittando della contemporanea crisi dei gestori privati di autolinee, prostrati economicamente dall\u2019esplosione dei costi di gestione e dal contemporaneo calo dei ricavi da traffico, non compensati da sovvenzioni pubbliche, LFI estese la sua attivit\u00e0 al trasporto di linea con autobus attraverso l'acquisizione di tali imprese iniziata nel settembre del 1970 con il rilevamento della prima autolinea privata (Iacomoni di Civitella, e conclusa il 30 giugno 1982, con il rilevamento dei rami aziendale Sita del Casentino e della Valdichiana senese. Oltre a quello di SITA, fra i principali rami aziendali assorbiti si ricordano quelli di: LAPEA (1972), che gestiva la linea Arezzo-Foiano-Bettolle; CORTONESE AUTOSERVIZI, che gestiva la linea Arezzo-Cortona; ATAS e PERUGINI (1974), che gestivano le autolinee di collegamento fra Sinalunga-Trequanda-Torrita-Montepulciano. I rilevamenti andavano di pari passo con le esigenze espresse dai nuovi soci pubblici di LFI. Con successivi aumenti di capitale sociale, infatti, oltre al Comune e alla Provincia di Arezzo, divennero proprietari di LFI anche la Provincia di Siena e altri Comuni del territorio aretino e senese serviti dalla Societ\u00e0. Nel 1973 si aggiunsero, oltre alla Provincia di Siena, 12 comuni del Casentino, 7 comuni della Valdichiana aretina e 9 comuni della Valdichiana senese. Nel 1983 si aggiunsero altri 3 comuni. Dopo l\u2019ultimo rilevamento, i Comuni soci arrivarono a 32, con un territorio di 2.820\u00a0km\u00b2. e una popolazione di servita di circa 270.000 abitanti. In poco tempo, la Societ\u00e0 divent\u00f2 cos\u00ec una delle principali aziende di trasporto pubblico della Regione Toscana. Tra l\u2019altro la sola di tale Regione a gestire anche le uniche due ferrovie in concessione governativa rimaste in vita dopo la tumultuosa proliferazione di fine Ottocento e primi Novecento. Funzionale all'allargamento della propria offerta di servizi di trasporto, nel 1980, LFI intraprese anche l\u2019attivit\u00e0 di noleggio turistico. Alla fine di questo percorso LFI poteva garantire un\u2019offerta di servizi oltremodo variegata, che non aveva uguali in Toscana. All\u2019originaria gestione del trasporto ferroviario, viaggiatori e merci, e dell\u2019infrastruttura ferroviaria, si erano aggiunti le autolinee integrative al treno, le autolinee interurbane, le autolinee urbane, le autolinee regionali (collegamento fra capoluoghi di provincia), le autolinee ministeriali, il noleggio di rimessa e i noleggi scolastici. Il tutto con fattori produttivi, che nel 2009, periodo di massima espansione dei servizi, ammontavano a 386 dipendenti, 194 autobus e 9 composizioni di treni, per una produzione complessiva di 9,6 milioni di percorrenze km.\nL\u2019anno di massima espansione dei servizi su gomma si ebbe nel 2009, successivamente al rilevamento del ramo aziendale ATAM di Arezzo, con 8.853.346\u00a0km di percorrenze offerte, di cui 8.001.028\u00a0km prodotti direttamente con 271,4 dipendenti e 192 autobus e il resto prodotti tramite sub affidamenti a vettori privati. Il periodo di maggiore espansione della domanda avvenne negli anni 1983-84 durante i quali LFI trasport\u00f2, tra ferro e gomma, una media annua di 9 milioni di passeggeri.\nIl 1986 si caratterizz\u00f2 come un anno di grandi eventi nella storia della LFI. Ottenne rapidamente la Quarta Revisione della sovvenzione di esercizio per la gestione ferroviaria e autolinee integrative al treno. Con il D.L. n\u00b0 833 del 9 dicembre 1986, convertito in Legge n\u00b0 18 si concretizz\u00f2 la possibilit\u00e0 di ricevere ulteriori finanziamenti per il settore gomma dalla Regione Toscana e dagli enti proprietari; infine, in base alla Legge 910/1986, furono assegnati a LFI 100 miliardi di lire per gli investimenti necessari alla modernizzazione della rete ferroviaria.\nTutti questi provvedimenti facevano presagire per LFI un periodo fecondo, dopo anni di duro lavoro improntato al risanamento economico-finanziario ed al rafforzamento patrimoniale. Invece sorsero inaspettati problemi. La legge 910/1986 si trasform\u00f2 in un boomerang poich\u00e9 fu la causa della mancata proroga della concessione ministeriale, in scadenza l\u2019anno successivo. Mentre prima della Legge 910/1986 i rinnovi della concessione presentate erano un puro atto formale per Societ\u00e0 concessionarie come LFI, che si erano contraddistinte per l\u2019oculata gestione ferroviaria, come attestato dal voto della commissione interministeriale n\u00b0872/A del 4 giugno 1986, con il quale era stata concessa la 4\u00aa revisione della sovvenzione, in maniera del tutto illegittima Il Ministero dei trasporti non rinnov\u00f2 la concessione ferroviaria e dal 27 novembre 1987 venne creata una Gestione Governativa Commissariale con la ragione sociale FSAS (Ferrovia Stia-Arezzo-Sinalunga) per gestire direttamente in capo allo stesso Ministero le ferrovie Arezzo-Stia e Arezzo-Sinalunga, gestione che dur\u00f2 fino al 28 febbraio 1992, allorch\u00e9 venne ufficialmente decretata l\u2019illegittimit\u00e0 del provvedimento ministeriale; prima dal TAR del Lazio e, successivamente, dal Consiglio di Stato, cui si era appellato il Ministero. Durante questo periodo la Societ\u00e0 LFI continu\u00f2, comunque, a gestire tutte le altre tipologie di mobilit\u00e0 su gomma, compreso il TPL di concessione regionale. Dal 1 marzo 1992 LFI torn\u00f2 gestire le due storiche ferrovie aretine, anche se, quella del Casentino, cui peraltro erano stati smantellati ben 22\u00a0km di binario e di linea elettrica, era ancora interrotta perch\u00e9 la gestione governativa (FSAS) non aveva ripristinato la frana avvenuta alla fine del 1987 in localit\u00e0 \u201cMottacce\u201d. Dopo poco pi\u00f9 di un anno, LFI riapr\u00ec al servizio viaggiatori l\u2019intera ferrovia.\nPur avendo ripristinato le sinergie gestionali (diluizione dei costi fissi amministrativi tra gestione ferro e gomma) con il riottenimento della concessione ministeriale, LFI intraprese dal 1990 al 2000 anche una profonda ristrutturazione gestionale del settore gomma, attivando l\u2019esternalizzazione dei processi di manutenzione dei propri autobus e numerosi sub affidamenti a privati di linee marginali, operative quasi esclusivamente in zone montuose e scarsamente abitate. Alla fine di questo percorso, gi\u00e0 dal 2001 LFI poteva evidenziare economie gestionali per alcuni miliardi di lire. I dipendenti del settore gomma della Societ\u00e0 erano scesi da 279 a 169: unit\u00e0 solo per effetto del blocco parziale del turn over, avendo in questo periodo esternalizzato o dismesso le proprie officine e sub affidato a gestori privati le proprie autolinee marginali per 611.086\u00a0km, nonch\u00e9 i tutti i servizi di colletteria e biglietteria dei propri titoli di viaggio.\nDal 2005 al 31 luglio 2010 LFI ha fatto parte, assieme ad altri vettori pubblici e privati, delle Scarl Etruria Mobilit\u00e0, di cui era capogruppo, e Siena Mobilit\u00e0, risultate aggiudicatarie dei servizi TPL gomma a seguito di apposite gare bandite dalle Province di Arezzo e Siena, con le quali stipularono poi specifici contratti di servizio sulla base di quanto previsto dalla riforma del D.Lgs. 422/1997. Sempre in base a questa riforma del TPL e del successivo DPCM 16-11-2000, che aveva stabilito le procedure per il passaggio delle ferrovie in concessione dallo Stato alle Regioni, dal 1\u00ba gennaio 2001 LFI ha stipul\u00f2 con la Regione Toscana appositi contratti di servizio che regolamentano la gestione del servizio e della rete\nNegli ultimi 40 anni LFI ha attivato notevoli investimenti per il rinnovo del proprio parco rotabile (autobus e treni) e per dotarsi di immobiliari, soprattutto depositi e strutture per l\u2019utenza (terminal-autostazioni), e attrezzature per migliorare e rendere pi\u00f9 sicuri i servizi offerti al pubblico. L\u2019investimento complessivo, dal 1981 al 2010, \u00e8 stato di oltre 97 mln di euro, di cui 60 milioni realizzati con autofinanziamento e per la parte residua con contributi pubblici.\nNel 2002 le Province di Arezzo e Siena cedettero il 40% delle proprie azioni di LFI (30% al raggruppamento Alexa, a seguito di bando di gara, e 10% alla stessa LFI, realizzando una plusvalenza patrimoniale complessiva di oltre 13 mln di euro.\nDal 1\u00ba gennaio 2005, sulla base di quanto previsto dal Piano Industriale della Societ\u00e0 2004-2007 varato l\u2019anno precedente, vennero create le S.p.A. Trasporto ferroviario Toscano e Rete Ferroviaria Toscana, cui vennero rispettivamente affidati i rami aziendali del trasporto e dell\u2019infrastruttura ferroviaria scorporati dalla Societ\u00e0 madre LFI al fine di rispettare l\u2019obbligo della separazione contabile prevista dalla normativa europea 91-440 e D.Lgs 188/2003. Sempre dal 1\u00ba gennaio 2005 venne creata la Srl LFI Service per la gestione del patrimonio immobiliare a seguito di Spin Off operato dalla Soc. madre LFI che rimase operativa come Holding, cui era affidato la direzione delle suddette tre newco da essa controllate.\nDal 1\u00ba marzo 2008 LFI ha iniziato a gestire anche il servizio urbano di Arezzo a seguito di apposito rilevamento del ramo aziendale della Soc. ATAM, con cui vennero acquisiti ulteriori 106 dipendenti, 54 autobus, per lo pi\u00f9 vecchi e obsoleti, e circa 2.000.000 di km di percorrenza. Dal 1 agosto 2010 tutto il settore TPL gomma di LFI venne scorporato e confluito nella Newco Tiemme S.p.A., che gestisce tutti i servizi gomma delle Province di Arezzo-Siena-Grosseto e parte di quella i Livorno a seguito di contemporaneo e analogo conferimento dei rispettivi rami aziendali da parte delle Societ\u00e0: TRA.In di Siena, RAMA di Grosseto e ATM di Piombino. In cambio degli asset portati con tale conferimento a LFI \u00e8 stata assegnata una partecipazione azionari della Soc. Tiemme del 30,32%.\nDal 1\u00ba gennaio 2015 LFI ha cessato di operare come Holding a seguito di operazioni di fusione per incorporazione delle Societ\u00e0 controllate LFI Service, avvenuta l'anno precedente, e Rete Ferroviaria Toscana. Pertanto, attualmente LFI gestisce direttamente il proprio patrimonio immobiliare e l\u2019infrastruttura ferroviaria delle linee Arezzo-Stia e Arezzo-Sinalunga, mentre continua a detenere il 100% delle azioni della propria controllata Trasporto Ferroviario Toscano S.p.A. Sia LFI che TFT stanno sottoscrivendo nuovi contratti di servizio con la Regione Toscana, che regolamenteranno la gestione dell\u2019infrastruttura ferroviaria e del trasporto ferroviario delle linee Arezzo-Stia e Arezzo-Sinalunga fino a che non saranno bandite le gare europee.\nAssetto attuale.\nDivisione ferroviaria.\nA partire dal 1\u00ba gennaio 2005 la divisione ferroviaria \u00e8 stata scissa in due distinte societ\u00e0:\nDivisione automobilistica.\nDal 1 gennaio 2005 al 31 luglio 2010, in seguito alla decisione della Regione di assegnare il trasporto pubblico locale su gomma ad un unico gestore per ciascuno dei 14 lotti istituiti, \"La Ferroviaria Italiana\", ha fatto parte delle seguenti Societ\u00e0 consortili:\nDal 1 agosto 2010, a seguito di scorporo del ramo aziendale gomma, confluito nella newco Tiemme S.p.A., LFI non gestisce pi\u00f9 direttamente i servizi TPL gomma, ma solo indirettamente tramite la suddetta Tiemme S.p.A., la quale gestisce tali servizi in tutto il territorio della Toscana Meridionale a seguito dei contemporanei conferimenti dei rispettivi rami aziendali gomma delle Societ\u00e0: TRAIN di Siena, RAMA di Grosseto e ATM di Piombino."}
{"id": "1202507", "revid": "773636", "url": "https://it.wikipedia.org/wiki?curid=1202507", "title": "Collegiata dei Santi Martino e Leonardo", "text": "La collegiata dei Santi Martino e Leonardo, pi\u00f9 comunemente nota come collegiata di San Martino, \u00e8 un edificio sacro che si trova in piazza della Collegiata a Foiano della Chiana, in provincia di Arezzo e diocesi di Arezzo-Cortona-Sansepolcro.\nDescrizione.\nSorta nel XVI secolo e ristrutturata nel Settecento, \u00e8 ad unica navata affiancata da sei cappelle, con copertura a botte. Sul corpo longitudinale si innesta un transetto voltato a botte nei bracci e marcato da una cupola al loro incrocio. La facciata, in semplice laterizio, ha un evidente sviluppo ascensionale. All'interno si conservano l\"Incoronazione della Vergine con angeli e santi\" di Luca Signorelli e aiuti (1523), la \"Crocifissione con la Vergine, san Giovanni Evangelista, santa Maria Maddalena, san Benedetto e un angelo\" di Orazio Porta, una cinquecentesca \"Madonna della Misericordia\", e una pala d'altare in terracotta invetriata con la \"Madonna della Cintola con san Tommaso e san Leonardo\", attribuita ad Andrea Della Robbia (1502)."}
{"id": "1202513", "revid": "115375131", "url": "https://it.wikipedia.org/wiki?curid=1202513", "title": "Festival Panafricain du Cin\u00e9ma de Ouagadougou", "text": "Il Festival Panafricain du Cin\u00e9ma de Ouagadougou (abbreviato in FES.PA.C.O), \u00e8 un festival cinematografico che viene allestito ogni due anni a Ouagadougou, in Burkina Faso. Il premio fu istituito nel 1969 ed \u00e8 probabilmente l'evento principale del cinema africano. La visibilit\u00e0 internazionale dell'evento ha permesso a molti giovani registi africani di farsi conoscere nel mondo.\nEdizione del 2007.\nLa penultima edizione del festival, tenutasi il 3 marzo 2007 col titolo \"Il XX compleanno del FESPACO\" ha ospitato dibattiti, un \"workshop\" per i giovanissimi cineasti africani, due speciali retrospettive sul cinema del Mali e su quello marocchino, un convegno sul tema \"Cinema africano e diversit\u00e0 culturale\", e tre atelier di approfondimento dedicati rispettivamente ad archivi cinematografici, diritti d'autore e cinema digitale. In totale sono stati selezionati 207 film, di cui 20 ufficialmente in concorso.\nIl vincitore dell'edizione \u00e8 stato il film \"Ezra\" di Newton Aduaka, storia di un ex bambino-soldato in Sierra Leone che cerca di sopravvivere alla fine della dolorosa guerra civile. Lo \"Stallone d'argento\" (il secondo premio) \u00e8 andato a \"Les Saignantes\" del camerunese Jean-Pierre Bekolo, e lo \"Stallone di bronzo\" a \"Daratt\" di Mahamat-Saleh Haroun, che ha vinto anche il cospicuo premio stanziato dell'Unione europea.\nEdizione del 2009.\nL'edizione del 2009, XXI edizione del festival, si \u00e8 tenuta dal 28 febbraio al 7 marzo, col titolo \"Cinema africano: turismo e patrimoni culturali\". Sono stati presentati 128 fra lungometraggi, cortometraggi, documentari, fiction e serie televisive. La XXI edizione ha enfatizzato pi\u00f9 delle precedenti la produzione televisiva del continente africano. Fra i titoli pi\u00f9 apprezzati dalla critica si segnalano \"Mah saah-sah\" del regista camerunese Daniel Kanwa, \"Fantafanga\" dei maliani Adama Drabo e Ladji Diakit\u00e8, \"Behind the Rainbow\" dell'egiziana Jihan El-Tahri e \"La Travers\u00e8e\" della tunisina Nadia Touijer.\nA essere premiato come miglior lungometraggio del festival \u00e8 stato il film \"Teza\" del regista etiope Hail\u00e9 Gerima, gi\u00e0 vincitore del Gran Premio della Giuria al precedente Festival di Venezia. Secondo classificato \u00e8 stato \"Nothing but the Truth\" del sudafricano John Kani, e terzo \"Mascarades\", dell'algerino Lyes Salem. Come miglior cortometraggio \u00e8 stato selezionato \"Sektou\" di Benaissa Khaled (Algeria); secondo e terzo posto sono andati rispettivamente a \"C'est dimanche!\" di Samir Guesmi (ancora Algeria) e \"Waramutseho\" dei camerunesi Kouemo Yanghu e Bernard Auguste.\nIl premio per il miglior documentario \u00e8 andato a \"Nos lieux interdits\", della regista marocchina Kilani Leila.\nEdizione del 2011.\nL'edizione del 2011, XXII edizione del festival, si \u00e8 tenuta dal 26 febbraio al 5 marzo con il titolo: \"Cin\u00e9ma africain et march\u00e9s\"."}
{"id": "1202515", "revid": "158286", "url": "https://it.wikipedia.org/wiki?curid=1202515", "title": "Collegiata di San Martino (Foiano della Chiana)", "text": ""}
{"id": "1202520", "revid": "2519", "url": "https://it.wikipedia.org/wiki?curid=1202520", "title": "Freigericht (Assia)", "text": ""}
{"id": "1202522", "revid": "1543377", "url": "https://it.wikipedia.org/wiki?curid=1202522", "title": "Cavalletto (tortura)", "text": "Il cavalletto era uno strumento per infliggere una pena corporale affine alla flagellazione, meno grave del tratto di corda.\nDescrizione e storia.\nIl reo era legato ad una sorta di banco su cui era piegato mostrando la schiena al flagellatore, da cui veniva colpito con uno scudiscio. Questa pena era in uso a Roma fino all'Ottocento: l'editto del cardinale Antonelli del 30 luglio 1855 prevedeva per i ladri una pena da quindici a trenta battiture. \nCos\u00ec commenta Giuseppe Gioacchino Belli nel sonetto 844 'Piazza Navona' (Roma 1\u00ba febbraio 1833):\ne circa gli effetti soggiunge nel sonetto 253 'La corda ar corzo' (Roma 21 novembre 1831):\nAltri strumenti.\nCon questo termine si indica anche uno strumento di tortura noto anche come \"tavolo di stiramento\", composto da una struttura in legno su cui la vittima veniva distesa. Grazie a un sistema di corde e pulegge le braccia e le gambe venivano tirate, fino anche alla disarticolazione.\nVeniva chiamato cavalletto anche uno strumento noto come \"cavallina spagnola\", che consisteva in una trave di legno triangolare posta su due cavalletti con lo spigolo rivolto verso l\u2019alto. La vittima era fatta salire a cavalcioni sulla trave e lo spigolo provocava lesioni al perineo e agli organi genitali."}
{"id": "1202524", "revid": "729019", "url": "https://it.wikipedia.org/wiki?curid=1202524", "title": "Tranvia Messina-Barcellona Pozzo di Gotto", "text": "La tranvia Messina-Barcellona Pozzo di Gotto era una linea tranviaria extraurbana attiva fra il 1890 e il 1932 che collegava Messina con Barcellona, cittadina che si affaccia sul Tirreno nella parte settentrionale della provincia.\nStoria.\nDopo il susseguirsi di numerose proposte da pi\u00f9 parti avanzate, nel 1888 fu presentato un progetto a cura della Soci\u00e9t\u00e9 Anonyme des Tramways Siciliens (SATS), una societ\u00e0 fondata con capitali belgi il 14 novembre di tale anno legata fra l'altro alla societ\u00e0 Cockerill di Marcinelle. Contestualmente furono stipulati i contratti di concessione con il Comune di Messina e la Provincia per l'utilizzo dei tratti di strada di rispettivo interesse.\nLa prima sezione della linea, dalla pescheria di Messina a Granatari e Torre Faro, fu inaugurata il 19 maggio 1890, mentre i tronchi successivi furono inaugurati posteriormente: l'ultimo tronco ad essere aperto fu quello tra S. Lucia e Tono il 31 maggio 1893, data di completamento dell'intero tracciato tra Messina e Barcellona.\nIl devastante terremoto del 1908 comport\u00f2 pesanti danni alla tratta urbana e conseguenze di tipo finanziario per la societ\u00e0 di gestione, che portarono allo scioglimento del contratto con la societ\u00e0 belga il 6 gennaio 1910. La nuova concessionaria, che mantenne l'originaria denominazione SATS, faceva capo alla societ\u00e0 locale Borioli e La Porta, costituita da consiglieri di amministrazione della precedente gestione; la stessa divenne ufficialmente operativa all'atto della firma della nuova convenzione, avvenuta il 3 febbraio 1912. Nel frattempo, l'8 novembre 1911, il servizio era stato ripristinato tra Messina, Faro e Barcellona, ma il capolinea in citt\u00e0 si attestava alla Capitaneria, bisogner\u00e0 aspettare il successivo 2 dicembre per vedere riattivato il binario lungo via Vittorio Emanuele sino alla Dogana e per vedere ricongiunta la linea Messina-Faro a quella Messina-Giampilieri.\nLa nuova impresa, presieduta dal celebre ingegnere ungherese K\u00e1lm\u00e1n Kand\u00f3 e diretta dall'amministratore delegato Giuseppe Battaglia, era titolare della concessione di una rete urbana ed extraurbana totalmente rinnovata. Anche la direzione e la presidenza della societ\u00e0 furono rinnovate, passando rispettivamente a Giorgio Pierce e ad Amedeo Chaffourier.\nIl 1\u00ba luglio 1917 venne solennemente inaugurata la trazione elettrica: i tram a vapore per Barcellona condividevano i binari elettrificati della linea extraurbana per Faro sino a Granatari, localit\u00e0 dalla quale la vecchia linea proseguiva esclusivamente per la trazione a vapore lungo la riviera tirrenica.\nIl traffico merci riprese esclusivamente a carro completo.\nUn cambiamento importante, sebbene solo dal punto di vista amministrativo, si ebbe dal 1923 quando la linea Granatari-Barcellona viene riscattata dallo Stato e, pur sempre affidata alla SATS per l'esercizio, riclassificata quale linea ferroviaria secondaria. La linea cominciava tuttavia a risentire della vetust\u00e0 degli impianti e delle soggezioni date dalla trazione a vapore fra Messina e Barcellona, che comportava tempi di viaggio dell'ordine delle 4 ore.\nLa chiusura all'esercizio avvenne in due fasi: nel 1928 la tratta a vapore venne limitata fino a Bauso (l'odierna Villafranca Tirrena), il 31 dicembre 1932 con la chiusura del tratto da Messina a Villafranca Tirrena cess\u00f2 definitivamente il servizio tranviario con trazione a vapore.\nCaratteristiche.\nLa linea, costruita a scartamento ridotto di 950\u00a0mm, seguiva la costa dello Stretto fino a Granatari, proseguiva poi lungo la costa tirrenica attraversando diversi centri della provincia. I raggi minimi di curvatura erano pari a 30\u00a0m, con rotaie di tipo Phoenix nei tratti urbani e Vignoles per le tratte extraurbane e in sede propria.\nIl tracciato messinese comprendeva un raccordo di servizio con il deposito-officina della SATS, che sorgeva nell'area oggi occupata dall'istituto tecnico \"Verona Trento\" in via Ugo Bassi allora denominata \"orto Mosella\". Seguendo poi l'attuale via Maddalena, i tram si immettevano in viale San Martino fino alla dogana portuale e da l\u00ec in corso Vittorio Emanuele, per attestarsi al capolinea della pescheria.\nLasciato il capolinea ed impegnati i viali cittadini intitolati a Vittorio Emanuele e al Principe Amedeo (poi via della Libert\u00e0), il binario seguiva dunque la costa seguendo il tracciato dell'attuale strada statale 113, lungo la quale erano ubicate sei fermate fino alla stazione di Sant'Agata, dotata di binari di precedenza e manovra e di un caratteristico fabbricato viaggiatori a due piani..\nLa linea proseguiva dunque attraversando Ganzirri, ov'era presente una fermata, incontrando successivamente la stazione di Granatari e poi il bivio per Torre Faro.\nSuperate ulteriori tre fermate (il fabbricato di servizio di Tono risulta ancora esistente) ed impegnato il ponte sul vallone dei Corsari, si raggiungeva la stazione di Spart\u00e0 dotata di binario di precedenza e fabbricato viaggiatori. La successiva stazione, raggiunta dopo aver attraversato 5 ulteriori fermate era Orto Liuzzo, caratterizzata da un curioso edificio in stile floreale che sorgeva nelle adiacenze della villa presente nella zona.\nLa successiva fermata era la stazione di Bauso, antico nome di Villafranca Tirrena, il cui fabbricato viaggiatori esiste tutt'oggi, dal 1928 i convogli osservavano capolinea ed invertivano la marcia.\nDopo due ulteriori fermate la linea tranviaria, raggiungeva la stazione di Spadafora, dalla quale secondo il progetto originario della SATS ci si augurava di poter generare traffico di laterizi proveniente dalle locali fornaci. La ferrovia Palermo-Messina veniva oltrepassata con un sottopasso in sede propria per giungere alla successiva stazione tranviaria di Santa Lucia che oltre al fabbricato viaggiatori a due piani presentava numerose attrezzature quali un piano caricatore, un rifornitore d'acqua ed alcuni binari di precedenza. Impianti merci erano presenti anche presso la successiva stazione di Archi, il cui fabbricato viaggiatori venne in seguito trasformato in sottostazione ENEL.\nTra la fermata di Corriolo e la stazione di Olivarella (dalla quale secondo gli originari progetti avrebbe dovuto originare una diramazione per Milazzo) il binario tranviario cambiava lato della strada, attraversandola diagonalmente, per giungere in una stazione dotata anch'essa di impianti analoghi a quelli di Santa Lucia. Dopo le ultime fermate di Meri e Pozzo di Gotto la tranvia raggiungeva infine il capolinea occidentale di Barcellona, vera e propria stazione di testa dotata di numerosi impianti per il traffico viaggiatori e merci e di una rimessa per il ricovero delle locomotive.\nUn'altra rimessa destinata ai rotabili in servizio sulla linea era presente a Granatari.\nNegli anni '10, dopo il ripristino seguente al terremoto del 1908, il percorso urbano fu corretto con i tram che furono deviati da via Vittorio Emanuele a via Garibaldi.\nMateriale rotabile.\nPer l'esercizio a vapore, la bibliografia riporta la presenza nel parco SATS di 18 locomotive a vapore, tutte del tipo cabinato per servizi tranviari, a 2 e 3 assi, di costruzione certamente St. L\u00e9onard per le macchine numerate da 1 a 15, di ignota costruzione per le rimanenti. Per una di esse, denominata \"Barcellona\", \u00e8 stata ipotizzata la cessione alla miniera lignitifera del Baccinello (Grosseto). Di alcune macchine, due delle quali andate distrutte in occasione del terremoto del 1908, non sono reperibili dati specifici.\nCompletavano la dotazione originaria delle tranvie a vapore messinesi numerose rimorchiate a terrazzini di seconda e terza classe, in seguito accoppiate anche alle elettromotrici, e carri merci a due assi."}
{"id": "1202525", "revid": "404449", "url": "https://it.wikipedia.org/wiki?curid=1202525", "title": "Flavio Luigi Bertone", "text": "Ricopr\u00ec la carica di consigliere comunale di Sarzana, di senatore della Repubblica Italiana e di sindaco della Spezia.\nA 19 anni si iscrisse al Partito Comunista Italiano e l'anno successivo fu arruolato per il servizio militare nella Marina. L'8 settembre 1943, sfuggito ai tedeschi a Venezia, giunse a Sarzana ed il 19 settembre ader\u00ec alla Resistenza contro il nazifascismo.\nFu nominato comandante della Brigata Muccini e successivamente comandante di distaccamento con il nome di battaglia di \"Walter\".\nA tutti era noto come lo \"zio\" senatore.\nFu coinvolto nella vicenda del processo per l'omicidio del Commissario Calabresi, poich\u00e9 ufficialmente il pentito Leonardo Marino, nel maggio del 1988, consegn\u00f2 la sua verit\u00e0 prima al parroco di Bocca di Magra, poi, durante un colloquio, all'ex senatore."}
{"id": "1202526", "revid": "108682", "url": "https://it.wikipedia.org/wiki?curid=1202526", "title": "Tranvia Messina-Granatari-Barcellona Pozzo di Gotto", "text": ""}
{"id": "1202534", "revid": "466539", "url": "https://it.wikipedia.org/wiki?curid=1202534", "title": "Elkhonon Goldberg", "text": "\u00c8 una figura di primo piano della neuropsicologia.\nBiografia.\nNato in Lettonia, si trasfer\u00ec negli USA durante gli anni settanta. Esercita alla New York University School of Medicine, dove dirige l'Istitute of Neuropsychology and Cognitive Performance."}
{"id": "1202537", "revid": "287204", "url": "https://it.wikipedia.org/wiki?curid=1202537", "title": "Charles Alexandre de Calonne", "text": "Servitore del Re (1763-83).\nFiglio di un magistrato della corte suprema dell'Ancien R\u00e9gime francese, dopo gli studi di diritto a Parigi fece una carriera veloce e brillante al servizio della monarchia. Divenne in successione, avvocato generale al consiglio superiore dell'Artois e quindi, procuratore generale al parlamento delle Fiandre a Douai. Nel 1766 spos\u00f2 Marie-Jos\u00e9phine Marquet, figlia di un ricevitore generale delle finanze.\nFu autore del Regolamento del 1765 sui limiti dell'intervento dei parlamenti negli affari ecclesiastici. Nel 1766 contribu\u00ec alla redazione del discorso pronunciato da Luigi XV davanti al parlamento di Parigi nella cosiddetta \"seduta della flagellazione\".\nFu ricompensato per tali servizi con la nomina, nel 1766 a Metz, ad amministratore dei Trois-\u00c9v\u00each\u00e9s, poi nel 1778 a Lilla, come amministratore di Fiandre e Artois. Nel corso dei suoi diciassette anni di mandato mostr\u00f2 un notevole talento di amministratore, suggerendo nelle linee generali quei progetti di riforma che riprese in seguito su larga scala. Grazie al suo talento riusc\u00ec a crearsi degli appoggi presso la nobilt\u00e0, come quello del governatore dei Trois-\u00c9v\u00each\u00e9s, Victor-Fran\u00e7ois de Broglie, o quello del principe di Cond\u00e9, che nel 1782 lo not\u00f2 nel corso di un'ispezione. Divenne anche intimo sia del comandante delle Fiandre, il principe di Robecq, sia del duca di Guiche, genero della duchessa de Polignac.\nCalonne dimostr\u00f2 la sua fedelt\u00e0 al re e, nonostante mostrasse nelle sue azioni assenza di scrupoli, acquis\u00ec negli ambienti della nobilt\u00e0 francese una notevole reputazione. Estremamente dotato, intelligente, veloce e sicuro nel giudizio, era anche eloquente, incantevole, seducente e di temperamento spensierato, al limite del cinismo.\nControllore generale delle finanze (1783-87).\nCalonne in realt\u00e0 ambiva alla pi\u00f9 elevata posizione dell'Amministrazione finanziaria francese, quello di controllore generale delle finanze, nella disperata ricerca ad una soluzione all'enorme e crescente deficit nazionale. Egli infatti nel 1781 fu fra coloro che complottavano per ottenere le dimissioni di Jacques Necker.\nI suoi sostegni in seno alla corte giunsero a creare in suo favore presso il popolo se non un movimento di opinione, un'attesa e anche un'infatuazione. Il presidente Nicola\u00ef lo not\u00f2 ricevendo il giuramento del nuovo ministro davanti alla Camera dei conti: \"Da molto, Signore, l'opinione pubblica vi elevava al ministero delle Finanze.\" Fin dal 6 novembre 1781, i bollettini di polizia notavano che la sua nomina era ben accolta, ma osservavano che \"le voci contrarie ricordano l'affare della Bretagna, e annunciano che i parlamenti non gli saranno favorevoli\".\nLuigi XVI, tuttavia, prevenuto contro Calonne, esit\u00f2 a chiamarlo sino al 3 novembre 1783, solo dopo il clamoroso insuccesso del ministero di Ormesson. Il nuovo controllore generale dovette la sua ascesa ai solidi appoggi in seno agli ambienti finanziari grazie alla famiglia della defunta moglie. Alla corte il clan Polignac, molto legato alla regina, cos\u00ec come il conte di Artois, lo sostengono; in seno al governo \u00e8 raccomandato da Vergennes che, dalla morte del Maurepas, era colui con maggiori possibilit\u00e0 d'influenza sul re per le nomine ministeriali. Una volta controllore generale, Calonne venne poi nominato ministro di Stato il 18 gennaio 1784.\nIl piano.\nIn un discorso alla Camera dei conti il 13 novembre 1783, Calonne inizi\u00f2 a parlare di un \"piano di miglioramento che si fonda sulla costituzione stessa della monarchia, migliori tutte le parti senza scuoterne nessuna, rigenera le risorse, per trovare il segreto di alleggerire le tasse nell'uguaglianza proporzionale della loro ripartizione, e anche nella semplificazione della loro riscossione\".\nLa priorit\u00e0 del nuovo ministro era di ristabilire il credito pubblico, dopo che le misure prese dal suo predecessore l'avevano di fatto totalmente compromesso.\nCalonne era completamente ostile alle idee di Necker sulla necessaria compressione delle spese. I suoi nemici lo biasimarono vivamente, riducendo il suo ministero a una rivincita della finanza sulla banca e criticando l'abbandono delle riforme amministrative che Necker aveva intrapreso per rendere pi\u00f9 efficace l'amministrazione e ridurre le spese inutili. La sua politica venne infatti interpretata diversamente:\nIn realt\u00e0, Calonne cerc\u00f2 innanzitutto, in modo pragmatico, di ristabilire il credito per poi intraprendere una politica forsennata di prestiti, che ebbero si l'effetto di rilanciare le attivit\u00e0, ma anche di alimentare la speculazione. Temendo un cedimento della borsa, Calonne tent\u00f2 allora di impostare una grande riforma convocando l'Assembl\u00e9e des notables, ma ormai era troppo tardi.\nI successi.\nAll'epoca della sua salita in carica, Calonne ereditava una situazione finanziaria disastrosa:\nIn tali circostanze, Calonne comprese che la unica e sola risorsa consiste nel credito.\nIl recupero del credito dello Stato.\nPer rassicurare i finanzieri, Calonne decise di effettuare un aumento del capitale della Cassa di sconto, portandolo a 17,5 milioni. Grazie a fondi di provenienza spagnola, il controllore generale rius\u00ec a garantire e a tornare al corso forzoso delle banconote della Cassa di sconto, altra misura impopolare di Ormesson, e lanciare un primo grande prestito.\nNel mese di agosto del 1784 decise che il pagamento delle rendite sarebbe stato onorato solo al loro termine convenuto, una misura ritenuta apparentemente modesta. Un altro atto del Consiglio ordin\u00f2 il rimborso dei \"rescriptions\", o prescrizioni, sospese nel 1770 dall'abate Terray. Infine un editto, sempre nell'agosto 1784, cre\u00f2 una nuova Cassa di smorzamento che avrebbe dovuto rimborsare in 25 anni 1.264 milioni di debiti dello stato su un totale di 2.800.\nIl rilancio dell'attivit\u00e0 economica.\nCalonne prense velocemente diverse misure utili a stimolare la crescita economica:\nIn modo banale ma tanto pi\u00f9 controverso, Calonne procedette a un rilancio della spesa pubblica, la quale succedette a parecchi anni di austerit\u00e0. Questa politica di \"denaro facile\" gli permise di acquistarsi il favore della Corte: regol\u00f2 i debiti enormi contratti dai fratelli del re concedegogli i mezzi per acquistare, per 6 milioni di lire, il castello di Saint-Cloud, desiderio della regina. Aument\u00f2 le spese delle feste a Versailles, in particolare i balli della corte, la musica della cappella reale, l'opera e i concerti. Inoltre vennero elargite con sconsiderata generosit\u00e0 pensioni e gratifiche (la met\u00e0 delle pensioni concesse durante il regno di Luigi XVI avvenne durante il ministero di Calonne). L'accademia reale di musica fu particolarmente avvantaggiata, con la creazione della scuola di danza, con l'aumento delle diarie dei cantanti e con l'istituzione di una tariffa per le migliori opere liriche. Ministri e amministratori vedevano i loro crediti aumentati, ottenendo del denaro per tutti i loro progetti.\nIl trattato di commercio con l'Inghilterra.\nCol ritorno della pace con l'Inghilterra, fin dal mese di marzo del 1784 iniziarono i negoziati in vista della firma di un trattato di commercio. Per accelerare i negoziati, Calonne decise, nel 1785, di tassare pesantemente l'importazione delle merci inglesi. Di conseguenza, preoccupati dell'eccessiva imposizione, la controparte inglese ripres i negoziati, grazie ai quali il trattato venne firmato il 26 settembre 1786. Il trattato prevedeva una consistente diminuzione delle tasse, in particolare modo sulle importazioni di prodotti agricoli francesi in Inghilterra, offrendo nuovi sbocchi ad alcuni prodotti francesi, tra i quali il vino. Nello stesso tempo il trattato per il commercio avrebbe stimolato le esportazioni di prodotti di lusso, favorendo, in compenso e simmetricamente, le importazioni di prodotti di manifattura inglesi, ma esponendo contemporaneamente l'industria francese, ancora fragile dopo la guerra, alla concorrenza. Forse questa misura avrebbe dovuto avere l'effetto, nell'intento di Calonne, di stimolare gli industriali francesi, ma cos\u00ec facendo venne accusato di danneggiarli. Cos\u00ec certi settori, come quello della produzione di ghiaccio, ne avrebberro beneficiato, mentre l'industria tessile ne sub\u00ec duramente il contraccolpo.\nLe difficolt\u00e0.\nLo squilibrio del bilancio.\nMentre aumentava le spese, Calonne sment\u00ec di avere effettuato un aumento delle tasse, ma addirittura dichiar\u00f2 di averle diminuite. Malgrado alcune misure di rinnovo dell'affitto della \"fattoria generale\" alle condizioni pi\u00f9 onerose per i \"fermiers\", le entrate diminuirono, aumentando cos\u00ec il deficiti delle casse del regno di Francia.\nSecondo le cifre fornite da Calonne davanti all\"Assembl\u00e9e des notables\", le spese ordinarie e straordinarie assommavano nel 1786 a 593 milioni, mentre le \"ricette\", ossia gli introiti, si alzavano a 410 milioni, causando un deficit di 183 milioni.\nTale deficit, in realt\u00e0 era finanziato essenzialmente dal prestito: in totale, Calonne chiese un prestito di 653 milioni, secondo diverse formule, tutte relativamente costose per il Tesoro, particolarmente i prestiti a \"lots\". Questa politica suscit\u00f2 delle osservazioni sempre pi\u00f9 controverse dei corsi sovrani che costringevano il controllore generale a raddoppiare l'immaginazione per trovare dei nuovi mezzi per procurarsi della liquidit\u00e0.\nContro l'aggiotaggio, Calonne cerc\u00f2 innanzitutto di proteggere i prestiti di Stato. Per bloccare un rialzo speculativo delle azioni della Cassa di sconto, il 24 gennaio 1785 viet\u00f2 i contratti a termine. Contemporaneamente blocc\u00f2 il corso delle azioni della Compagnia delle acque dei fratelli P\u00e9rier e del Banco di Saint-Charles. Queste misure annientarono le speranze di guadagno degli speculatori, ma posero le premesse al fallimento di un certo numero dei grandi finanzeri che avevano investito nelle imprese industriali. Calonne fu costretto allora a sostenere, con i fondi del Tesoro, i corsi di societ\u00e0 come la Compagnia delle acque o la nuova Compagnia delle Indie.\nLa riforma monetaria del 1785.\nCalonne si impegna nel 1785 a realizzare la prima riforma monetaria dalla stabilizzazione delle monete realizzate da Il Peletier dei Forti nel 1726. Per limitare i traffici, il rapporto tra il valore dell'oro e il denaro viene allineato sul corso spagnolo. Questo venne realizzato diminuendo il valore dei \"marchi d'oro\".\nQuesta riforma doveva inoltre creare un beneficio al Tesoro reale, circa 3 milioni, e doveva sostenere i prestiti di stato, ma lese l'interesse di numerosi ricchi e notabili. Inoltre, per alcuni versi, fu male eseguita. In definitiva, tale riforma suscita numerose lamentele, per cui Calonne viene accusato anche di frode di fronte al Parlamento.\nLa ribalta dell'opinione.\nLo stato di grazia di Calonne dur\u00f2 poco meno di un anno. L'opinione pubblica francese dell'epoca, all'inizio ritenne molto positiva la nomina di Calonne, ma nei primi mesi del 1785 le opinioni negative iniziarono a prevalere. La causa ha origine dalla convergenza di diversi fattori: primo, la riforma monetaria suscita malcontento, secondo, i parlamenti i oppongono ai prestiti, in particolare a quello approvato alla fine del 1785, terzo, il clero si preoccupa di progetti di tassazione dei beni della chiesa, quarto, le camere di commercio protestano contro il trattato di commercio franco-britannico, infine, quinto e ultimo, una parte della finanza, scontenta delle misure prese per lottare contro l'aggiotaggio, indirettamente abbandona l'appoggio a Calonne. Tutti questi fattori contribuiranno progressivamente ad alienarsi tutti i suoi principali sostegni. Infine, avendo perso anche l'appoggio dell'opinione pubblica, non tarder\u00e0 a perdere la fiducia di Luigi XVI.\nLa caduta.\nCalonne si trova costretto a realizzare delle riforme strutturali nello stesso momento in cui perde il sostegno dell'opinione pubblica. Nel 1786, la situazione delle finanze appare catastrofica, difatti il deficit previsto per 1787 supera 100 milioni, mentre i parlamenti rifiutano un nuovo prestito.\nIl progetto di sovvenzione territoriale.\nlI 20 agosto 1786, Calonne e il suo principale collaboratore Talleyrand, inviano a Luigi XVI il progetto di un piano di miglioramento delle finanze che propone di \"\"ravvivare lo stato intero per la rifusione di tutto ci\u00f2 che ci sono di viziosi nella sua costituzione\".\" Si tratta di sopprimere le dogane interiori, di sopprimere le tratte, di ridurre la taglia, di sostituire le corv\u00e9 con una prestazione in argento, di trasformare la Cassa di sconto in una banca di stato particolare e soprattutto di approvare nuove tasse, tassando le propriet\u00e0 della nobilt\u00e0 e del clero.\nIl punto centrale del progetto della riforma fu la creazione di una \"sovvenzione territoriale\", una tassa unica che avrebbe dovuto sostituire il \"ventesimo\", che avrebbe dovuto colpire soprattutto tutti i redditi fondiari senza distinzione di privilegi. A differenza del \"ventesimo\", in principio provvisorio, la sovvenzione territoriale deve essere continua. Ma in particolar modo, mentre con il \"ventesimo\" si risparmiavano i riscatti, gli abbonamenti e le esenzioni, la sovvenzione territoriale sarebbe stata pagata da tutti senza eccezione. Infine, mentre il ventesimo era basato sulle dichiarazioni dei contribuenti, la sovvenzione sarebbe stata ripartita dalle assemblee provinciali. Queste istituzioni avrebbero dovuto essere alla cima di una piramide di assemblee locali: assemblee parrocchiali e municipali, assemblee di distretti, elette dai contribuenti.\nMentre Necker manteneva la distinzione dei tre ordini nelle assemblee locali, Calonne, come Turgot, augurava la libert\u00e0 del commercio interno ed estero, la soppressione delle corv\u00e9 e delle limitazioni interne. Del resto, uno dei principali redattori del progetto fu Pierre Samuel del Ponte di Nemours, vecchio collaboratore di Turgot.\nL'Assembl\u00e9e des notables.\nCalonne prevede che la principale opposizione al suo piano verr\u00e0 dai parlamenti; per sormontarla, ha intenzione di sottomettere il suo progetto all'Assembl\u00e9e des notables. Tale azione \u00e8 contraddittoria: essendo composta principalmente da grandi proprietari fondiari, una tale assemblea sar\u00e0 chiaramente ostile al suo progetto. Ma, secondo le leggi fondamentali del regno, il Re non poteva creare una tassa permanente senza una consultazione: quindi l'Assembl\u00e9e des notables appariva un male inferiore rispetto al rischio della convocazione degli Stati generali. Esistevano dei precedenti del resto, l'ultimo risalente a Richelieu nel 1626.\nL'Assembl\u00e9e des notables comprendeva sette principi di sangue, sette arcivescovi, sette vescovi, sei duchi e pari, sei duchi non pari, otto marescialli di Francia, degli amministratori, dei parlamentari, dei deputati dei paesi di stati, dei rappresentanti dei corpi di citt\u00e0 dei pi\u00f9 grandi centri del regno per un totale di centoquarantasette persone, e la maggioranza era ostile alle riforme di Calonne.\nD'altra parte, il processo di convocazione di questa assemblea fu molto lungo, lasciando all'opposizione il tempo di organizzarsi. Mentre Calonne espose il suo piano al Re, il 20 agosto 1786, si dovette aspettare il 26 dicembre 1786 affinch\u00e9 l'assemblea venisse convocata. Infine venne prevista per il 29 gennaio 1787, ma la sua prima riunione ebbe luogo solo il 22 febbraio 1787, a causa di un'indisposizione di Calonne.\nL'assemblea costituisce sette uffici per esaminare il piano del ministro. Un solo ufficio l'approva, quello presieduto dal conte di Artois. Il primo ufficio, presieduto dal conte della Provenza, lo dichiara \"incostituzionale\". Gli altri, senza rigettare le riforme, le dichiarano inapplicabili, e presentano delle controproposte che la snaturano. Calonne, irritato, ordina di stampare i suoi rapporti.\nDi tutti i partiti, \u00e8 il clero quello che si mostra maggiormente in opposizione. I \"gazetiers\" e i \"libellisti\", ossia i giornalisti del tempo, accusano l'Assembl\u00e9e des notables di essere al soldo del potere.\nIl rinvio.\nInizialmente Luigi XVI sostenne fermamente il suo ministro. Ha approvato tutti i piani presentati all'Assembl\u00e9e des notables, senza mai mancare l'appoggio al controllore generale. Tuttavia, il 10 aprile 1787, senza alcuna avvisaglia, ritira brutalmente il suo sostegno, Calonne \u00e8 ringraziato.\nParecchie spiegazioni sono state avanzate al brusco capovolgimento di fronte di Luigi XVI: il 13 febbraio 1787 muore Vergennes, per cui il re perde il suo sostegno; l'ostilit\u00e0 del barone di Breteuil verso Calonne; l'intervento di Marie-Antoinette che non ha mai molto apprezzato il controllore generale. Ma probabilmente la principale causa della disgrazia di Calonne deve essere ricercata nel clamore espresso dall'opinione pubblica.\nDi fatto, quando la notizia delle sue dimissioni si diffonde, la gioia \u00e8 generale a Parigi, dove lo si accusava di volere aumentare le tasse, dal popolo soprannominato il \"Signore D\u00e9ficit\". In realt\u00e0 il suo piano audace di riforme avrebbe potuto salvare forse la monarchia, solo se fosse stato sostenuto fino alla fine dal Re.\nGli ultimi anni (1787-1802).\nDopo essere stato costretto alle dimissioni, Calonne si ritira nel suo castello di Berny, prima di essere esiliato nella sua terra di Hannonville, nel lorenese. Temendo che i parlamenti ordinassero il suo arresto a proposito della riforma monetaria del 1785 nella quale fu accusato di malversazioni, Calonne lascia la Francia per l'Inghilterra dove venne accolto molto bene. Arrivato a Londra all'inizio del mese di agosto 1787, si installa a Hyde Park in compagnia di suo fratello, l'abate di Calonne, di due segretari, di un interprete e di tre valletti. Il Re si sforza allora di calmare il gioco rievocando il suo processo davanti al Consiglio.\nPer tentare di ristabilire la sua reputazione, Calonne si assicura il concorso del libellista Charles Th\u00e9veneau di Morande, anch'egli rifugiatosi in Inghilterra, riacquistando dei documenti compromettenti riguardanti i coniugi La Zolla, agenti dell'affare della collana della regina, anch'essi a Londra. Parallelamente, pubblica di numerose memorie per giustificarsi, rispondere agli attacchi di Necker, e, a partire da 1789, commentare l'evoluzione della situazione politica in Francia.\nSebbene ostile alla convocazione degli Stati generali e al raddoppio del terzo stato, Calonne ritorna in Francia il 30 marzo 1789 per presentare la sua candidatura alla deputazione del Flandre marittimo. Schernito al suo arrivo torna in Inghilterra.\nUmiliato, Calonne diventa uno dei principali artigiani della controrivoluzione. Percorre l'Europa incontrando Giuseppe II di Austria e Caterina II di Russia e spende quasi tutta la fortuna che gli ha portato la sua seconda donna, una ricca vedova."}
{"id": "1202539", "revid": "773636", "url": "https://it.wikipedia.org/wiki?curid=1202539", "title": "Chiesa di Santa Cecilia alla Pace", "text": "La chiesa di Santa Cecilia alla Pace \u00e8 un edificio sacro che si trova in localit\u00e0 La Pace a Foiano della Chiana, in provincia di Arezzo.\nDescrizione.\nLa piccola chiesa conserva sull'altare maggiore una \"Nativit\u00e0 della Vergine\" dipinta da Antonio Circignani detto il Pomarancio, probabilmente databile intorno al terzo decennio del Seicento, che evidenzia rapporti con la pala omonima dipinta da Andrea Commodi nel 1611 circa, conservata nella chiesa di San Michele."}
{"id": "1202545", "revid": "767487", "url": "https://it.wikipedia.org/wiki?curid=1202545", "title": "Pain for Pleasure", "text": "Pain for Pleasure \u00e8 stato il gruppo musicale alter ego del gruppo pop punk canadese Sum 41. Sotto il nome Pain for Pleasure, suonavano musica heavy metal.\nStoria.\nSteve Jocz ebbe l'idea della loro \"seconda identit\u00e0\", nome compreso. Al resto del gruppo piacque il nome e lo scelsero per il loro alter ego, che fu creato affinch\u00e9 i Sum 41 potessero suonare secondo i gusti musicali di Dave Baksh e Jocz.\nI Pain for Pleasure appaiono in una serie di video dei Sum 41, compresi \"Fat Lip\", dall'album \"All Killer No Filler\", \"We're All to Blame\" da \"Chuck\", e nel DVD bonus dell'album \"Does This Look Infected?\" dove eseguono una performance live con vestiti heavy metal. Hanno anche suonato su MTV Jammed.\nNonostante l'addio nel 2006 di Dave Baksh ai Sum 41, i Pain for Pleasure hanno fatto spesso la loro apparizione alla fine dei concerti dei Sum 41, solitamente suonando l'omonima \"Pain for Pleasure\" come ultima canzone dopo \"Fat Lip\". Dopo l'abbandono della band da parte di Steve Jocz, voce dei Pain for Pleasure, la band \u00e8 stata del tutto smantellata dai Sum 41.\nCanzoni.\nQuasi tutte le canzoni dei Pain for Pleasure sono state pubblicate dai Sum 41 come B-side. Tutte le tracce sono state scritte da Steve Jocz."}
{"id": "1202548", "revid": "773636", "url": "https://it.wikipedia.org/wiki?curid=1202548", "title": "Tempio di Santo Stefano della Vittoria", "text": "Il tempio di Santo Stefano della Vittoria \u00e8 un edificio sacro che si trova nella frazione di Pozzo della Chiana a Foiano della Chiana, in provincia di Arezzo.\nIl tempio.\nQuesto tempietto dedicato alla Vittoria e santo Stefano d'Ungheria (la cui festa ricade il 2 agosto) venne fatto costruire dal granduca Cosimo I de' Medici presso la piana di Scannagallo, dove (2 agosto 1554) le truppe della coalizione imperiale di cui faceva parte la Toscana sconfissero quelle franco-senesi nella Battaglia di Scannagallo, durante la Guerra di Siena.\nIl tempio \u00e8 tradizionalmente attribuito a Bartolommeo Ammannati, ma \u00e8 stato recentemente riconnesso alla collaborazione professionale tra Giorgio Vasari e l'Ammannati stesso.\nL'edificio venne realizzato nel 1569 sulla base di una planimetria ottagona con scarsella di matrice tipicamente fiorentina utilizzando una serie di motivi decorativi di matrice antiquaria.\nIn linea con le pi\u00f9 aggiornate sperimentazioni manieristiche si mostra l'uso dell'ordine dorico, posto a scandire i pilastri esterni.\nSopra il frontone della porta principale \u00e8 collocato un grandioso stemma in travertino di casa Medici, recante l'iscrizione latina del suo nuovo titolo.\nSulla porta all'interno si vede lo stemma della famiglia Gianfigliazzi. Le pareti laterali mostrano due epigrafi in lingua latina dedicate all'istituzione dell'ordine dei Cavalieri di Santo Stefano, istituito a Pisa nel 1561, fondato dal duca (gi\u00e0 Gran Maestro) con il fine di proteggere le acque del Tirreno dai Corsari barbareschi, a cui il tempio stesso venne donato.\nNel 1565 le galee dei cavalieri di Santo Stefano parteciparono alla spedizione in difesa di Malta.\nNel 1571, dopo la grave sconfitta di Venezia in seguito alla perdita di Cipro occupata dai Turchi, per fronteggiare il pericolo della loro espansione nelle coste e nelle isole dell'Europa occidentale, il papa Pio V riusc\u00ec a promuovere una difficile alleanza coinvolgendo le maggiori potenze marittime europee nella costituzione della Lega Santa che sconfisse i turchi nella battaglia di Lepanto. La Lega con a capo l'ammiraglio Don Giovanni d'Austria era formata da galee spagnole, veneziane, genovesi e galee della flotta pontificia. Quest'ultima, posta sotto il comando di Marcantonio Colonna, comprendeva galee armate dalle signorie toscane con a bordo equipaggi dei cavalieri di Santo Stefano.\nIl tempio, dedicato alla memoria dei caduti foianesi, \u00e8 oggi inglobato nel cimitero di Pozzo."}
{"id": "1202549", "revid": "729019", "url": "https://it.wikipedia.org/wiki?curid=1202549", "title": "SAIS Autolinee", "text": "La SAIS Autolinee S.p.A. \u00e8 una societ\u00e0 per azioni, fondata ad Enna nel 1926, che gestisce il trasporto pubblico urbano e suburbano della citt\u00e0, la maggior parte dei collegamenti tra le citt\u00e0 dell'isola e da queste ultime verso diverse destinazioni in Italia e all'estero.\nStoria.\nLa societ\u00e0 di trasporti nasce nel 1926, come \"I.A.S.\" ad Enna su iniziativa dall'ingegnere Antonio Scelfo allo scopo di assicurare i collegamenti della citt\u00e0, neo capoluogo di provincia, con la sua stazione ferroviaria e, dal 1938, anche quelli su strada suburbani e interurbani per le varie localit\u00e0 della provincia. La progressiva espansione dell'azienda prosegue nel secondo dopoguerra anche dopo la scomparsa, nel 1949, del suo fondatore e da tale data la gestione aziendale viene proseguita dalla moglie e dai figli.\nIl maggiore incremento delle dimensioni aziendali avviene alla fine degli anni settanta, quando vengono rilevate altre aziende siciliane; la SAIS (Societ\u00e0 Autolinee Ingegnere Scelfo) incrementa i servizi e raggiunge il vertice del mercato del trasporto passeggeri privato su gomma della Sicilia.\nNegli anni novanta la societ\u00e0 viene suddivisa in tre distinte aziende e con esse i loro collegamenti tra le provincie di Palermo, Siracusa, Ragusa, Messina, Caltanissetta, Agrigento, Enna e Catania e i collegamenti extra regionali.\nAl 2013 l'assetto dell'azienda \u00e8 il seguente; al cavaliere del lavoro Alessandro Scelfo fa riferimento il ramo di azienda che comprende la Interbus, la \"Segesta\", l'Etna Trasporti e la Sicilbus che insieme cumulano una percorrenza di circa 15 milioni di chilometri ogni anno.\nGli altri due rami fanno capo, rispettivamente, a Francesca Scelfo con la \"Sais autolinee\" che percorre sei milioni di chilometri annui e gestisce i mezzi in servizio veloce sulle autostrade della Sicilia e agli eredi di Leonida Scelfo cui fa capo la \"Sais trasporti\", la \"Giamporcaro\", la \"Gallo\" e la \"SARP\", che opera nel Nisseno acquisite nel 1995.\nServizio e collegamenti.\nCollegamenti urbani.\nLa SAIS Autolinee gestisce i collegamenti urbani della citt\u00e0 di Enna. Il servizio prevede 6 linee.\nDue sono i terminal bus, dai quali transitano la gran parte degli autobus urbani, regionali, nazionali ed internazionali in partenza, in arrivo o in transito da Enna: ad Enna alta il Terminal Bus Viale Armando Diaz, e ad Enna Bassa il Terminal Bus Quadrivio Sant'Anna. Quest'ultimo vede convergere un gran numero di linee extra-urbane che consentono l'afflusso in citt\u00e0 degli studenti provenienti da fuori sede dell'Universit\u00e0 Kore di Enna.\nCollegamenti regionali.\nLa SAIS ha come capolinea per i trasporti regionali in Sicilia le seguenti citt\u00e0, tra cui il capoluogo di regione e 5 capoluoghi di provincia:\nLe autolinee SAIS collegano fra di loro 27 citt\u00e0 siciliane, tra cui 5 capoluoghi, 11 comuni in provincia di Enna, 5 in provincia di Palermo (tra cui, oltre al capoluogo, Termini Imerese, polo industriale, e Cefal\u00f9, famosa localit\u00e0 turistica), 4 in provincia di Catania (tra cui il capoluogo e l'Aeroporto di Catania), 4 in provincia di Caltanissetta (capoluogo e Gela i centri principali), 3 in provincia di Messina (il capoluogo, la cittadina turistica di Castel di Tusa e Capri Leone)."}
{"id": "1202550", "revid": "1048993", "url": "https://it.wikipedia.org/wiki?curid=1202550", "title": "Giuseppe Tosi", "text": "Biografia.\nFu un discobolo italiano (in precedenza pratic\u00f2 la pallavolo e il getto del peso) che consegu\u00ec importanti risultati sia a livello nazionale che internazionale. Prest\u00f2 servizio nell'Arma dei Carabinieri come corazziere al Quirinale. Venne soprannominato \"l'eterno secondo\" poich\u00e9 in diverse occasioni ottenne la seconda piazza alle spalle dell'altro italiano Adolfo Consolini. Fu primatista europeo nel 1948 con 54 e 78\u00a0cm (e successivamente con 54 e 80) e poco prima nello stesso anno si aggiudic\u00f2 la medaglia d'argento alle Olimpiadi di Londra del 1948, conseguendo lo stesso risultato ai Campionati europei di atletica leggera del 1946, 1950 e del 1954 (in tutte e quattro le occasioni vinse Consolini). Partecip\u00f2 anche ai Giochi olimpici di Helsinki dove si classific\u00f2 ottavo.\nSi aggiudic\u00f2 anche 5 titoli italiani rispettivamente nel 1943, 1946, 1947, 1948 e 1951, i Giochi del Mediterraneo e i Campionati inglesi in quest'ultimo anno, i Giochi Panatenaici in quello successivo e 5 Campionati Militari Internazionali Cism.\nLa sua popolarit\u00e0 di atleta lo port\u00f2 a partecipare come attore ad alcuni film di cui due con Tot\u00f2 e a presenziare da corazziere come scorta dell'allora Presidente Supplente della Repubblica Cesare Merzagora alla cerimonia di inaugurazione dell'Autostrada del sole il 4 ottobre del 1964."}
{"id": "1202551", "revid": "1844470", "url": "https://it.wikipedia.org/wiki?curid=1202551", "title": "European Rugby Challenge Cup", "text": "L'European Challenge Cup \u00e8 un torneo di \"rugby a 15\" (o \"rugby union\") che dal 1996 si disputa annualmente tra club delle nazioni di Francia, Galles, Inghilterra, Irlanda, Scozia e Italia pi\u00f9 rappresentanti dei paesi di seconda fascia, negli anni hanno partecipato squadre di Georgia, Russia, Portogallo, Romania e Spagna. In principio era denominata \"European Conference\", successivamente divenne \"European Shield\" cambi\u00f2 nome in European Challenge Cup nella stagione 2002-03 ed assunse l'attuale denominazione European Rugby Challenge Cup dalla stagione 2014-15.\n\u00c8 stata anche chiamata, per ragioni legate agli sponsor, Parker Pen Shield dal 2001 al 2003, Parker Pen Challenge Cup dal 2003 al 2005 e Amlin Challenge Cup dal 2009 al 2014.\nL'European Rugby Challenge Cup \u00e8 da considerarsi la seconda competizione europea di rugby per club, dopo l'European Rugby Champions Cup.\nPartecipanti.\nIl numero, la scelta e i paesi delle squadre partecipanti \u00e8 cambiato negli anni.\nDall'edizione 2014-15 la Challenge Cup \u00e8 aperta a 20 squadre, selezionate secondo il seguente criterio:\nAlla Qualifying Competition partecipano diverse squadre dei campionati minori, alla fine della competizione si qualificano 2 team che completano il quadro della competizione. Le 2 finaliste del torneo vengono qualificate alla European Rugby Challenge Cup dell'anno successivo. Dal 2014 ad oggi hanno preso parte al torneo squadre provenienti da Italia, Romania, Russia, Georgia, Germania, Spagna, Portogallo e Belgio. \nDal 2017 le squadre vincitrici dei play-off disputano una partita nello stadio della finale delle competizioni europee maggiori e determinare il campione della terza competizione continentale.\nFormula.\nCos\u00ec come il numero delle partecipanti anche la formula \u00e8 variata nel tempo.\nDall'edizione 2014-15 le 20 squadre sono divise in cinque gironi all'italiana.\nSono qualificate alla fase ad eliminazione diretta le prime classificate di ciascun girone e le tre migliori seconde.\nNella fase a gironi vengono assegnati 4 punti per la vittoria, due in caso di parit\u00e0, uno punto bonus per chi segna 4 o pi\u00f9 mete e un punto bonus per chi perde l'incontro con meno di 8 punti di svantaggio.\nStoria.\n1996-1999: Il dominio francese.\nL'European Challenge Cup fu fondata nel 1996 in alternativa all'Heineken Cup, fondata nel 1995. La competizione era formata da 24 club provenienti da Italia, Inghilterra, Francia, Romania, Scozia e Galles, divisi in quattro gironi da sei squadre ciascuno. Nella prima edizione, del 1996-97, tutte le sette squadre francesi approdarono ai quarti di finale, insieme agli inglesi del Northampton Saints. La finale fu tra due squadre francesi, il Bourgoin e il Castres Olympique. Ebbe la meglio il Bourgoin, che vinsero per 18 a 9 allo Stade de la M\u00e9diterran\u00e9e a B\u00e9ziers, in Francia, davanti ad un pubblico di 10.000 persone.\nNella stagione 1997-98 la competizione fu allargata a 32 squadre, divise in otto gironi da quattro squadre ciascuno. Il Colomiers continu\u00f2 il dominio francese, approdando in finale, dove allo Stade des Sept Deniers di Tolosa, davanti a 12.500 persone, sconfisse l'Agn 43 a 5.\nNella stagione 1998-99, il ritiro dalla competizione delle squadre inglesi e scozzesi, ridimension\u00f2 l'European Challenge Cup a 21 club, divisi in tre gironi da sette squadre. Quell'anno vide la partecipazione di rappresentative nazionali della Spagna e del Portogallo. Ancora una volta, nella finale allo Stade de Gerland di Lione, davanti ad un pubblico di 31.986 persone, si scontrarono due club francesi. A trionfare questa volta per\u00f2 fu il Montferrand, che sconfisse per 35 a 16 il Bourgoin.\nNell'edizione 1999-2000, ci fu il ritorno alla competizione da parte dei club inglesi e scozzesi, ma non partecip\u00f2 il portogallo; si torn\u00f2 a 28 squadre divise in sette gironi da quattro squadre ciascuno. Gli inglesi del London Irish e del Bristol raggiunsero la semifinale, ma ancora una volta furono due club francesi a raggiungere la finale. La finale fu giocata a Tolosa, allo Stade des Sept Deniers, davanti a 6.000 persone, e vide trionfare la Section Paloise, sul Castres per 34 a 21.\n2000-2009: Il dominio inglese.\nLa formula della competizione non cambi\u00f2 nel 2000-01 anche se nessuna squadra rumena partecip\u00f2 a quella edizione. Le due semifinali furono una tra due squadre francesi e una tra due squadre inglesi; gli Harlequins e il arrivarono in finale dove gli Harlequins vinsero 27\u201326 ai tempi supplementari interrompendo cos\u00ec la sequenza di vittorie francesi.\nAl torneo del 2001-02 parteciparono 32 squadre divise in 8 gironi da 4, per la prima volta parteciparono 2 club spagnoli e torn\u00f2 una rappresentanza rumena. Nessuna squadra francese raggiunse le semifinali. Alla finale partecip\u00f2 per la prima volta un club gallese, Pontypridd che perse con gli inglesi del Sale Sharks 25\u201322 at the Kassam Stadium in Oxford.\nNel 2002-03 le squadre partecipanti rimasero 32 ma il torneo fu solo ad eliminazione diretta, la finale fu tra due squadre inglesi, i Wasps sconfissero i Bath 48-30 .\nAl torneo del 2003-04 parteciparono 28 club; non parteciparono le squadre gallesi, quell'anno in Galles c'era stata la creazione delle squadre regionali che aveva portato il numero delle squadre professionistiche da 8 a 5 tutte ammesse alla champion cup, ne' quelle rumene. Vinse per la seconda volta l'Harlequins battendo in finale 27-26 il Montferrand.\nNel 2004-05 la formula non cambio' e la vittoria and\u00f2' di nuovo ad una squadra inglese i Sale Sharks che batterono in finale una francese il Pau.\nL'anno successivo cambio' ancora la formula le squadre scesero a 20 divise in 5 gironi da 4, le vincitrici e le migliori seconde passarono alla fase ad eliminazione diretta. Ritorn\u00f2 una rappresentativa rumena, Bucure\u0219ti Rugby costruita proprio per rappresentare la Romania nelle coppe europee, ma non parteciparono squadre spagnole e portoghesi. Vinse Gloucester battendo in finale London Irish 36-34 ai tempi supplementari.\nNel 2006-07 il dominio inglese fu interrotto dalla vittoria del Clermont che vinse in finale 22-16 con il Bath.\nL'anno successivo una squadra spagnola, l'El salvador, torn\u00f2 a partecipare al torneo; il titolo torn\u00f2 agli inglesi che vinsero proprio con il Bath che batt\u00e9 in finale 24-16 un'altra squadra inglese il Worcester.\nNel 2008-09 fu il Northampton a vincere sui francesi del Bourgoin-Jallieu per 15-3 in una gara decisa solo dai calci piazzati.\n2010-2014: La partecipazione delle migliori escluse della Heineken Cup.\nNel 2009-10 cambi\u00f2 la formula, il torneo rimase a 20 squadre divise 5 gironi da 4 ma alla fase ad eliminazione diretta passarono solo le prime dei gironi a cui si aggiunsero le migliori tre eliminate della prima fase di Heineken Cup. A vincere il torneo fu proprio una delle squadre provenienti dalla Heineken Cup il Cardiff Blues che fu anche la prima squadra gallese ad aggiudicarsi la coppa. L'anno successivo la finale fu vinta per la terza volta dall'Harlequins sui francesi dello Stade fran\u00e7ais.\nIl torneo del 2011-12 fu dominato dalle squadre francesi, tutte le semifinaliste provenivano da quel paese. La finale fu vinta Biarritz, che proveniva dalla Heineken Cup, per 21 a 18 sul Tolone. \nAnche l'anno successivo la vittoria and\u00f2 ad una squadra proveniente dalla Heineken Cup il Leinster, che fu anche la prima squadra irlandese a vincere la coppa.\nNel torneo del 2013-14 la vittoria and\u00f2 di nuovo ad una squadra inglese proveniente dalla Heineken Cup il Northampton che in finale vinse 30-16 sul Bath alla sua quarta finale.\nLa European Rugby Challenge Cup.\nDopo una discussione sulla riorganizzazione delle coppe la European Challenge Cup cambi\u00f2 la formula e il nome diventando European Rugby Challenge Cup cos\u00ec come la Heineken Cup divent\u00f2 European Rugby Champions Cup.\nLa nuova formula prevede la partecipazione di 18 squadre provenienti dalla English Premiership, dal Top 14 e dal Pro12 e due da un torneo di qualificazione. La squadra vincitrice della coppa si qualifica per l'edizione successiva della European Rugby Champions Cup.\nAl torneo di qualificazione del 2014-15 parteciparono 4 squadre 2 italiane, una rumena e per la prima volta una georgiana; si qualificarono il Bucure\u0219ti Rugby e il Rovigo.\nIl primo torneo con questa formula vide per la prima volta in finale una squadra scozzese, l', che per\u00f2 perse contro il al suo secondo titolo.\nAl torneo di qualificazione del 2015-16 parteciparono 8 squadre 4 italiane, una rumena, una russa, una spagnola e una portoghese, si qualificarono il e l'.\nL'edizione 2015-2016 \u00e8 posticipata a novembre per la coppa del mondo 2015. La fase a gironi si conclude con l'inedito secondo posto delle Zebre che sfiorano la qualificazione ai quarti. In finale giungono Harlequins e Montpellier che per la prima volta si aggiudica la competizione.\nTramite il Qualifying Competition, torna nell'edizione 2016-17 un club rumeno, il Timi\u0219oara, insieme all'. In finale allo Stadio di Murrayfield lo Stade fran\u00e7ais di Sergio Parisse batt\u00e9 Gloucester 25-17.\nLa stagione successiva vi prendono parte per la prima volta due taem russi, l' e il (proprio il Krasnyi Jar \u00e8 riuscito nell'impresa di battere i campioni in carica dell'Stade fran\u00e7ais alla prima giornata).\nAlla finale di Bilbao giungono Cardiff Blues e Gloucester, inglesi nuovamente battuti e gallesi che tornano campioni dopo otto anni."}
{"id": "1202554", "revid": "2373", "url": "https://it.wikipedia.org/wiki?curid=1202554", "title": "Cyanea capillata", "text": "La medusa criniera di leone (Cyanea capillata) \u00e8 una delle pi\u00f9 grandi specie conosciute di meduse. \u00c8 tipica delle acque fredde delle zone pi\u00f9 settentrionali dei mari e degli oceani boreali, delle acque dell'Artico e del Pacifico e Atlantico, risultando abbondante anche nel Mare del Nord. \u00c8 facilmente riconoscibile per il suo colore rosso, che va da tonalit\u00e0 tendenti all'arancione a tinte pi\u00f9 scure, e per il gran numero di tentacoli, lunghi e filamentosi, che cadono dal suo grande ombrello. \u00c8 altres\u00ec nota per le dimensioni straordinarie che \u00e8 capace di raggiungere, e che ne fanno uno degli invertebrati pi\u00f9 grandi in assoluto.\nTassonomia.\nL'esatta definizione tassonomica di \"C. capillata\" come specie non \u00e8 universalmente accettata; alcuni suggeriscono infatti che nella specie vadano fatte confluire anche altre specie attualmente presenti nel genere \"Cyanea\". I maggiori dibattiti riguardano la specie \"Cyanea lamarckii\", (nota anche con il nome di \"medusa blu\") da alcuni considerata una sottospecie di \"capillata\" piuttosto che una specie a s\u00e9 stante. Dubbi riguardano anche la variet\u00e0 giapponese di questa medusa, da alcuni considerata una specie (\"Cyanea nozakii\") e da altri una sottospecie (\"Cyanea capillata nozakii\"). Infine, nei mari dell'Australia e della Nuova Zelanda sono state recentemente avvistate meduse esteriormente simili, per forma e per colore, alla medusa criniera di leone. Tuttavia, se queste siano una variet\u00e0 australe di questa specie, o una specie del tutto diversa, resta ancora da appurare.\nDescrizione.\nSebbene testimonianze non confermate, risalenti al XIX secolo, parlino di esemplari artici dal diametro superiore ai due metri, le meduse che vivono nelle zone pi\u00f9 meridionali del loro areale, e per questo maggiormente conosciute, hanno un'ombrella di dimensioni che raggiungono un massimo di 30-50\u00a0cm di diametro, e tentacoli che possono superare, nei casi estremi, i dieci metri di lunghezza.\nLa campana, o ombrello, \u00e8 suddivisa in otto lobi, che diventano maggiormente evidenti negli esemplari pi\u00f9 anziani e che danno loro, se guardate dall'alto, l'aspetto di una stella ad otto punte. Dal centro della campana si dipana una massa estremamente confusa di tentacoli aggrovigliati e di braccia, pi\u00f9 corte e maggiormente carnose, di un vivo colore rosso acceso. Tale massa confusa sembra aumentare in dimensioni con l'et\u00e0 dell'animale; negli individui pi\u00f9 anziani ha l'aspetto di una folta criniera leonina ingarbugliata, da cui il nome comune della specie. Dalle zone pi\u00f9 esterne e dai bordi dell'ombrello partono invece dei tentacoli pi\u00f9 fini, argentei, che possono allungarsi anche per molti metri dal corpo centrale. Questi tentacoli sono ricchi di nematocisti e pertanto fortemente urticanti; il loro tocco, sebbene nella maggior parte dei casi non abbia gravi conseguenze per gli esseri umani, \u00e8 molto doloroso e causa bruciori ed arrossamenti nella zona colpita.\nEcologia e comportamento.\nLa specie, tipica delle acque fredde, non scende mai al di sotto del 42\u00ba parallelo di latitudine nord. Sono animali pelagici per la maggior parte delle loro vite, sebbene molti individui tendano a riunirsi in baie chiuse e riparate alla fine del loro primo anno di vita, formando dei gruppi anche piuttosto estesi. In mare aperto, queste meduse, con il loro esteso set di tentacoli urticanti, sono spesso circondate da piccoli pesci, come gli avannotti della \"Zaprora silenus\", e crostacei refrattari al loro veleno, che le sfruttano cos\u00ec come dei rifugi sicuri dai predatori. Sono solite nuotare nella zona compresa tra la superficie e i 20 metri di profondit\u00e0, nuotando lentamente, con battiti ritmici e distanziati dell'ombrello. Per effettuare grandi tragitti, si affidano alle correnti oceaniche. Queste meduse entrano in contatto con gli umani specialmente durante la tarda estate e l'inizio dell'autunno, allorch\u00e9 le correnti stesse iniziano a portarle pi\u00f9 vicino alle coste.\nLa loro dieta include principalmente zooplancton, ctenofori ed altre meduse; in particolare, le meduse criniera di leone sono note per essere predatrici di \"Aurelia aurita\". Sono a loro volta predate da diverse specie di uccelli marini, da grandi pesci e da tartarughe marine.\nRiferimenti nella cultura.\nQuesta medusa, piuttosto diffusa nelle acque del nord dell'Inghilterra e soprattutto della Scozia, \u00e8 comparsa come vera e propria antagonista del celebre detective Sherlock Holmes nel racconto \"La criniera del leone\" (\"The Adventure of the Lion's Mane\", 1926), pubblicato nella raccolta \"Il taccuino di Sherlock Holmes\" di Sir Arthur Conan Doyle. In questa storia breve, oltretutto eccezionalmente narrata in prima persona dallo stesso Holmes (per una volta non accompagnato dal fido Watson) l'investigatore londinese tenta di far luce sulla misteriosa morte di un giovane insegnante, trovato morto su una spiaggia inglese, con la schiena ricoperta di un gran numero di bruciature e senza alcuna traccia di accessi alla spiaggia da parte dell'assassino. Dopo una dettagliata indagine che, secondo il suo tipico metodo dell'analisi deduttiva, che lo porta ad escludere ogni possibile coinvolgimento umano, il detective intuisce (sulla base di un episodio analogo del quale aveva letto anni prima) che si possa trattare di questa medusa e, correndo alla spiaggia, riesce con altri ad individuare in mare e a uccidere con un lancio di pietre l'animale. Nella realt\u00e0, la puntura di \"C. capillata\", bench\u00e9 dolorosa, non risulta fatale per gli esseri umani, a meno di predisposizioni o di reazioni allergiche, cosa che effettivamente poteva essere attribuita al personaggio del racconto il quale soffriva di cuore."}
{"id": "1202555", "revid": "94902", "url": "https://it.wikipedia.org/wiki?curid=1202555", "title": "Medusa criniera di leone", "text": ""}
{"id": "1202556", "revid": "725642", "url": "https://it.wikipedia.org/wiki?curid=1202556", "title": "Corale Giuseppe Verdi (Ostiglia)", "text": "L'Associazione Corale Giuseppe Verdi di Ostiglia in provincia di Mantova, fu fondata nel 1947. Il repertorio comprende brani corali di polifonia sacra e del melodramma, di epoche comprese fra il XVI e il XX secolo, anche con composizioni di ampio respiro quali il \"Gloria in re maggiore\", il \"Credo\" e il \"Magnificat\" di Antonio Vivaldi; il \"Te Deum\" e \"Vesperae solennes de confessore\" di Wolfgang Amadeus Mozart.\nIl coro ha tenuto concerti nei centri della Provincia di Mantova e in altre provincie italiane: Rassegna dei cori (1980) nella Repubblica di San Marino; Rassegna di Musica Sacra a Roma (1982), nelle basiliche di \"san Ignazio\" e di \"santa Maria in Aracoeli\"; 3\u00ba Festival Internazionale di Polifonia Mediterranea (1983), Molfetta, sotto la direzione artistica di Marcel Couraud; Festival Internazionale di Canto Corale (1988), Ostiglia; l'esecuzione dei Carmina Burana di Carl Orff a Mantova, Reggio Emilia, Crema e altri centri.\nIntensa pure l'attivit\u00e0 all'estero: Francia (1981, 1986), Spagna (1984, 1988), Grecia (1985), Polonia (1987), Cecoslovacchia (1990), concerti svolti anche in collaborazione con orchestre sinfoniche (Torelli di Verona, Filarmonici di Modena, Costantin Silvestri di Bucarest, l'Orchestra della Radiotelevisione di Zagabria (Croazia), con la quale ha registrato nel 1996 un CD con musiche dell'operista Stefano Gobatti.\nIn occasione del 50\u00ba anniversario della fondazione (1997) la Corale \u00e8 stata protagonista di diversi progetti artistici, dai \"Quattro pezzi sacri\" di Giuseppe Verdi, ai \"Carmina Burana\" di Carl Orff e altri programmi musicali, operistici o di polifonia sacra.\nNel 1998 il coro ha eseguito la \"Petite Messe Solennelle\" di Gioachino Rossini a Guastalla, Modena, Suzzara e Mirandola, quest'ultima nell'ambito del Festival \"Effetto Musica\"; ha inoltre presentato i Carmina Burana a Lechbruck am See (Germania). Il coro ha collaborato con il Conservatorio di musica di Mantova per la realizzazione della \"Missa Septima\" di Lucio Campiani, compositore mantovano del tardo Ottocento, allievo di Gioachino Rossini.\nNel 1999 la Corale ha concluso la registrazione di un CD con il \"Kyrie e Gloria\" di Antonio Greggiati, manoscritto presente nel Fondo Musicale Greggiati di Ostiglia.\nNumerosi i corsi di aggiornamento e approfondimento organizzati dal coro, nel 2011 \u00e8 stato incaricato il maestro Mauro Marchetti del Coro citt\u00e0 di Roma a tenere un corso di approfondimento sulla musica contemporanea con partirure dello statunitense Erik Withacre e dell'italiano Manolo Da Rold.\nDal 2014, dopo la prematura scomparsa dello storico Maestro Giuliano Vicenzi, la direzione del coro \u00e8 affidata al Maestro Claudio Sani."}
{"id": "1202558", "revid": "86341", "url": "https://it.wikipedia.org/wiki?curid=1202558", "title": "Nazionale di rugby a 15 dell'Argentina", "text": " \nLa nazionale argentina di rugby a 15 (selecci\u00f3n de rugby de Argentina, i cui giocatori sono soprannominati \"Los Pumas\", i Puma) \u00e8 la rappresentante ufficiale dell'Argentina nelle competizioni e nei test-match di Rugby Union ed \u00e8 sotto la giurisdizione della Uni\u00f3n Argentina de Rugby (sino al 1951 Union de Rugby de Rio de la Plata). \u00c8 tra le migliori nazionali di rugby a 15 del mondo (nel settembre 2018 occupa la 9\u00aa posizione del ranking mondiale IRB) e la migliore in assoluto del continente americano. Classificatasi terza alla Coppa del Mondo 2007 alle spalle di e e davanti alla , dal 2012 prende parte al The Rugby Championship.\n\u00c8 stata negli anni relegata a tornei minori come il Campionato sudamericano di rugby nel quale non ha mai perso in oltre 50 anni neppure un incontro e il Campionato panamericano di rugby disputato tra il 1995 e il 2004 contro USA, Uruguay e Canada.\nNel 1995-97 venne creata la Coppa Latina con Francia, Italia e Romania, ma il torneo non ha avuto seguito dopo l'ammissione dell'Italia nel \"Sei Nazioni\".\nStoria.\nLe origini.\nLa prima partita nota di rugby fu disputata nel 1873. Il gioco venne diffuso in Argentina, nella zona di Buenos Aires, porto principale del paese e aperta ai commerci con i paesi britannici.\nNel 1899 quattro club di Buiones Aires fondarono la River Plate Rugby Football Union.\nNel 1910 vi fu un primo contatto internazionale. Una selezione della Universit\u00e0 di Oxford si rec\u00f2 in Argentina in tour. Schierando anche alcuni giocatori scozzesi, venne presentata come \u201cCombinado Britannico\u201d o \u201cGran Bretagna XV\u201d . Gli argentini furono sconfitti per 3-28.\nUn'altra selezione britannica ufficiosa visit\u00f2 l'Argentina nel 1927 per un lungo tour cogliendo 4 vittorie assai nette contro la selezione argentina (formata solo di giocatori della Capitale).\nAltri cinque anni trascorsero prima della visita degli \u201cJunior Springboks\u201d che nel 1932 colsero due successi facili.\nNel 1936 per la prima volta una selezione argentina si rec\u00f2 all'estero in un tour in Cile, dove colse facili vittorie. Un mese prima vi era stata la terza visita di una selezione delle Isole britanniche (10 vittorie in 10 partite per i britannici).\nIl dopoguerra.\nL'attivit\u00e0 internazionale conobbe uno stop con la seconda guerra mondiale, che pure risparmi\u00f2 l'Argentina. Nel 1948 vi fu la visita di una selezione di studenti di Oxford e Cambridge. Colsero due vittorie contro la selezione nazionale, che all'epoca giocava allo stadio \u201cMaldonado\u201d del \u201cClub de Gimnasia y Esgrima de Buenos Aires\u201d (GEBA) .\nSempre nello stesso stadio, l'Argentina affront\u00f2 due volte la nel 1949 con altrettante sconfitte.\nNel 1951 furono organizzati a Buenos Aires i primi Giochi panamericani e la River Plate Rugby Football Union propose di organizzare un torneo. Il comitato olimpico Argentino accett\u00f2 ma a condizione che diventasse una vera federazione nazionale. Fu cos\u00ec che nacque la Union Argentina de Rugby (UAR), mentre la precedente divenne successivamente la Uni\u00f3n de Rugby de Buenos Aires (URBA). La nazionale argentina, formata sempre da giocatori della capitale, si aggiudic\u00f2 facilmente il torneo, considerato come la prima edizione del Campionato Sudamericano.\nIl primo risultato di prestigio arriv\u00f2 nel 1952 quando fu l'Irlanda ad inviare una selezione (non ufficiale): nel primo dei due match con il \u201ccombinado Argentino\u201d , giunse per quest'ultimo uno storico pareggio.\nSegu\u00ec nel 1954 una visita della . Per l'occasione la nazionale cambi\u00f2 casa, giocando al pi\u00f9 capiente stadio del Ferro Carril Oeste.\nDopo un tour ancora di un \u201ccombinado\u201d delle universit\u00e0 di Oxford e Cambridge nel 1956 e la vittoria nel campionato sudamericano del 1958, nel 1959 la selezione argentina sub\u00ec due onorevolissime sconfitte con gli Junior Springboks (6-14) (6-20). Inizi\u00f2 un privilegiato rapporto rugbistico tra i due paesi.\n1965-1970: Nasce la leggenda dei Pumas.\nNel 1964 vennero allestite due squadre denominate nazionali. La prima, ufficiale, inviata a giocare a San Paolo al Campionato sudamericano; la seconda, ufficiosa ma formata dai giocatori migliori, inviata a Tucuman a disputare come selezione della \u201ccapital\u201d il campionato argentino contro selezioni di altre province. Al campionato sudamericano assistettero dei tecnici e il presidente della federazione sudafricana, quindi l'Argentina venne invitata per un tour in Sudafrica: fu la prima spedizione oltremare. Come si usava all'epoca la federazione sudafricana invi\u00f2 un tecnico (Izaak Van Heerden) a collaborare con i tecnici argentini Alberto Camard\u00f3n e \u00c1ngel Guastella.\nIl tour del 1965 fu trionfale anche se non affrontarono gli Springboks (in tour in Australia) ma batterono la seconda squadra (Junior Springboks) in un match che ebbe grande risalto in tutto il mondo.\nIn quell'occasione fu coniato il nome \u201cpumas\u201d: sulla maglia dei giocatori argentini era ed \u00e8 rappresentato un giaguaro delle Ande (yaguaret\u00e8), animale tipicamente americano.\nIn occasione del primo match in Rhodesia, un giornalista presente all'arrivo della squadra, Carl Kohler, non cap\u00ec che cosa fosse, e lo scambi\u00f2 per un puma (anch'esso molto presente in Sudamerica), cos\u00ec il giornale \"Wackley Farmer of Rhodesia\" present\u00f2 la squadra come i \"Pumas\". Dopo due sconfitte con Rhodesia (17-14) e Northern Transvaal, arrivarono le prime vittorie contro Western Transvaal, South West Africa Country Districts e contro la selezione delle Southern Universities. Infine giunse il successo contro gli Junior Springboks per 11-6.\nI giocatori vennero accolti all'aeroporto di Ezeiza a Buenos Aires da una folla enorme. Da allora, dopo i grandi risultati di quel tour, il titolo di \u201dPuma\u201d venne assegnato, anche retroattivamente, a tutti coloro che avevano o avrebbero vestito la maglia della Nazionale.\nAl ritorno i Pumas affrontarono in sequenza il \"combinado\" Oxford-Cambridge e la squadra campione di Francia del Pau. Il match con i francesi \u00e8 ricordato pi\u00f9 per il gioco duro e le zuffe avvenute che per la vittoria argentina (30-6), tanto che il secondo match venne annullato. Con il \"combinado universitario\" , i Pumas ottennero uno storico pareggio (19-19) e una sconfitta onorevole.\nL'Argentina divenne cos\u00ec meta di tour di squadre dell'aristocrazia del rugby mondiale. Nel 1966 vi fu la vista delle \"Gazelles\" (praticamente una giovanile del ). Gli ospiti ottennero due vittorie per 9-3 e 20-15.\nNel 1967 l'Argentina si conferm\u00f2 facilmente campione sudamericano, dopo che nel 1967 una selezione irlandese si era recata in argentina per due test ufficiosi. I \"Pumas\" trionfarono con due vittorie sudatissime (8-3) (6-3)\nIl arriv\u00f2 a Buenos Aires nel 1968: i Pumas vinsero la serie di match (una vittoria e un pareggio).\nGli anni '60 si chiusero con l'arrivo della . La serie fin\u00ec con una vittoria per parte, 20-3 per i Pumas e 6-3 per gli scozzesi.\nAnni 70: i Pumas alla conquista dell'Europa.\nAncora nel 1970 vi fu la visita ufficiosa della nazionale irlandese che venne superata due volte.\nNel 1971 i Pumas, affidati a \u00c1ngel Guastella and Eduardo Poggi, pareggiarono una serie in Sudafrica con le Gazelles nel secondo tour d'oltremare della storia.\nSegu\u00ec la visita del \"combinado\" di Oxford-Cambridge, sconfitta per la prima volta in entrambi i match. Nella nazionale argentina, ha esordito da poco nel Campionato sudamericano il giocatore che segner\u00e0 la storia del rugby argentino per 20 anni: Hugo Porta che arriver\u00e0 nel 1985 ad essere votato come il miglior giocatore al mondo per la rivista Midi Olympique e nel 1999 il miglior mediano di apertura di tutti i tempi per la rivista Rugby World.\nNel 1973, i Pumas si recano in tour in Europa, dopo che pochi mesi prima il tour in Argentina dell'Inghilterra era stato annullato per paura di attentati terroristici, vista la situazione gravissima nel paese sudamericano conseguente al ritorno di Peron e al Massacro di Ezeiza del 20 giugno 1973. L'Argentina cedette onorevolmente sia all'Irlanda sia alla Scozia.\nAnche con la Francia, in tour in Sudamerica nel 1974, vi furono due onorevoli sconfitte. La visita fu ricambiata, con analoghi risultati nel 1975.\nIl 1976 fu l'anno della consacrazione. I grandi All Blacks neozelandesi visitano l'Argentina in un tour e affrontano, vincendo, due volte i Pumas.\nIn autunno, la nazionale Argentina si reca in Galles. A Cardiff il \u00e8 sopravanzato dai Pumas per quasi tutta la partita e conquista la vittoria solo grazie ad un calcio di punizione in pieno recupero ad opera di Phil Bennett.\nNel 1977 la Francia visita l'Argentina. Dopo una pesante sconfitta nel primo match (3-28) per la prima volta i Pumas conquistano un pareggio storico (18-18) in una sfida che sar\u00e0 ricordata per la sfida tra i mediani di apertura e piazzatori Hugo Porta e Jean-Michel Aguirre, che realizzano tutti i punti delle due squadre.\nLa squadra di questi anni \u00e8 giunta per\u00f2 alla fine di un ciclo. Dissidi tra giocatori e direzione tecnica portano la quasi totalit\u00e0 dei giocatori ad abbandonare la nazionale.\nA dirigere la squadra viene richiamato \u00c1ngel Guastella, che trova collaborazione con il capitano del 1965, Aitor Ota\u00f1o, e in Jos\u00e9 L. Imhoff.\nPer il tour del 1978 in Europa, la squadra \u00e8 completamente rinnovata: il solo Hugo Porta aveva partecipato al tour in Galles di due anni prima e viene richiamato in nazionale anche Hector \"Pochola\" Silva che aveva smesso di giocare 5 anni prima. Tutti gli altri sono giocatori molto giovani e meno esperti, per lo pi\u00f9 sotto i vent'anni, ma che diventeranno la colonna della grande squadra degli anni 80: Marcelo Loffreda, Rafael Madero e Gabriel Travaglini. Malgrado l'inesperienza, a Twickenham i Pumas conquistano un pareggio meritatissimo. Eroe della partita \u00e8 Marcelo Campo che realizza una meta saltando nel vero senso della parola l'estremo inglese paratosi davanti a lui. Segue una vittoria con il Galles \"B\" (ma imbottito di giocatori normalmente in nazionale) e con il Leinster. Il tour si chiude con una sconfitta inaspettata con l'Italia.\nNel 1979 i Pumas, ora diretti da Luis Grad\u00edn e Aitor Ota\u00f1o, si recarono in Nuova Zelanda vincendo tutti i 6 match contro le selezioni provinciali e perdendo in modo onorevole i due match contro gli All Blacks (9-18) (6-15).\nIl decennio si chiuse con una gloriosa vittoria interna contro l'Australia (17-12) decisa da una stupenda meta di Ricardo Mastai dopo una fuga di 70 metri di Marcelo Loffreda. Anche lo stadio del Ferrocarrill era diventato stretto per il crescente pubblico e la nuova casa dei Pumas per i match pi\u00f9 importanti divent\u00f2 lo stadio calcistico del Velez Sarsfield.\nIl Sudam\u00e9rica XV.\nNel 1980 l'Argentina viene invitata in Sudafrica per un tour. Problematiche politiche, legate al regime di apartheid in quel paese, fecero s\u00ec che venisse creata una squadra denominata \"Sud America XV\" (o \"Giaguari\"), allargata alla presenza pi\u00f9 ornamentale che di sostanza di giocatori uruguaiani, cileni, paraguaiani e brasiliani. Se ufficialmente era una squadra ad inviti, stile Barbarians e senza coinvolgimento della U.A.R., in realt\u00e0 era una nazionale argentina camuffata che si rec\u00f2 tra il 1980 e il 1984 due volte in Sudafrica e ricevette la visita due volte degli Springboks.\nNel 1982 a Bloemfontein conquist\u00f2 un rimarchevole successo per 21-12 (tutti i punti furono realizzati da Hugo Porta).\nGli Anni '80.\nOltre al confronto con il Sudafrica, nel 1980, l'Argentina ricevette le visita di (due vittorie) e (un pareggio e una sconfitta).\nNel 1981 la guida della nazionale fu affidata a Rodolfo O'Reilly.\nGuidata sempre dal suo capitano Hugo Porta (votato nel 1985 miglior giocatore del mondo nel referendum annuale del settimanale francese Midi Olimpique), i \"Pumas\" avviarono un periodo di rinnovamento che li port\u00f2 nel 1983 al clamoroso successo di Brisbane quando soverchiarono l' di Mark Ella e David Campese con un netto 18-3. Persero il secondo match caratterizzato dall'arbitraggio del gallese Clive Norling che assegno una incredibile meta tecnica a favore dell'Australia per un fallo veniale avvenuto a oltre 20 metri dalla linea di meta.\nNel 1984 Hector \"Pochola\" Silva assunse la direzione della squadra ed inizi\u00f2 un periodo di grande crescita segnati dai successi con la nel 1985 e 1986. dal pareggio con la e dal successo ancora con l' alla vigilia della coppa del Mondo.\nIn questo periodo l'Argentina non pot\u00e9 affrontare le nazionali britanniche a causa degli strascichi della Guerra delle Falkland.\nCoppa del Mondo 1987: la grande delusione.\nIl successo con l'Australia alla vigilia della prima edizione del mondiale illuse l'opinione pubblica e i giocatori di poter competere per un posto tra le prime squadre al mondo.\nMa gi\u00e0 alla prima partita le speranze ebbero un brutto colpo con la sconfitta con (9-28). La vittoria con l' non bast\u00f2 per la qualificazione, anche per la preventivata sconfitta con la che si aggiudicher\u00e0 il torneo.\nHugo Porta, sino ad allora leader di quella squadra, decise di farsi da parte, giunto ormai a 36 anni. Cos\u00ec pure lasci\u00f2 la guida della nazionale Hector Silva.\nIl periodo grigio di transizione (1987-1995).\nIl rugby stava imboccando la strada del professionismo, e gli anni successivi furono assai duri per l'amatoriale rugby argentino.\nAlla guida della squadra venne richiamato Rodolfo O'Reilly: se con le squadre Europee (Francia, Inghilterra ed Italia) i Pumas, riuscivano sul loro terreno a vincere ancora alcuni match, la tourn\u00e9e del 1989 in Nuova Zelanda (due sconfitte per 9-90 e 12-49) evidenzi\u00f2 un divario crescente con la vera \u00e9lite del rugby mondiale, in quel momento questione tra Australia e Nuova Zelanda.\nNel tour del 1990 in Gran Bretagna, Hugo Porta torn\u00f2 in nazionale a 39 anni. Dopo un incoraggiante sconfitta di misura a Dublino (18-21) i Pumas crollarono con (0-51), (3-49) e Barbarians (22-34). Hugo Porta, peraltro infortunatosi nel secondo match, lasci\u00f2 definitivamente il rugby (diventer\u00e0 prima ambasciatore argentino in Sud Africa, poi presidente della confederazione sudamericana di rugby, la CONSUR).\nA meno di un anno dal mondiale, la squadra venne affidata a Luis Grad\u00edn e Guillermo Lamarca. La squadra soffr\u00ec anche dell'emorragia di molti giocatori che, trasferitisi in Europa o Australia, finirono per vestire anche le maglie di nazionali come quella italiana.\nAlla Coppa del Mondo 1991 l'Argentina arriv\u00f2 con una squadra assai rinnovata e impreparata (aveva disputato solo il campionato sudamericano contro squadre modeste) e venne superata da , e . La partita con Samoa fu caratterizzata dalle continue risse.\nLa ricostruzione della squadra prosegu\u00ec e i Pumas conquistarono uno storico successo esterno con nel 1992 (24-20).\nFu solo una parentesi, come le due vittorie interne con la nel 1994 ottenute dalla squadra affidata a H\u00e9ctor M\u00e9ndez e Jos\u00e9 J. Fern\u00e1ndez. Alla Coppa del Mondo 1995, i \"pumas\" furono superati da , e . Tutte sconfitte di misura, che indicavano segni di rinascita sotto la guida di Alejandro Petra.\nDa segnalare che in questo periodo le presenze di giocatori provenienti dalla \"provincia\", sino ad allora saltuarie per non dire eccezionali, diventano abituali.\n1995-1999: l'era di Imhoff e Wyllie.\nCome selezionatori vengono chiamati Jos\u00e9 Luis Imhoff e il neozelandese Alex Wyllie (che far\u00e0 per quattro anni la spola con la madrepatria).\nI frutti di un duro lavoro si concretizzarono inizialmente nelle vittorie interne del 1997 con l' (33-13) e (18-16).\nLa squadra trova un nuovo leader in campo in Agust\u00edn Pichot, talentuoso mediano di mischia, che dopo l'esordio nel 1995, guider\u00e0 la squadra sino al 2007, e validi talenti come Manuel Contepomi, suo fratello Felipe Contepomi, Diego Albanese e il capitano storico Lisandro Arbizu (che aveva esordito gi\u00e0 nel 1992).\nMolti giocatori emigrano nei club europei e questo accresce il livello di professionalit\u00e0 della squadra.\nAl mondiale 1999, l'Argentina si presenta come outsider nel girone con , . Sconfitta dai padroni di casa, supera Samoa (primo successo in coppa del mondo dopo 12 anni!) e si qualifica per gli ottavi di finale. A Lens i Pumas riescono sorprendentemente a superare l' (28-24) in una partita passata alla storia per il forcing finale degli Irlandesi che per oltre dieci minuti premono sulla linea di meta, regolarmente respinti dai Pumas.\nNel quarto di finale con la i Pumas cedono ai futuri vicecampioni del mondo.\n2000-2007: L'era Loffreda.\nDopo il mondiale, Wyllie lascia l'incarico e viene chiamato a dirigere la nazionale uno dei grandi degli anni '80: Marcelo Loffreda. Sin dall'esordio (vittoria interna con l') si intravede un progetto di squadra ben strutturata, capace di pescare tra i giocatori impegnati in Europa ma anche nel campionato nazionale. A novembre 2000 l'Argentina sfiora il successo con e prima di essere travolta dall'Inghilterra (0-19).\nNel 2001 solo una meta nel finale, nata da un calcio di liberazione sbagliato da Pichot, evita agli All Blacks la sconfitta contro i Pumas (20-24), per l'occasione ospiti del pi\u00f9 grande stadio di Buenos Aires, quello del River Plate.\nAltra sconfitta di misura giunge nel 2003 a Port Elisabeth con il Sudafrica (24-25).\nAlla Coppa del mondo 2003 l'Argentina ha ancora, come nel 1999 (e nel 2007), l'onore di disputare la partita inaugurale. Sconfitta dall' (8-24), supera poi facilmente e e arriva a giocarsi il passaggio ai quarti con l'. La sconfitta di misura (15-16) giunge nel finale di un match equilibratissimo.\nQuesta delusione viene superata rapidamente, Loffreda continua a costruire una squadra sempre pi\u00f9 basata sui giocatori impegnati in Europa (e stelle dei rispettivi club). Per facilitare loro il compito, il C.T. organizza i raduni in territorio francese (dove giocano la maggior parte di essi) e nel 2007 delle amichevoli con squadre inglesi nel periodo di sospensione dei campionati per la disputa del Sei Nazioni.\nNel 2005 la squadra si conferma squadra di rango (perde di misura con il ), poi vince in casa di e (ma quest'ultima aveva battuto i Pumas in uno dei due test-match estivi giocati sul suo suolo). La sconfitta interna con , mostra come questa squadra dipenda dai giocatori impegnati in Europa (molti assenti nell'occasione).\nL'11 novembre 2006, i Pumas raggiungono l'apoteosi: vincono a Londra con l'Inghilterra violando lo stadio di Twickenham. Eroe del match \u00e8 Federico Todeschini, che subentrato ad un compagno piazza 3 calci e realizza una meta dopo aver intercettato un passaggio al largo degli inglesi. La sconfitta porta il tecnico inglese Andy Robinson a dare le dimissioni. Seguir\u00e0 un successo con l' e una sconfitta immeritata con la .\nA pochi mesi dal mondiale l' (due volte) e l' vengono battute in match casalinghi.\nIl Mondiale 2007.\nNell'incontro inaugurale della i Pumas superano la Francia, vincendo 17-12. Un risultato che fa scalpore, essendo i francesi padroni di casa e gli unici considerati in grado di contendere agli All Blacks il titolo mondiale. Superate , e , l'Argentina conquista i quarti di finale.\nAl termini di una partita equilibrata, superano nei quarti la per 19-13.\nGrande \u00e8 l'attesa per la semifinale. Addirittura viene spostato l'orario del \"superclassico\" di calcio tra Boca Juniors e River Plate. La marcia trionfale si interrompe con il che travolge i Pumas, stanchi e forse appagati, vincendo 37-13.\nIl riscatto parziale avviene ancora con la Francia, superata nella finale per il terzo posto per 34-10, miglior risultato dei Pumas al Mondiale, che chiude l'era di Loffreda.\n2007-2011 L'era Phelan.\nA Loffreda, succede Santiago Phelan coadiuvato da Fabi\u00e1n Turnes.\nLa squadra si \u00e8 mantenuta tra le prime 8-9 del mondo.\nAl mondiale 2011, ha superato il primo turno, battendo , , e perdendo il primo match contro l'. \u00c8 riuscita dunque a confermarsi tra le migliori squadre al mondo, cedendo nei quarti ai futuri campioni del mondo e padroni di casa della .\nStatistiche.\nConfronti totali con le altre Nazionali.\nVengono considerati in questa tabella solo gli incontri ufficialmente riconosciuti come \"Full International\". Non vengono conteggiati quindi incontri contro rappresentative locali, squadre di club o selezioni diverse dalla Nazionale maggiore (es. i Barbarians o le selezioni A, B, XV \"et alii\"). \"(Agg. al 23-11-2013)\"\nAltri incontri internazionali.\nL'Argentina ha giocato, concedendo il titolo di \"Pumas\" ai giocatori, anche alcuni incontri contro selezioni, club o squadre di altri paesi in veste semiufficiale, oltre i match come \"Sudamerica XV\" contro il Sudafrica.\nAllenatori.\nNella tabella \u00e8 riportato l'elenco cronologico degli allenatori della Nazionale argentina, fin dall'istituzione di tale ruolo.\nI Giocatori.\n\"Tra parentesi \u00e8 indicato il periodo di tempo in cui hanno giocato con la nazionale\"."}
{"id": "1202563", "revid": "4175", "url": "https://it.wikipedia.org/wiki?curid=1202563", "title": "Sale Sharks", "text": "Il Sale Sharks Rugby Union Football Club \u00e8 un club rugbystico britannico che milita nel campionato inglese di prima divisione di rugby XV, la English Premiership. Si trova a Sale, un centro della Grande Manchester, e la sua fondazione risale al 1861.\nNell'era del rugby XV professionistico il club si \u00e8 laureato una volta campione d'Inghilterra, nel 2006, e ha vinto due volte l'European Challenge Cup, nel 2002 e nel 2005.\nNonostante la sede del club sia a Sale, la squadra disputa le partite interne a Stockport, altro centro della Grande Manchester."}
{"id": "1202564", "revid": "1318658", "url": "https://it.wikipedia.org/wiki?curid=1202564", "title": "LGV Nord", "text": "La LGV Nord, o \"ligne nouvelle 3 (LN3)\", \u00e8 una linea ferroviaria francese ad alta velocit\u00e0 che collega Parigi con la frontiera belga-francese e con l'Eurotunnel, il tutto via Lilla. Inaugurata nel 1993, la velocit\u00e0 massima consentita ai TGV \u00e8 di 300\u00a0km/h il che ha permesso di ridurre notevolmente i tempi di percorrenza tra la capitale e Lille, ma anche verso Bruxelles, Amsterdam e Londra.\nInoltre, con la LGV Est europ\u00e9enne, vi sono dei collegamenti diretti dalle regioni del nord della Francia con le regioni dell'est, del sud-est e del sud-ovest del paese, evitando Parigi.\nPer 130\u00a0km, la linea ferroviaria costeggia l'autostrada A1. Situata in pianura, non vi \u00e8 nessuna salita che superi il 25 per mille di pendenza.\nCollegamenti.\nCollegamenti soppressi:"}
{"id": "1202565", "revid": "108682", "url": "https://it.wikipedia.org/wiki?curid=1202565", "title": "Universit\u00e0 Kore", "text": ""}
{"id": "1202566", "revid": "181392", "url": "https://it.wikipedia.org/wiki?curid=1202566", "title": "TGV Nord", "text": ""}
{"id": "1202567", "revid": "486946", "url": "https://it.wikipedia.org/wiki?curid=1202567", "title": "Minardil", "text": ""}
{"id": "1202568", "revid": "599013", "url": "https://it.wikipedia.org/wiki?curid=1202568", "title": "Molino Stucky", "text": "Il Molino Stucky \u00e8 un palazzo di Venezia, situato all'estremit\u00e0 occidentale della Giudecca, accanto all'antico stabilimento Fortuny.\nStoria.\nIl Molino Stucky fu costruito tra il 1884 e il 1895 per iniziativa di Giovanni Stucky, imprenditore e finanziere di nobile famiglia svizzera, il cui padre si era spostato nel Veneto con un'italiana della famiglia Forti. La progettazione dell'imponente complesso fu affidata all'architetto Ernst Wullekopf, che realizz\u00f2 uno dei maggiori esempi di architettura neogotica applicata ad un edificio industriale.\nL'edificio colpisce per le sue proporzioni \"anomale\" rispetto a quelle delle tradizionali architetture veneziane presenti su entrambe le sponde del Canale della Giudecca.\nL'idea originale di istituire un mulino nella laguna veneta venne a Giovanni Stucky intorno alla met\u00e0 dell'Ottocento in seguito allo studio del funzionamento di diversi mulini in paesi esteri. In base a tali studi, l'imprenditore decise di sfruttare il canale veneziano per un veloce trasporto via acqua del grano da destinare al mulino dell'isola di Giudecca.\nL'impianto modello - dotato di illuminazione a gas - dava lavoro, a pieno regime, a millecinquecento operai impegnati in turni che coprivano l'intera giornata ed era in grado di macinare, nel periodo di maggiore funzionalit\u00e0, 2.500 quintali di farina al giorno.\nNel 1895 il complesso preesistente sul quale il mulino sorgeva fu ampliato su progetto dell'architetto Wullekopf e suddiviso in due distinte aree: una - maggiore e a sviluppo verticale - includeva il mulino, i magazzini e i silos nonch\u00e9 gli uffici; una seconda - costituita da edifici pi\u00f9 bassi - ospitava il solo pastificio. Fu allora che assunse le sembianze attuali.\nWullekopf volle dotare l'edificio della classica e caratteristica facciata neo-gotica con impresso il nome del proprietario del mulino sormontato da un gigantesco orologio, un prospetto diventato da allora un simbolo dell'architettura industriale in Italia.\nL'inizio della decadenza del Molino Stucky - che fu anche adibito a pastificio - ebbe inizio a partire dagli anni 1910, fino alla irreversibile chiusura avvenuta nel 1955 dopo un lungo periodo di crisi e una tribolata vicenda sindacale (lo stabilimento fu occupato per un mese dai cinquecento dipendenti).\nRilevata nel 1994 dalla societ\u00e0 Acqua Pia Antica Marcia (gruppo Acqua Marcia), l'antica area industriale \u00e8 stata posta quattro anni dopo sotto la tutela della Sovrintendenza alle Belle Arti. Lasciandone inalterata l'architettura neo-gotica, \u00e8 stata poi sottoposta ad uno dei maggiori restauri conservativi d'Europa riguardanti direttamente un antico opificio.\nLa fine delle traversie dell'antico complesso \u00e8 giunta a met\u00e0 degli anni 2000 con la stipula di una \"partnership\" economico-finanziaria fra Acqua Marcia e la catena di alberghi Hilton, in base alla quale l'area \u00e8 stata destinata a complesso immobiliare dotato di \"residence\", centro congressi e sede alberghiera capace di 379 stanze, ristorante e piscina panoramici, una sala convegni da duemila posti.\nIl 15 aprile 2003, quando i lavori di ristrutturazione erano gi\u00e0 in corso, il Hilton Molino Stucky Venice \u00e8 stato colpito da un vasto incendio che ha distrutto l'intera parte centrale dello stabile, danneggiato in particolare la torre, la piccola loggia e il \"cappello\" - ovvero il punto pi\u00f9 alto dello stabile - nonch\u00e9 il prospetto laterale della struttura, la parete est, quasi interamente crollata nel rio sottostante. L'incendio \u00e8 stato domato dopo intense ore di lavoro da parte dei vigili del fuoco, giunti con due grandi motobarche e due elicotteri per l'opera di controllo e spegnimento, contrastata dal forte vento e resa complessa dalle grandi dimensioni dell'edificio.\nIl complesso ha avviato l'operativit\u00e0 nel giugno 2007.\nNel 2016 la propriet\u00e0 viene in parte ceduta dal gruppo Acqua Marcia, in amministrazione controllata, al gruppo The Marseglia Group per quanto riguarda la sola parte gestita ad uso hotel e non quella residenziale che rimane di propriet\u00e0 dei primi rispettivi privati residenti... Mentre una perizia del tribunale di Venezia ha valutato il complesso in 350 milioni di euro, il prezzo finale concordato e per la cessione \u00e8 di 280 milioni di euro (737.000 euro a camera)."}
{"id": "1202569", "revid": "108682", "url": "https://it.wikipedia.org/wiki?curid=1202569", "title": "SAIS Autolinee S.p.A.", "text": ""}
{"id": "1202571", "revid": "1543377", "url": "https://it.wikipedia.org/wiki?curid=1202571", "title": "Abdolkarim Soroush", "text": "\u00c8 inoltre una figura ben nota del movimento religioso intellettuale in Iran.\nBiografia.\nAbdolkarim Soroush, finiti gli studi secondari, cominci\u00f2 a studiare farmacia dopo aver superato gli esami di ingresso. Conseguito il diploma, part\u00ec subito per Londra per perfezionarsi e conoscere il mondo moderno.\nConseguito il dottorato in chimica analitica a Londra, si iscrisse al Chelsea College per studiare storia e filosofia della scienza per i successivi cinque anni e mezzo. Durante quegli anni il confronto in patria sul regime dello Shah divenne sempre difficile, mentre all'estero (negli Stati Uniti, in Europa ed in special modo nel Regno Unito) stavano crescendo dei veri e propri movimenti politici tra gli espatriati. Il dibattito coinvolse anche Soroush.\nDopo la rivoluzione, Soroush ritorn\u00f2 in Iran e l\u00ec pubblic\u00f2 il libro \"Danesh va Arzesh\" (\"Conoscenza e Valore\") che aveva scritto quando era ancora in Inghilterra. Entr\u00f2 quindi all\"Istituto di istruzione per insegnanti\" di Teheran come direttore nel nuovo Gruppo di Cultura islamica continuando senza abbandonare gli studi sulla storia e la filosofia della scienza.\nDopo un anno le universit\u00e0 furono chiuse e contemporaneamente fu istituito l\"Istituto di Rivoluzione Culturale\" con il compito di rivedere corsi e testi prima della riapertura delle Universit\u00e0. Questo nuovo Istituto era costituito da sette membri scelti direttamente dall'Ayatollah Khomeini e tra questi c'era anche AbdulKarim Soroush.\nNel 1983, a causa di disaccordi insorti tra lui ed i dirigenti dell'Istituto di istruzione per insegnanti, si fece trasferire all'Istituto per la Ricerca Culturale come ricercatore. Si \u00e8 poi dimesso anche dal Consiglio per la Rivoluzione Culturale e da allora ha ricoperto occasionalmente incarichi pubblici come consigliere di qualche ente governativo. La sua attivit\u00e0 principale \u00e8 oggi ancora quella di ricercatore per l'Istituto per la Ricerca Culturale.\nDurante gli anni novanta Soroush ha assunto gradualmente posizioni sempre pi\u00f9 critiche sul ruolo politico dei religiosi in Iran. Il mensile di cui \u00e8 stato cofondatore, Kiyan, divenne rapidamente il foro di discussione pi\u00f9 visibile di sempre per gli intellettuali religiosi. L\u00ec pubblic\u00f2 i suoi articoli pi\u00f9 controversi su temi come pluralismo religioso, ermeneutica, tolleranza, clericalismo... La rivista fu chiusa nel 1998 insieme a molte altre riviste e quotidiani per ordine diretto del leader supremo della Repubblica islamica. Circa mille nastri registrati di discorsi di Soroush su argomenti sociali, politici, religiosi e letterari cominciarono, per\u00f2, a circolare sia in patria che all'estero creando grande imbarazzo per la censura di stato, perse il suo posto di lavoro e cominci\u00f2 a temere per la sua incolumit\u00e0 con le sue lezioni spesso disturbate dai gruppi di vigilanza Ansar-e-Hizbullah di tendenza oltranzista.\nDal 2000 Abdulkarim Soroush \u00e8 \"Visiting Professor\" dell'Universit\u00e0 di Harvard dove insegna poesia e filosofia Rumi, Islam e democrazia, Studi coranici e filosofia della legge islamica. \u00c8 anche uno \"scholar in residence\" all'Universit\u00e0 Yale, ha insegnato filosofia politica islamica alla Universit\u00e0 di Princeton nell'anno accademico del 2002-2003. Nel 2003-2004 \u00e8 stato un visiting scholar al Wissenschaftkolleg di Berlin.\nFilosofia di Abdolkarim Soroush.\nSoroush \u00e8 interessato principalmente alla filosofia della scienza, alla filosofia della religione, al sistema filosofico del Mowlana Jalaleddin Balkhi (Rumi) ed alla filosofia comparativa. \u00c8 un esperto mondiale sulla poesia Rumi e Sufi persiana.\nLa filosofia di Abdolkarim Soroush pu\u00f2 essere riassunta come segue:\nDistinzione tra \"religione\" e la nostra \"comprensione della religione\".\nIl principale contributo di Soroush alla filosofia islamica \u00e8 l'idea che si dovrebbe distinguere tra religioso come rivelazione divina e l'interpretazione della religione o la conoscenza religiosa che si basa su fattori socio-storici..\nLa tesi principale di Soroush, intitolata \"La contrazione teoretica e l'espansione della Shari'a\", separa la religione \"per s\u00e9\" dalla conoscenza religiosa. La prima, l'essenza della religione, \u00e8 percepita come al di l\u00e0 delle capacit\u00e0 di comprensione umana, eterna e divina. La seconda, la conoscenza religiosa, \u00e8 una forma di conoscenza umana sincera ed autentica ma finita, limitata e fallibile.\nTeoria politica di Soroush.\nLa teoria politica di Soroush \u00e8 in linea con la moderna tradizione che va da Hobbes ai Padri fondatori degli Stati Uniti (cio\u00e8 gli estensori della Costituzione USA). In essa gli esseri umani sono deboli e predisposti alla tentazione, incluso la predazione. Come tali hanno bisogno di una forma di governo vigilante e trasparente. Egli crede, inoltre, che l'assunto della bont\u00e0 innata del genere umano, comune a tutti utopisti radicali, dagli anarchici ai fondamentalisti islamici, sottovaluti il potere permanente del male sociale e sottostimi la necessit\u00e0 di un governo di pesi e contrappesi che bilanci le debolezze della natura umana.\nLa filosofia politica di Soroush rimane, allo stesso tempo, vicino al cuore della tradizione liberale, sempre appoggiando i valori di base della ragione, della libert\u00e0, e della democrazia. Sono percepiti come \"valori primari\", come virt\u00f9 indipendenti, non asserviti alle massime politiche o ai dogmi religiosi. Soroush collega questi valori e credi in un ricco contesto di fonti, letteratura e poesia islamica.\nDemocrazia religiosa.\nSoroush introduce il termine di \"democrazia religiosa\" che \u00e8 ora un tema importante della filosofia iraniana e significa che il valore della religione gioca un ruolo importante nella societ\u00e0 perch\u00e9 quest'ultima \u00e8 composta da persone religiose. La democrazia religiosa rientra nell'ambito della razionalit\u00e0 moderna a causa dei suoi elementi caratterizzanti. \u00c8 in questo modo che possiamo dire di avere una pluralit\u00e0 di democrazie nella comunit\u00e0 internazionale. La \"Democrazia Religiosa\" \u00e8 un qualcosa che suscita molto interesse all'interno dei circoli intellettuali iraniani.\nLa democrazia dove convive con determinate situazioni pu\u00f2 essere o secolare o religiosa. Quindi, quelli che alterano la tipologia di democrazia sono elementi e caratteristiche specifici della comunit\u00e0. La democrazia religiosa \u00e8 un esempio di come i valori democratici possano esistere in un'elaborazione culturale differente di quello che era conosciuto prima. Ma, in una societ\u00e0 secolare, alcune altre caratteristiche sono considerate importanti e su queste ci si sofferma, e queste diventano la base della democrazia.\nInfatti il liberalismo relativista e la democrazia non sono pi\u00f9 la stessa cosa poich\u00e9 la democrazia non \u00e8 violata quando una fede viene abbracciata, essa \u00e8 violata quando una particolare credenza viene imposta e il non credere a quest'ultima viene punito.\nNoi non abbiamo avuto una democrazia ma molte democrazie dall'antica Grecia ad oggi. Noi abbiamo una pluralit\u00e0 di democrazie nella comunit\u00e0 internazionale. Quello che emerge \u00e8 che una democrazia prevale in un determinato periodo storico in base alle condizioni che esistono in quel determinato periodo.\nCitazioni di Soroush.\n\"Questa nazione (Iran) \u00e8 andata cos\u00ec in l\u00e0 che un insegnante mette la sua vita nelle proprie mani quando insegna ad una classe o ad un meeting accademico? Questa nazione ha bisogno di qualcuno simile a Galileo o a Giordano Bruno?\" (da una lettera aperta del Dr Soroush al presidente Hashemi Rafsanjani dopo l'ultimo incidente all'Amir Kabir University)\n\"La prima risorsa che viene sperperata durante una rivoluzione \u00e8 la razionalit\u00e0 e l'ultima cosa che si rivede \u00e8 la razionalit\u00e0. Casomai questa ritorni.\"\n\"Aderite alla libert\u00e0, perch\u00e9 fra le opere preferite di Dio, la libert\u00e0 \u00e8 la pi\u00f9 bella e delicata. Tollerate la spina a causa della bellezza del fiore.\"\nLavori.\n/ 978-0415945295"}
{"id": "1202572", "revid": "773636", "url": "https://it.wikipedia.org/wiki?curid=1202572", "title": "Chiesa di San Biagio (Lucignano)", "text": "La chiesa di San Biagio \u00e8 un edificio sacro che si trova in via Cavour a Pieve Vecchia, frazione di Lucignano.\nDescrizione.\nLa chiesa era l'antica pieve di Lucignano. L'attuale chiesa, ad una navata, \u00e8 moderna, ma la presenza dei resti di due arcate sul lato destro presuppone un rimaneggiamento architettonico di un edificio pi\u00f9 antico."}
{"id": "1202574", "revid": "56818", "url": "https://it.wikipedia.org/wiki?curid=1202574", "title": "Glocalismo", "text": ""}
{"id": "1202578", "revid": "599013", "url": "https://it.wikipedia.org/wiki?curid=1202578", "title": "Carlo Monti", "text": "Monti ottenne la medaglia di bronzo nei 100 m piani agli Europei di e con la staffetta 4\u00d7100 m ai Giochi olimpici di .\nBiografia.\nVelocista italiano, in carriera \u00e8 stato vincitore di otto titoli nazionali assoluti a livello individuale (quattro sui 100 m piani ed altrettanti sui 200 m piani). Si aggiudic\u00f2 il bronzo ai Campionati europei del 1946 nei 100 metri piani e due anni pi\u00f9 tardi assieme a Michele Tito, Enrico Perucconi e Antonio Siddi centr\u00f2 lo stesso metallo nella staffetta 4\u00d7100 m ai Giochi olimpici di Londra. In seguito fu giornalista e scrittore; nel 2009 usc\u00ec il suo libro \"Cento per Cento\", sui cento anni della 100 km di marcia."}
{"id": "1202579", "revid": "74801", "url": "https://it.wikipedia.org/wiki?curid=1202579", "title": "Circondario di Schweinfurt", "text": "Il circondario di Schweinfurt \u00e8 uno dei circondari dello stato tedesco della Baviera.\nFa parte del distretto governativo della Bassa Franconia."}
