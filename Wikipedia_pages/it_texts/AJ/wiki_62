{"id": "1176010", "revid": "1656773", "url": "https://it.wikipedia.org/wiki?curid=1176010", "title": "Salvatoriani", "text": "Salvatoriani \u00e8 il nome con cui vengono popolarmente definiti i religiosi di due ordini religiosi della Chiesa cattolica:"}
{"id": "1176015", "revid": "1005847", "url": "https://it.wikipedia.org/wiki?curid=1176015", "title": "Alfredo Falcioni", "text": " \nFu avvocato, consigliere e presidente del consiglio provinciale di Novara. In seguito divenne Ministro dell'agricoltura italiano nel 1920 nel governo Nitti I (23 giugno 1919 al 21 maggio 1920) e Ministro della Giustizia nello stesso anno nel governo Nitti II (21 maggio 1920 al 15 giugno 1920). Eletto deputato nel 1900, fedelissimo di Giovanni Giolitti, fu nominato senatore nel 1929.\nNel 1932 si iscrisse al Partito Nazionale Fascista.\n\u00c8 sepolto nella tomba di famiglia di Cuzzego, piccola frazione del comune di Beura Cardezza."}
{"id": "1176021", "revid": "599013", "url": "https://it.wikipedia.org/wiki?curid=1176021", "title": "Oblati di San Giuseppe", "text": "Gli Oblati di San Giuseppe (in latino \"Congregatio Oblatorum S. Ioseph, Astae Pompejae\") sono un istituto religioso maschile di diritto pontificio: i membri di questa congregazione clericale, detti popolarmente Giuseppini d'Asti, pospongono al loro nome la sigla O.S.I.\nStoria.\nLa congregazione venne fondata dal sacerdote italiano Giuseppe Marello (1844-1895) per \"il servizio di Dio nell'imitazione di san Giuseppe\" e \"l'educazione cristiana della giovent\u00f9\". I primi quattro aspiranti vennero riuniti ad Asti il 14 marzo 1878 e il 19 marzo 1879 presero l'abito religioso. Il vescovo di Asti, Giacinto Arcangeli, il 18 marzo 1901 autorizz\u00f2 i membri del sodalizio a emettere i voti religiosi, cos\u00ec che diventarono una congregazione di diritto diocesano.. L'istituto divenne una congregazione di diritto pontificio l'11 aprile 1909 ottenendo il pontificio decreto di lode: a quella data gli Oblati di San Giusepoe erano diffusi nelle diocesi di. Acqui, Alba, Fossano, Novara e Pontremoli. Le sue costituzioni vennero approvate definitivamente dalla Santa Sede il 1\u00ba dicembre 1929.\nI primi Oblati di San Giuseppe affiancavano il clero diocesano particolarmente nell'educazione cristiana dei giovani e nell'insegnamento del catechismo preparando i giovani ai sacramenti dell'iniziazione cristiana: battesimo, cresima, eucaristia. Dal 1915 la congregazione si \u00e8 aperta all'apostolato missionario e internazionale fondando filiali nelle Filippine nel 1915, in Brasile nel 1919, negli Stati Uniti d'America nel 1929, in Bolivia e in Per\u00f9 nel 1948 - nel 1958 in Per\u00f9 la Santa Sede affidava alla congregazione la prelatura territoriale di Huar\u00ed, ora diocesi di Huari, di cui il vescovo giuseppino Marco Libardoni fu il primo prelato -, quindi in Messico nel 1951, in Polonia nel 1980 - l 1\u00ba marzo 1980, la congregazione polacca di diritto diocesano dei \"Fratelli del Patrocinio di San Giuseppe\" presente nella diocesi di Kielce venne unita alla congregazione degli Oblati di San Giuseppe, i- , in India nel 1982 - attraverso l'amalgamazione con la congregazione diocesana degli \"Oblates of St. Joseph\" di rito lationo presente nell'arciodiocesi di Verapoly in Kerala -, in Nigeria dal 1990, in Australia dal 2009, in El Salvador dal 2013.\nIl fondatore San Giuseppe Marello, sacerdote della diocesi di Asti e vescovo della diocesi di Acqui, beatificato da papa Giovanni Paolo II il 26 settembre 1993 in Asti, \u00e8 stato proclamato santo da papa Giovanni Paolo II il 25 novembre 2001.\nAttivit\u00e0 e diffusione.\nGli Oblati di San Giuseppe si dedicano al ministero parrocchiale, all'apostolato missionario, all'educazione dei giovani e alle opere della pastorale giovanile. Sono presenti in Africa (Nigeria), in America (Bolivia, Brasile, El Salvador, Messico, Per\u00f9, Stati Uniti d'America), in Asia (Filippine, India), in Europa (Italia, Spagna, Polonia) e in Oceania (Australia). La sede internazionale, la Curia Generalizia, \u00e8 in via Boccea a Roma, nelle vicinanze della Chiesa parrocchiale di San Giuseppe all'Aurelio, da loro officiata.. La congregazione \u00e8 distribuita in nove Province e due Delegazioni.\nEssi animano un movimento internazionale, sia di giovani attraverso la Pastorale Giovanile Giuseppina Marelliana, sia di laici adulti appartenenti al Sodalizio Giuseppino Marelliano dei Laici (\"Sodalicium Laicorum Josephinum Marellianum)\". Con il \"Movimento Giuseppino\", diretto da Padre Tarcisio Stramare, la congregazione promuove a livello internazionale la conoscenza e il culto di san Giuseppe..\nAl 31 dicembre 2008 la congregazione contava 100 case e 570 religiosi, 378 dei quali sacerdoti."}
{"id": "1176022", "revid": "33277", "url": "https://it.wikipedia.org/wiki?curid=1176022", "title": "Giuseppini d'Asti", "text": ""}
{"id": "1176027", "revid": "647919", "url": "https://it.wikipedia.org/wiki?curid=1176027", "title": "Messa da requiem (Verdi)", "text": ""}
{"id": "1176031", "revid": "765341", "url": "https://it.wikipedia.org/wiki?curid=1176031", "title": "Patrimonio culturale", "text": "Il patrimonio culturale \u00e8 l'insieme di beni culturali e paesaggistici, che costituiscono la ricchezza di un luogo e della relativa popolazione, e che hanno un particolare interesse a livello artistico, storico, bibliografico, etno-antropologico o archivistico. \nDescrizione.\nLa definizione di patrimonio culturale \u00e8 piuttosto recente ed \u00e8 il punto di approdo terminologico, sebbene non del tutto esauriente, di un lungo e laborioso cammino di carattere giuridico-legislativo. Il luogo di cui costituiscono ricchezza pu\u00f2 essere un paese, una citt\u00e0, una nazione o qualunque settore territoriale giuridicamente circoscritto (o anche un soggetto a cui il patrimonio fa capo, come un ente privato, un'accademia, un ente pubblico, un museo, ecc.) pur restando in ogni caso destinati alla fruizione collettiva (questi beni sono di interesse pubblico appunto perch\u00e9 tutti devono poter godere della visione del patrimonio e del sapere ad esso legato).\nCon il sostantivo \"patrimonio\" la definizione allude al valore economico attribuito ai beni che lo compongono, proprio in ragione della loro artisticit\u00e0 e storicit\u00e0. Il termine patrimonio indica, altres\u00ec, l'esistenza di una normativa che riguardi l'insieme delle cose di valore: i cosiddetti beni culturali.\nI beni culturali.\nI beni culturali sono quel sistema di cose che fanno il patrimonio, sul piano culturale come su quello economico. Si tratta di un valore monetario complesso, suscettibile di oscillazioni estreme e sottoposto ad infinite variabili.\nUna societ\u00e0 che definisce i suoi oggetti d'arte e li protegge giuridicamente nell'esercizio della tutela, opera una selezione che mira al riconoscimento del pregio storico ed estetico di tali oggetti che compongono il patrimonio della collettivit\u00e0. \nIl patrimonio culturale \u00e8 una realt\u00e0 dinamica, poich\u00e9 si tratta di un insieme aperto, non definitivo, ma in perenne ampliamento: di esso vengono a far parte ritrovamenti e acquisizioni continui di dati e materiali (la ricerca nei campi della storia dell'arte e dell'architettura, dell'archeologia, della documentazione archivistica e bibliografica e delle storie sociali non si interrompe mai), nonch\u00e9 sperimentazioni artistiche ed espressive dei nostri tempi o dei tempi appena trascorsi.\nLa \"commissione di studio Franceschini\", intorno al 1964, ha dato una definizione di \u201cbeni culturali\u201d valida ancora oggi: beni culturali come testimonianza materiale avente valore di civilt\u00e0.\nTestimonianza, dunque, di civilt\u00e0, storia e cultura (sono da ricordare i beni d'interesse storico-artistico, i monumenti, i beni archeologici, archivistici, librari e paesistico-ambientali), opere artistiche prodotte dall'uomo, quindi che, in forza di un valore artistico riconosciuto, appartengono alla cultura e alla collettivit\u00e0, ne sono testimonianza storica e oggetto di educazione estetica, e sono per questo, oggetto di valorizzazione e di tutela.\nI beni che entrano a far parte del patrimonio culturale esprimono dei valori irriproducibili e irripetibili della societ\u00e0 di cui sono emanazione (sono degli \u201cunicum\u201d, non ve ne sono repliche, n\u00e9 esiste un altro bene che corrisponda, in ogni suo aspetto, ai caratteri formali, estetici e simbolici di esso), hanno forti connotati estetici ed espressivi e gli si riconosce un valore economico, quindi redditivit\u00e0. I beni possono essere mobili (trasportabili) o immobili (definitivamente ancorati al luogo per il quale sono stati costruiti). Si individuano nei beni mobili i dipinti, le suppellettili e qualunque opera sia svincolata (o svincolabile) dal contesto che la accoglie.\nLa tipologia dei beni (legge Bottai).\nNella recente legislazione in materia di beni culturali, i principali e pi\u00f9 generali tipi di beni sono (secondo le dispositive della legge Bottai n.1089/1939):\nBeni ambientali.\nFanno parte del patrimonio culturale di un paese, sono riconosciuti come zone corografiche, ossia rappresentative di una determinata regione, che costituiscono paesaggi naturali o trasformati ad opera dell'uomo (quelle zone in cui siano presenti strutture insediative urbane che, per il loro pregio, offrono testimonianza di civilt\u00e0). Esistono due principali tipi di beni ambientali:\nL'esercizio della tutela e la catalogazione dei beni.\nLa tutela dei beni.\nNon \u00e8 possibile tutelare ci\u00f2 che non si conosce.\nIn una scuola l'elenco degli iscritti rende possibile la suddivisione in classi, e l'insegnante, scorrendo per la prima volta nel registro il numero e i nomi degli allievi, comincia un po' a conoscerli. Una serie di nomi, in una collettivit\u00e0, gi\u00e0 racconta molto di s\u00e9 e consente di avviare un piano di lavoro: che sia didattico, formativo, promozionale, rilevativo e diagnostico, o che sia specificamente indirizzato alla salvaguardia del patrimonio culturale. Un elenco di \u201ccose\u201d, \u201cmobili o immobili\u201d \u00e8 alla base di qualunque iniziativa di protezione.\nGi\u00e0 nel tardo Medioevo si inventariavano i tesori custoditi nelle chiese; nel Rinascimento i pontefici insistevano sulla compilazione di elenchi di materiali mobili per arginare la dispersione di antichit\u00e0 e per controllare i passaggi di propriet\u00e0 di statue e dipinti.\nL'esigenza di tutela del patrimonio, dunque, \u00e8 sempre accompagnata da iniziative di censimento: nel 1773 \u201c\"il consiglio dei Dieci\"\u201d incaric\u00f2 l'erudito Anton Maria Zanetti di stendere una lista di tutte le opere pittoriche custodite nella citt\u00e0 di Venezia, prevedendo anche all'ufficializzazione degli elenchi, da consegnarsi ai vari amministratori di tali beni. A partire dall'editto Pacca del 1820 la registrazione scritta dei beni diviene obbligatoria.\nLa catalogazione dei beni.\nCosa significa \"catalogare\"? Molti termini sono affini: schedare, inventariare, censire e creare una base dati. Ma la catalogazione oggi \u00e8 convenzionalmente riconosciuta come tale, \u00e8 l'insieme di queste operazioni accompagnata da un'analisi storico-estetica. Una campagna di schedatura e di catalogazione, quindi, \u00e8 strettamente connessa con i principi di protezione del patrimonio. L'esame degli inventari delle collezioni, che fossero private, pubbliche, appartenenti alle chiese o ad altri enti, ha permesso di documentare la storia delle raccolte e dei singoli pezzi. Queste indispensabili classificazioni, ormai quasi interamente pubblicate e consultabili da studenti e studiosi, non seguono canoni o modelli fissi: in alcuni le rilevazioni sono doviziose e ricche di indicazioni descrittive, tecniche e sull'autore; in altre capita che il compilatore sia avaro di informazioni, o si lasci andare a giudizi estetici o ad attribuzioni di paternit\u00e0 che disorientano chi fa ricerca.\nNella Legge Bottai del 1939, si invocava la necessit\u00e0 di \u201celenchi descrittivi\u201d per i beni pubblici e privati, da aggiornarsi sistematicamente, egli li reputava un mezzo agevole di verifica del patrimonio esistente, da utilizzare a fini amministrativi. La catalogazione implica un'individuazione ed un riconoscimento del valore storico o artistico dei beni."}
{"id": "1176032", "revid": "486946", "url": "https://it.wikipedia.org/wiki?curid=1176032", "title": "Mar cinese meridionale", "text": ""}
{"id": "1176033", "revid": "1543377", "url": "https://it.wikipedia.org/wiki?curid=1176033", "title": "Citrix Systems", "text": "Citrix Systems Inc. \u00e8 una societ\u00e0 multinazionale fondata nel 1989, che fornisce tecnologie per la virtualizzazione desktop e server, networking, Software-as-a-Service (SaaS) e cloud computing, inclusi i prodotti Xen open source.\nFornisce le sue soluzioni a pi\u00f9 di 400.000 aziende di tutto il mondo e ha sede a Fort Lauderdale in Florida e Santa Clara in California, con filiali in California e Massachusetts ed altri centri di sviluppo in Australia, Canada, Danimarca, Germania, India e Regno Unito.\nIn seguito all'acquisizione di XenSource, avvenuta nell'ottobre 2007, Citrix dirige il progetto inerente all'hypervisor open source Xen.\nStoria.\nCitrix \u00e8 stata fondata nel 1989 a Richardson, Texas da Ed Iacobucci, ex-sviluppatore di IBM, con un finanziamento iniziale di 3 milioni di dollari. Subito Iacobucci decise di spostare la sede a Coral Springs, in Florida, citt\u00e0 in cui aveva vissuto quando si trovava in IBM. Inizialmente il nome di Citrix era Citrus, denominazione poi modificata in seguito alla rivendicazione dei diritti sul marchio da parte di un'altra azienda. Il nome Citrix deriva dalla fusione fra Citrus e UNIX.\nMolti dei fondatori di Citrix avevano preso parte al progetto IBM OS/2. L'intenzione di Iacobucci era quella di realizzare una versione di OS/2 che supportasse la multiutenza. IBM non era interessata all'idea, motivo che aveva portato Iacobucci a lasciare. Nonostante l'offerta di Microsoft che lo avrebbe voluto come Chief Technical Officer della sua divisione Networking Group, Iacobucci prefer\u00ec fondare un'azienda propria.\nIl primo prodotto della societ\u00e0 fu Citrix MULTIUSER, basato appunto su OS/2 del cui codice sorgente Citrix aveva acquisito la licenza da Microsoft, scavalcando IBM. Intento di Citrix era quello di conquistare parte del mercato UNIX semplificando il deployment di applicazioni OS/2 testuali. Il progetto non trov\u00f2 per\u00f2 un responso dal mercato, fatto in parte dovuto anche alla decisione di Microsoft nel 1991 di non supportare pi\u00f9 OS/2.\nNel 1990 Roger Roberts viene nominato CEO di Citrix. Di origini texane, aveva precedentemente lavorato in Texas Instruments. Dal 1989 al 1995 la societ\u00e0 non registra alcun utile; addirittura, nel 1989 e nel 1990 non raccoglie alcun fatturato. Nel periodo fra il 1991 e il 1993 Citrix riceve finanziamenti da Intel, Microsoft e da alcuni venture capitalist: senza questo apporto finanziario la societ\u00e0 non sarebbe sopravvissuta.\nNel 1993 Citrix acquisisce da Novell il prodotto \"Netware Access Server\" (un'applicazione per l'accesso remoto basata su DOS) e Quarterdeck Expanded Memory Manager (QEMM), che distribuiva desktop e applicazioni da un server verso pi\u00f9 utenti secondo un approccio analogo a quello che ancora usano i terminal server. Citrix estende lo sviluppo del prodotto distribuendolo come WinView, il primissimo prodotto Citrix di successo. La societ\u00e0 si quota in borsa nel dicembre del 1995\nTecnologia.\nLe famiglie di prodotti chiave sono Citrix Delivery Center, Citrix Cloud Center (C3), e Citrix Online Services.\nCitrix Delivery Center.\nLa famiglia Citrix Delivery Center, costituita da XenDesktop, XenApp, XenServer e NetScaler, consente di virtualizzare i server, i desktop e le applicazioni centralizzandoli all'interno del datacenter e distribuendoli come servizio on-demand.\nXenDesktop \u00e8 un client universale per la virtualizzazione desktop che consente a qualsiasi PC, Mac, smartphone, tablet or thin client di accedere alle applicazioni o ai desktop corporate da remoto. Citrix XenApp \u00e8 una soluzione per il delivery on demand delle applicazioni, che consente a qualsiasi applicazione Windows di essere virtualizzata, centralizzata e gestita nel data center per essere distribuita istantaneamente agli utenti ovunque si trovino e su qualsiasi dispositivo.\nXenServer \u00e8 un monitor di macchine virtuali per architetture x86, x86-64, Itanium e PowerPC 970. Permette a pi\u00f9 sistemi operativi di operare sull'hardware di uno stesso computer contemporaneamente, nel senso che un singolo computer pu\u00f2 far funzionare parecchi desktop virtuali simultaneamente. Dall'aprile 2009 Citrix ha messo gratuitamente a disposizione di tutti gli utenti la propria piattaforma di virtualizzazione XenServer per deployment di produzione illimitati.\nNetscaler ottimizza la disponibilit\u00e0 delle applicazioni attraverso load balancing avanzati L4-7 e la gestione del traffico, con lo scopo di accelerare le performance.\nNel gennaio 2010 Citrix ha presentato Citrix Receiver [REF], il primo client universale per il delivery di servizi IT virtuali. Receiver consente agli utenti di tablet e smartphone di accedere ai loro desktop virtuali e alle applicazioni. Citrix Receiver si basa sulla Independent Computing Architecture (ICA), un protocollo proprietario progettato da Citrix per gli application server. Tale protocollo prevede una specifica per lo scambio di dati fra server e client, ma non \u00e8 vincolato ad alcuna piattaforma particolare. Dalla versione 7.0 dei prodotti Citrix XenApp e XenDesktop, il protocollo unico di comunicazione tra client e server \u00e8 l'FMA (FlexCast Management Architecture), che sostituisce di fatto l'ICA.\nCitrix Cloud Center.\nCitrix OpenCloud permette alle aziende di costruire provider ibridi cloud e service per distribuire soluzioni cloud a seconda dei carichi di lavoro. Una ricca piattaforma che include soluzioni di virtualizzazione, networking e distribuzione delle applicazioni consente alle organizzazioni IT e ai service providers di creare e gestire in sicurezza ambienti cloud costruiti per ospitare i carichi di lavoro delle aziende.\nCitrix Online Services.\nGoToMeeting \u00e8 uno strumento per le conferenze web che permette di organizzare meeting online o conferenze fino a un numero di 15 persone. GoToAssist permette agli utenti di vedere e controllare un computer da remoto per il supporto tecnico. GoView permette agli utenti di registrare e condividere i propri desktop online.\nL'azienda.\nRapporto con Microsoft.\nIl rapporto che lega Citrix a Microsoft si fonda su un'alleanza ventennale iniziata nel 1989, anno in cui Citrix acquisisce la licenza del codice sorgente di OS/2.\nCitrix ottiene la licenza per il codice sorgente di Microsoft Windows NT 3.51 e, nel 1995, mette in commercio WinFrame, una versione multiutente di Windows NT con accesso remoto. Si tratta di un prodotto particolare studiato per le esigenze delle grandi aziende.\nDurante lo sviluppo di WinFrame for Windows NT 4, Microsoft decide di non rilasciare a Citrix la licenza del codice sorgente di Windows NT 4. Non solo: Microsoft minaccia anche di sviluppare una propria versione di WinFrame. Citrix e Microsoft entrano quindi in un negoziato per risolvere al meglio questo dilemma.\nLe trattative portano Microsoft a ottenere la licenza della tecnologia Citrix per Windows NT Server 4.0, operazione che d\u00e0 luogo a Windows Terminal Server Edition.\nCitrix acconsente a non commercializzare un prodotto concorrente, conservando il diritto di vendere un'estensione dei prodotti Microsoft, inizialmente sotto il nome MetaFrame. Il rapporto prosegue con Windows 2000 Server e Windows Server 2003, con Citrix che propone a sua volta Metaframe XP e Presentation Server. L'11 febbraio 2008 Citrix cambia il nome di Presentation Server in XenApp.\nLa tecnologia non acquistata da Microsoft nell'occasione \u00e8 il protocollo ICA. Microsoft deriva il protocollo RDP (T.share) da NetMeeting, a sua volta derivato da un accordo con PictureTel (ora Polycom).\nNel gennaio 2008 Citrix annuncia un rafforzamento dell'alleanza con Microsoft finalizzato a fornire un insieme di soluzioni per la virtualizzazione desktop e server in modo da garantire l'interoperabilit\u00e0 fra le rispettive tecnologie.\nNel febbraio 2009 Citrix intensifica la collaborazione con Microsoft nell'ambito della virtualizzazione server con \u201cProject Encore\u201d, un'iniziativa supportata da un nuovo prodotto, Citrix Essentials, che offre funzioni di gestione avanzata per Microsoft Windows Server 2008 Hyper-V. La collaborazione prevede anche attivit\u00e0 congiunte in ambito marketing, formazione e canale.\nNel luglio 2009 Citrix e Microsoft annunciano un programma congiunto per la semplificazione del desktop computing rafforzando ulteriormente la partnership che gi\u00e0 le unisce nella virtualizzazione desktop.\nIl progetto prevede: integrazione tecnologica affinch\u00e9 le divisioni IT delle aziende possano gestire le applicazioni hosted centralmente e in modo distribuito utilizzando Citrix XenApp e Microsoft System Center Configuration Manager. Ampliamento del supporto di Microsoft Application Virtualization (App-V) da parte di XenApp per consentire il delivery self-service di applicazioni su qualsiasi dispositivo che utilizzi Citrix Receiver e Citrix Dazzle.\nFilantropia aziendale.\nCitrix investe in un Corporate Giving Program dedicato a iniziative di formazione, sviluppo economico e progresso tecnologico.\nIn collaborazione con la citt\u00e0 di Fort Lauderdale, in Florida, e l'associazione Sister Cities International, Citrix ha lanciato il prototipo del programma Cyber Sister Cities (CSC) con la citt\u00e0 ghanese di Agogo."}
{"id": "1176034", "revid": "599013", "url": "https://it.wikipedia.org/wiki?curid=1176034", "title": "Societ\u00e0 San Paolo", "text": "La Societ\u00e0 San Paolo (in latino \"Societas a Sancto Paulo Apostolo\") \u00e8 un istituto religioso maschile di diritto pontificio: i membri di questa congregazione clericale, detti comunemente Paolini, pospongono al loro nome la sigla S.S.P.\nLe origini dell'istituto risalgono alla fondazione nel 1914 ad Alba di una scuola tipografica a opera del beato Giacomo Alberione; ne sorse una congregazione di sacerdoti dedita alla predicazione tramite la stampa e gli altri mezzi di comunicazione sociale, che ottenne l'approvazione diocesana nel 1927 e quella definitiva da papa Pio XII nel 1949.\nStoria.\nLe origini.\nLa congregazione venne fondata da Giacomo Alberione (1884-1971): gi\u00e0 padre spirituale del seminario di Alba, quando nel 1913 assunse la direzione della \"Gazzetta di Alba\", il settimanale diocesano, inizi\u00f2 a interessarsi alla predicazione tramite gli strumenti della comunicazione sociale.\nIl 20 agosto 1914 (data tradizionale della fondazione, adottata \"a posteriori\" perch\u00e9 coincidente con la morte di papa Pio X che aveva molto promosso l'apostolato della stampa) apr\u00ec presso la chiesa dei Santi Cosma e Damiano di Alba la Scuola Tipografica Piccolo Operaio (embrione della San Paolo Edizioni), un laboratorio tipografico per giovani da cui ebbe origine la congregazione.\nIl primo collaboratore di Alberione fu Giuseppe Rosa, degli Oblati di San Giuseppe, che aveva maturato una certa esperienza nel campo dell'editoria ad Asti; il 16 ottobre 1914 Rosa e Alberione costituirono una societ\u00e0 spirituale e sottoscrissero un accordo mediante il quale si impegnavano a dare inizio a un'opera per propagare i principi cattolici tramite la stampa e a formare giovani a tal fine.\nAlberione e Rosa si separarono presto (il secondo era maggiormente incline all'opera educativa). Nel 1917 Alberione invi\u00f2 una relazione al vescovo di Alba in cui scriveva che nel suo laboratorio tipografico lavoravano gi\u00e0 tredici giovani (altri due si trovavano al fronte), cinque dei quali erano orientati ad abbracciare la vita religiosa; si accennava anche all'esistenza di un laboratorio femminile con quattro giovani donne (le future Figlie di San Paolo, il ramo femminile della congregazione).\nNella visione di Alberione la tipografia era una chiesa e i banconi di compositoria il pulpito. Egli pensava a un'unica congregazione, sotto la guida di un unico superiore generale, che riunisse tre rami: uno di religiosi scrittori, uno di religiose scrittrici e uno di religiose contemplative (quelle che divennero le Pie Discepole del Divin Maestro) che fecondasse con la preghiera e l'adorazione l'apostolato degli altri due rami.\nGli sviluppi della congregazione.\nNel 1919 venne ordinato sacerdote il primo discepolo di Alberione: Giuseppe Timoteo Giaccardo (che, per\u00f2, venne incardinato nel clero diocesano). Il 23 novembre 1921 il fondatore fece al vescovo formale domanda di erezione canonica della Pia Societ\u00e0 San Paolo.\nLa direzione della congregazione era affidata ai sacerdoti, gli unici autorizzati a predicare, mentre ai fratelli laici (i Discepoli del Divin Maestro) si occupavano del settore tecnico. La tipologia delle prime fondazioni presentava due modelli: il vocazionario e la libreria. I singoli vocazionari si strutturavano come case editrici autonome, con annessa una tipografia, mentre le librerie provvedevano alla diffusione dei prodotti editoriali usciti dai vocazionari. La tipologia del vocazionario venne riformata nel secondo dopoguerra, quando Alberione si rese conto che non era producente avere una pluralit\u00e0 di editori nello stesso paese e vennero creati dei grandi centri editoriali, uno per nazione.\nNel 1921 Alberione acquist\u00f2 un vasto terreno presso la linea ferroviaria Alba-Alessandria e vi fece erigere il primo edificio tipografico della Societ\u00e0.\nI paolini fondarono una casa editrice (l'attuale \"Edizioni San Paolo\") e promossero la stampa di edizioni popolari dei testi sacri e dei classici cristiani; si impegnarono anche nell'attivit\u00e0 cinematografica (realizzarono il film \"Abuna Messias\", vincitore della coppa Mussolini alla mostra di Venezia del 1933, e nel 1950 \"Mater Dei\", il primo lungometraggio a colori realizzato in Italia, e numerosi documentari a carattere catechistico); notevole diffusione ebbero le loro riviste come \"Famiglia Cristiana\", \"Jesus\" e \"il Giornalino\".\nIl vescovo Giuseppe Francesco Re approv\u00f2 il nuova congregazione il 12 marzo 1927.\nLa Societ\u00e0 San Paolo ricevette il pontificio decreto di lode il 10 maggio 1941 e venne approvata definitivamente da papa Pio XII il 27 giugno 1949.\nLa famiglia paolina.\nIl progetto originale del fondatore di creare un'unica congregazione che riunisse religiosi e religiose dovette essere abbandonato perch\u00e9 contrario alle norme canoniche. Il ramo femminile delle Figlie di San Paolo venne approvato come istituto autonomo dal vescovo di Alba nel 1929 e nel 1945 le religiose dedite al servizio domestico e all'adorazione andarono a costituire la nuova congregazione delle Pie Discepole del Divin Maestro.\nNel 1936 Alberione diede inizio anche alle Pastorelle, un ramo di suore impegnate nell'apostolato diretto (pastorale parrocchiale e diocesana), che venne eretto in congregazione autonoma nel 1953, e nel 1957 diede inizio a una congregazione per il lavoro in favore delle vocazioni (le Apostoline, erette in istituto di diritto diocesano nel 1993).\nDopo il 1955 Alberione diede inizio ad alcuni istituti secolari aggregati alla Societ\u00e0 San Paolo: l'istituto Ges\u00f9 Sacerdote, per i sacerdoti consacrati, l'istituto laicale maschile San Gabriele Arcangelo e quello femminile Maria Santissima Annunziata; per gli sposati esiste l'istituto Santa Famiglia, approvato nel 1993; i cooperatori costituiscono una sorta di terz'ordine e si dividono tra quanti si legano alla Societ\u00e0 emettendo una formale promessa e tra semplici sostenitori delle opere paoline.\nTutti gli istituti nati dal carisma di Giacomo Alberione sono autonomi e indipendenti, ma condividono il riferimento all'apostolo Paolo e la devozione a Ges\u00f9 Divin Maestro; la Societ\u00e0 San Paolo ha il ruolo di \"altrice\", cio\u00e8 di guida e sostegno morale e spirituale.\nSpiritualit\u00e0.\nLa spiritualit\u00e0 della Societ\u00e0 San Paolo \u00e8 incentrata sulle figure dell'apostolo Paolo e di Ges\u00f9 Cristo, \"Via, Verit\u00e0 e Vita\", invocato come \"Divin Maestro\". Nel progetto originale del fondatore era presente anche un riferimento a sant'Ignazio di Loyola, che cadde presto.\nLa spiritualit\u00e0 paolina \u00e8 sintetizzata anche dallo stemma originario, che recava un'Ostia, un libro aperto (che allude all'attivit\u00e0 editoriale dei paolini) e una spada (attributo di san Paolo); nel cartiglio venne inserita la scritta ALBA, sia in omaggio alla citt\u00e0 di Alba, antica sede vescovile del Piemonte in cui ebbe origine la famiglia religiosa, sia come riferimento agli evangelisti (le lettere che formano la parola Alba sono le iniziali dei loro simboli: \"Angelus\", \"Leo\", \"Bos\", \"Aquila\").\nGiacomo Alberione \u00e8 stato proclamato beato da papa Giovanni Paolo II in piazza San Pietro a Roma il 27 aprile 2003; il 22 ottobre 1989 era stato elevato all'onore degli altari il primo paolino, Giaccardo.\nAttivit\u00e0 e diffusione.\nI paolini si dedicano alla diffusione del messaggio cristiano mediante i mezzi di comunicazione di massa: gestiscono case editrici (libri e periodici) come le Edizioni San Paolo, centri di produzione e stazioni radio-televisive, centri di distribuzione, librerie e negozi di video e dischi.\nSono presenti in Europa (Francia, Irlanda, Italia, Polonia, Portogallo, Regno Unito, Spagna), nelle Americhe (Argentina, Brasile, Canada, Colombia, Ecuador, Messico, Panama, Venezuela), in Asia (Corea del Sud, Filippine, Giappone, India), in Africa (Repubblica Democratica del Congo, Nigeria) e in Australia; la sede generalizia \u00e8 presso la basilica di Santa Maria Regina degli Apostoli alla Montagnola, in via Alessandro Severo a Roma.\nAl 31 dicembre 2008 la congregazione contava 108 case e 1.024 religiosi, 553 dei quali sacerdoti."}
{"id": "1176038", "revid": "229617", "url": "https://it.wikipedia.org/wiki?curid=1176038", "title": "Societ\u00e0 San Paolo Apostolo", "text": ""}
{"id": "1176039", "revid": "289247", "url": "https://it.wikipedia.org/wiki?curid=1176039", "title": "Winterthur FC Barcellona", "text": ""}
{"id": "1176040", "revid": "289247", "url": "https://it.wikipedia.org/wiki?curid=1176040", "title": "Winterthur FC Barcelona", "text": ""}
{"id": "1176043", "revid": "287204", "url": "https://it.wikipedia.org/wiki?curid=1176043", "title": "Raiffeisen (banca)", "text": ""}
{"id": "1176045", "revid": "132266", "url": "https://it.wikipedia.org/wiki?curid=1176045", "title": "VLS Sylver", "text": "Il Sylver \u00e8 un tipo di sistema lanciamissili a lancio verticale per missili progettato e sviluppato dall'industria francese Naval Group.\nIl \"Sylver\" trova posto nelle portaerei \"Charles de Gaulle\" e \"Cavour\" e nelle nuove unit\u00e0 italo/francesi \"Orizzonte\" e FREMM per il lancio di missili MBDA Aster15/30. Il sistema accoppiato ai missili Aster 30 \u00e8 una componente fondamentale del sistema antiaereo PAAMS. Tra i sistemi a lancio verticale il Sylver \u00e8 quello che ha la pi\u00f9 alta cadenza di tiro, potendo lanciate fino ad 8 missili al secondo ed \u00e8 in grado di effettuare il lancio di un missile in soli 150 millisecondi.\nIl lanciatore ha diverse versioni ognuna distinta dall'altra per l'altezza:\nLa sigla numerica si riferisce alla lunghezza del missile in decimetri. Per esempio la sigla \"A-70\" indica una lunghezza di 7 metri.\nIl \"Sylver\" \u00e8 costituito da un modulo di 8 celle che occupa circa 6 metri quadrati.\nSchema dei modelli.\n "}
{"id": "1176047", "revid": "108682", "url": "https://it.wikipedia.org/wiki?curid=1176047", "title": "Oral Fixation World Tour 2006/2007", "text": ""}
{"id": "1176048", "revid": "287204", "url": "https://it.wikipedia.org/wiki?curid=1176048", "title": "Oral Fixation Tour", "text": "Oral Fixation Tour, in spagnolo \"Tour Fijacion oral\", \u00e8 il quarto tour intercontinentale della cantante colombiana Shakira a supporto del doppio album \"Fijaci\u00f3n oral vol. 1\" ed \"Oral Fixation Vol. 2\".\n\u00c8 stato il quindicesimo tour del 2006 in termini di vendite, guadagnando 38 milioni di dollari (escluse le vendite degli spettacoli del 2007, in cui Shakira tenne 44 show). In totale il tour ha guadagnato 100 milioni di dollari.\nStoria del tour.\nIl tour \u00e8 iniziato in Europa il 14 giugno 2006 a Saragozza, facendo tappa in dieci diverse citt\u00e0 spagnole e in Croazia, Romania e Grecia.\nLa leg nordamericana \u00e8 cominciata il 9 agosto 2006 al Don Haskins Center di El Paso, Texas, con diverse tappe negli Stati Uniti e una a Toronto, Canada.\nIl 30 settembre inizi\u00f2 la leg in America latina a Citt\u00e0 del Messico. Prima della fine di questa leg, Shakira ritorn\u00f2 a Miami all'inizio di dicembre 2006 per tre concerti all'American Airlines Arena, in cui si tennero anche le riprese per il futuro DVD del concerto.\nIl 25 gennaio 2007 inizi\u00f2 a Amburgo, Germania, la seconda leg europea del tour, che tocc\u00f2 nove citt\u00e0; il tour festeggi\u00f2 i 100 show quando Shakira si esib\u00ec alla O2 Arena di Londra il 18 marzo 2007.\nIl 3 febbraio 2007, un giorno dopo il suo trentesimo compleanno, Shakira si sarebbe dovuta esibire nei Paesi Bassi; mentre uno stadio di 39,000 persone l'attendeva, fu annunciato dal suo staff che lo show sarebbe stato rinviato al 17 marzo: Shakira era ammalata e le fu raccomandato di far riposare la sua voce. Shakira consegn\u00f2 al suo manager la seguente lettera indirizzata ai fan:\n\u00abMi dispiace molto di non potermi esibire stasera. I Paesi Bassi sono uno dei miei paesi preferiti e volevo fare questo spettacolo da molto tempo. Prometto che a Marzo vi dar\u00f2 il concerto che meritate. Grazie per la comprensione. Con tutto il mio amore, Shakira.\u00bb\nIl giorno seguente, Shakira cancell\u00f2 anche gli show in Germania del 5 e 6 febbraio, riprogrammandoli per marzo e aprile.\nDopo essersi ripresa dalla bronchite che l'aveva colpita e dopo essersi esibita ai Grammy Awards del 2007, Shakira riprese il tour il 16 febbraio a Parigi.\nLo show del 19 febbraio a Monaco di Baviera fu ripreso da una webcam per permettere ai fan di guardare lo show gratis da casa.\nNel maggio del 2007, Shakira torn\u00f2 in Messico per dare inizio all'ultima leg del tour. 60,000 fan seguirono il concerto del 13 maggio a Citt\u00e0 del Messico; tra questi il presidente messicano Felipe Calder\u00f3n con la moglie e la figlia. Nella citt\u00e0 fu aggiunta una decima data, unico concerto gratuito del tour, a cui hanno assistino 210,000 persone."}
{"id": "1176049", "revid": "599013", "url": "https://it.wikipedia.org/wiki?curid=1176049", "title": "Chierici regolari del buon Ges\u00f9", "text": "I chierici regolari del Buon Ges\u00f9 sono un antico ordine religioso, sorto nel 1526. Non conobbero mai uno sviluppo rilevante e vennero soppressi nel 1651.\nStoria.\nLe origini dell'ordine risalgono a una confraternita fondata a nel 1504 a Ravenna, composta da chierici e da laici e dotata di regola propria (redatta dal canonico lateranense Serafino da Fermo): il prete Leone, figlio di una appartenente alla fraternit\u00e0, riusc\u00ec a convertire il giovane Gerolamo Maluselli, fino ad allora dedito alla vita mondana, il quale divenne sacerdote e, assieme a Leone e ad altri compagni, nel 1526 fond\u00f2 una nuova congregazione, detta del Buon Ges\u00f9.\nPapa Paolo III approv\u00f2 l'istituto nel 1538 e papa Giulio III, nel 1551, lo elev\u00f2 a ordine religioso.\nI chierici del Buon Ges\u00f9 fondarono case a Ravenna, Roma e Firenze, ma non godettero mai di una notevole diffusione, tanto che vennero soppressi da papa Innocenzo X il 22 giugno 1651."}
{"id": "1176050", "revid": "767487", "url": "https://it.wikipedia.org/wiki?curid=1176050", "title": "Intrigo a Parigi", "text": "Intrigo a Parigi (\"Monsieur\") \u00e8 un film del 1964 diretto da Jean-Paul Le Chanois.\nTrama.\nIl banchiere Ren\u00e9 Duch\u00eane, dopo la scomparsa della giovane moglie in un incidente stradale, tenta di suicidarsi gettandosi nella Senna. A farlo desistere \u00e8 la giovane Suzanne, sua ex cameriera, finita sul marciapiede, la quale gli rivela il tradimento della defunta moglie. La ragazza lo ospita a casa sua per la notte. Ren\u00e9 decide allora di recuperare parte delle sue sostanze, contenute nella cassaforte della sua casa, dove abitano anche i suoi \"amorevoli\" suoceri, ansiosi di ereditare al pi\u00f9 presto tutti i suoi averi. Poco dopo, desiderosi entrambi di cambiare vita e di allontanarsi da Parigi, Ren\u00e9 e Susanne si fingono padre e figlia e si fanno assumere come maggiordomo e cameriera dalla ricca e strampalata famiglia Bernadac (marito, moglie, due figli e la suocera), riuscendo a cambiare in meglio anche la vita di questi."}
{"id": "1176053", "revid": "254401", "url": "https://it.wikipedia.org/wiki?curid=1176053", "title": "Bastardo (Giano dell'Umbria)", "text": "Bastardo \u00e8 una frazione del comune di Giano dell'Umbria (PG).\nLa frazione (290 ) si \u00e8 sviluppata soprattutto nel dopoguerra, ed ora rappresenta la zona pi\u00f9 abitata ed industrializzata dell'intero territorio comunale (secondo i dati Istat, censimento 2015, conta 3383 residenti).\nEtimologia.\nIl nome originale \u00e8 \"Osteria del Bastardo\" e fu un'antica stazione di posta lungo la via Flaminia. Negli anni '20 \u00e8 stato abbreviato nella curiosa forma odierna. Gi\u00e0 nel 1933, comunque, si cominci\u00f2 a sentire l'esigenza di modificare il nome del paese: tra quelli proposti, anche in anni successivi, Villa Romana, Termoelettropoli o Lignilia. Nessuno di questi tentativi \u00e8 andato a buon fine.\nEconomia e manifestazioni.\nIl territorio \u00e8 ricco di appezzamenti di olivi, per la produzione di un pregiato olio. Vi si trovano anche alcune aziende per la produzione dell'olio d'oliva, come ad esempio la Farchioni.\nLa zona \u00e8 nota anche per la presenza della centrale termoelettrica \"Pietro Vannucci\", di propriet\u00e0 del gruppo Enel, nel territorio prospiciente Gualdo Cattaneo. Essa \u00e8 costituita da due sezioni a vapore da 75 MW, alimentate da carbone e olio combustibile ed entrate in servizio nel 1967. L'impianto \u00e8 stato dismesso dal 1 gennaio 2019 nell'ambito delle politiche paneuropee di abbandono degli impianti pi\u00f9 inquinanti in termini di emissioni di gas serra. Il raffreddamento dell'impianto avveniva con torri, che per\u00f2 non usavano acqua proveniente da sorgenti fredde."}
{"id": "1176058", "revid": "767487", "url": "https://it.wikipedia.org/wiki?curid=1176058", "title": "Citrix Presentation Server", "text": "In informatica Citrix Presentation Server (in passato conosciuto come Citrix MetaFrame Server) \u00e8 un hardware o software dedicato alle tecniche di accesso remoto ad applicazioni centralizzate. Il prodotto si basa sulla pubblicazione della parte client di applicazioni che avviene sotto forma di desktop contenente varie icone, una per applicazione consentendo agli utenti di collegarsi, tramite intranet, Internet o altra tipologia di connessione alle applicazioni disponibili sui server centrali consentendo di escludere la necessit\u00e0 di installare la parte client nella stazione di lavoro dell'utente finale.\nDescrizione.\nUn vantaggio della pubblicazione di applicazioni del tipo \"Presentation Server\" \u00e8 la possibilit\u00e0 per gli utenti di connettersi a queste applicazioni da casa propria, dagli internet point degli aeroporti, da smartphone e da altri dispositivi fuori dalla propria rete aziendale.\nDa una prospettiva dell'utente finale, in base alle autorizzazioni loro concesse dall'amministratore di rete, possono collegarsi ai servizi della propria rete aziendale da, per esempio, un access point dell'aeroporto, e fruire di tutte le applicazioni di cui dispongono tutti i giorni al lavoro, incluse i servizi di e-mail e qualunque applicazione interna che accetti i protocolli di comunicazione erogati da Citrix; Dalla prospettiva dell'amministratore di rete vi \u00e8 tra le altre cose la possibilit\u00e0 di garantire un accesso da un internet point in un modo pi\u00f9 controllato.\nL'avvento di tale concetto software \u00e8 una notevole evoluzione di quanto in passato facevano i sistemi mainframe/terminale, dove un potente computer centrale faceva la maggior parte del lavoro di elaborazione e quelli pi\u00f9 piccoli, macchine molto meno potenti, fornivano l'interfaccia per l'utente.\nAlcune istituzioni accademiche e grosse multinazionali ricorrono alla tecnica dei \"Presentation Server\" per fornire ai loro studenti e/o dipendenti la facolt\u00e0 di accesso remoto alle applicazioni installate sui server dell'universit\u00e0 e aziendali."}
{"id": "1176060", "revid": "287204", "url": "https://it.wikipedia.org/wiki?curid=1176060", "title": "Missionari oblati di Maria Immacolata", "text": "I Missionari oblati di Maria Immacolata (in latino \"Congregatio Missionariorum Oblatorum B. M. V. Immaculatae\") sono un istituto religioso maschile di diritto pontificio: i membri di questa congregazione clericale pospongono al loro nome la sigla O.M.I.\nLa congregazione fu fondata il 25 gennaio 1816 ad Aix-en-Provence da Eug\u00e8ne de Mazenod per la predicazione delle missioni alla popolazione delle campagne: approvata da papa Leone XII il 21 marzo 1826, si diffuse rapidamente in Canada, Ceylon e Sudafrica.\nOltre che alle missioni popolari ed estere, i religiosi della congregazione si dedicano all'istruzione e alla formazione dei sacerdoti.\nStoria.\nOrigini.\nLa congregazione venne fondata da Eug\u00e8ne de Mazenod (1782-1861): di nobile famiglia, dovette abbandonare la Francia allo scoppio della Rivoluzione; studi\u00f2 presso i barnabiti a Torino e a Venezia entr\u00f2 in contatto con Bartolo Zinelli, della Societ\u00e0 della Fede di Ges\u00f9, che esercit\u00f2 una notevole influenza sulla sua formazione. Tornato in patria, entr\u00f2 nel seminario di San Sulpizio e venne ordinato sacerdote nel 1811.\nPer far fronte alla scristianizzazione e all'abbandono della pratica religiosa nelle aree rurali della Provenza, Eug\u00e8ne de Mazenod e alcuni compagni (Fran\u00e7ois de Paule Henry Tempier, Joseph Hippolyte Guibert, Carlo Domenico Albini) organizzarono una compagnia di sacerdoti per la predicazione delle missioni popolari nelle campagne. La fondazione ebbe luogo ad Aix-en-Provence il 25 gennaio 1816. Per l'organizzazione delle missioni i preti presero a modello quelle dei redentoristi di sant'Alfonso Maria de' Liguori e, per rendere pi\u00f9 efficace la loro predicazione, ricorrevano all'utilizzo del dialetto provenzale.\nSviluppi della congregazione.\nInizialmente i sacerdoti costituivano una compagnia di preti senza voti, come gli oratoriani, ma nel 1818 i membri della societ\u00e0 presero i voti di obbedienza e castit\u00e0 e nel 1821 quello di povert\u00e0, dando un carattere religioso alla loro congregazione.\nNel 1823 Fortun\u00e9-Charles de Mazenod, zio di Eug\u00e8ne e vescovo di Marsiglia, affid\u00f2 al nipote e ai suoi sacerdoti le missioni nella sua diocesi. La congregazione, detta in origine \"Societ\u00e0 missionaria di Provenza\", nel 1825 prese il nome di \"Missionari di San Carlo\" e venne approvata da papa Leone XII il 21 marzo 1826 come \"Oblati di Maria Immacolata\".\nNel capitolo del 1831 gli Oblati di Maria Immacolata decisero di aggiungere alle finalit\u00e0 dell'istituto le missioni estere, la direzione dei santuari mariani (era stato loro affidato il santuario di Nostra Signora del Laus, in Savoia), l'insegnamento nei seminari: papa Pio IX approv\u00f2 l'ampliamento delle aree d'intervento il 20 marzo 1851.\nEspansione missionaria.\nNel 1841, su invito del vescovo di Montr\u00e9al Ignace Bourget, i primi missionari Oblati di Maria Immacolata raggiunsero il Canada: i religiosi si dedicarono all'apostolato presso gli indiani e gli eschimesi e fondarono a Bytown il collegio che poi diede origine all'universit\u00e0 di Ottawa (diretta dagli oblati fino al 1966).\nDal Canada nel 1847 gli oblati estesero il loro apostolato all'Oregon e nello stesso anno vennero chiamati dal vescovo Orazio Bettacchini in Ceylon, dove diedero un grosso contributo alla formazione del clero locale. Nel 1852 la Santa Sede affid\u00f2 alla congregazione il vicariato apostolico di Natal, in Sudafrica.\nSpiritualit\u00e0.\nIl fondatore \u00e8 stato proclamato santo da papa Giovanni Paolo II il 3 dicembre 1995.\nLa spiritualit\u00e0 della congregazione si inserisce nel solco della scuola francese e sulpiziana ma con forti elementi originali, mutuati soprattutto da sant'Alfonso Maria de' Liguori.\nGoverno.\nLa congregazione \u00e8 retta da un superiore generale (oggi Louis Lougen, di nazionalit\u00e0 americana) eletto dal capitolo generale con un mandato di sei anni e rieleggibile una sola volta; il superiore \u00e8 coadiuvato da due assistenti generali e da alcuni consiglieri generali (uno in rappresentanza di ciascuna delle regioni in cui \u00e8 organizzata la congregazione).\nLa sede generalizia \u00e8 in via Aurelia a Roma.\nAttivit\u00e0 e diffusione.\nGli Oblati di Maria Immacolata si dedicano alla predicazione delle missioni nelle parrocchie rurali, alle missioni \"ad gentes\", alla direzione di seminari e all'educazione della giovent\u00f9.\nSono presenti in Europa (Austria, Belgio, Bielorussia, Repubblica Ceca, Danimarca, Francia, Germania, Irlanda, Italia, Lussemburgo, Paesi Bassi, Norvegia, Polonia, Regno Unito, Romania, Spagna, Svezia, Svizzera, Ucraina), in Africa (Angola, Botswana, Camerun, Repubblica Democratica del Congo, Kenya, Lesotho, Madagascar, Namibia, Nigeria, Senegal, Sudafrica, Zambia, Zimbabwe), nelle Americhe (Argentina, Bolivia, Brasile, Canada, Cile, Colombia, Cuba, Guatemala, Guyana francese, Haiti, Messico, Paraguay, Per\u00f9, Porto Rico, Stati Uniti d'America, Suriname, Uruguay, Venezuela), in Asia (Bangladesh, Cina, Corea del Sud, Filippine, Giappone, India, Indonesia, Laos, Pakistan, Sri Lanka, Thailandia, Turkmenistan, Vietnam) e in Oceania (Australia, Nuova Zelanda, Polinesia Francese).\nAl 31 dicembre 2014 la congregazione contava 3.992 religiosi, 2.985 dei quali sacerdoti, in 979 case."}
{"id": "1176061", "revid": "1745361", "url": "https://it.wikipedia.org/wiki?curid=1176061", "title": "Demo Morselli", "text": "\u00c8 conosciuto principalmente come leader della Demo Big Band Orchestra composta da una ventina di elementi, che ha fatto parte del cast dei programmi di successo quali \"Buona Domenica\" e \"Maurizio Costanzo Show\" entrambi su Canale 5.\nBiografia.\nOriginario di Rolo, piccolo paese della bassa emiliana, \u00e8 diplomato al Conservatorio Girolamo Frescobaldi di Ferrara. \nFiglio di una famiglia di trombettisti (padre, zii, cugini), subito dopo il Conservatorio, Morselli si \u00e8 dedicato prevalentemente alla musica classica, lavorando nei pi\u00f9 importanti teatri italiani per quindici anni tra cui La Scala di Milano, per passare poi al jazz e alla musica pop. \nTra il 1985 e il 1986 suona nell'orchestra di Ray Charles (\"a lui piaceva stare con noi musicisti, sentire il nostro inglese maccheronico e bere whiskey\").\nNel 1986 \u00e8 nel tour-spettacolo dei Pooh, \"Giorni infiniti Live Tour\", con giochi di luci e palco girevole: in un numero di Epoca che promuove il tour, Morselli viene presentato come la prima tromba della Scala.\nSuo l'assolo di tromba in \"Ho messo via\" di Luciano Ligabue contenuta nell'album \"Sopravvissuti e sopravviventi\".\nNel 1992 affronta un tour con Eugenio Finardi che lo porter\u00e0 a contatto con musicisti quali Faso, Christian Meyer, Vittorio Cosma, Amedeo Bianchi, Fabrizio Consoli e Francesco Saverio Porciello. Assieme ad alcuni di loro fonda la Biba Band, band che interpreta cover del repertorio di Weather Report, Joe Zawinul e Jaco Pastorius.\nNel 1993 produce l'album \"Era Vulgaris\" della band Bluesmobile; partecipa all'album \"Il Vento Matteo\" di Paola Massari.\nSi occupa dell'arrangemento dei brani \"Il ballerino\" (1994) e \"Umano\" (1997) per Jovanotti. \nNel 1995 suona nell'album \"Naco\" di Giuseppe \u201cNaco\u201d Buonaccorso (\u20201996).\nDall'edizione 1996/1997 (con Fiorello) al 2002 \u00e8 nel cast televisivo di Buona Domenica su Canale 5, accompagnato dalla Demo Big Band Orchestra.\nNel 1997 ; cura le musiche di Lucignolo (1999).\nHa partecipato anche ai film \"Body Guards - Guardie del corpo\", regia di Neri Parenti nel 2000, mentre suona con la sua band \"Spank\" e \"My Mambo\", e \"Vita Smeralda\", regia di Jerry Cal\u00e0 nel 2006, nel ruolo di s\u00e9 stesso.\n\u00c8 nel cast del programma televisivo Tutte le mattine, condotto da Maurizio Costanzo, per due edizioni (2004/2006).\nNel 2008 lascia Mediaset per andare a lavorare in Rai, dove partecipa a \"Quelli che il calcio\" su Rai 2. Ha partecipato con la sua orchestra pure a Dimmi la verit\u00e0 (con Monica Hill), \"Chi fermer\u00e0 la musica\", programma musicale di Rai Uno condotto da Pupo, ed alla Partita del cuore 2008.\nNel 2009 e nel 2010 \u00e8 stato arrangiatore e direttore d'orchestra per la Rai alla 52\u00aa e 53\u00aa edizione del Festival di Castrocaro, condotte da Elisa Isoardi e Fabrizio Frizzi.\nNel maggio 2011 ha diretto l'orchestra nel programma tv I love Italy di Rai 2.\nPer il teatro progetta (2012) il musical \"Elephant Man\" con il regista Tato Russo - la storia di Joseph Merrick, divenuto famoso in epoca vittoriana per la sua estrema deformit\u00e0 - realizzato interamente con proprie composizioni originali e sotto la sua direzione; successivamente, l'allestimento \u00e8 stato accontonato in assenza di una produzione.\nNell'estate del 2017 gira l'Italia con \"Hit Parade Tour 2017\" assieme a Marcello Cirillo.\nDal 24 settembre 2012 partecipa al programma \"I fatti vostri\" su Rai 2 come direttore d'orchestra, da sette edizioni consecutive.\nPer impegni professionali, Morselli ha preso parte all'edizione 2017/2018 della trasmissione \"I fatti vostri\" dal 1\u00ba novembre 2017.\nDal 23 marzo 2020, lui e la sua band non sono pi\u00f9 presenti nel programma, a causa del Coronavirus \nVita privata.\n\u00c8 sposato con Lucia Montella, sua manager."}
{"id": "1176062", "revid": "235890", "url": "https://it.wikipedia.org/wiki?curid=1176062", "title": "ZFC", "text": ""}
{"id": "1176068", "revid": "60251", "url": "https://it.wikipedia.org/wiki?curid=1176068", "title": "Rosa Jervolino", "text": ""}
{"id": "1176069", "revid": "112432646", "url": "https://it.wikipedia.org/wiki?curid=1176069", "title": "BOOM! (Gemelli DiVersi)", "text": "BOOM! \u00e8 il quinto album in studio dei Gemelli DiVersi, pubblicato l'8 giugno 2007."}
{"id": "1176070", "revid": "3115", "url": "https://it.wikipedia.org/wiki?curid=1176070", "title": "Giuseppe Brancale", "text": "\u00c8 stato autore di quattro romanzi, due editi, gli altri usciti postumi, e di alcuni racconti, tutti ambientati in Basilicata, nella Valle dell'Agri, e anche di un saggio sulla questione meridionale. Il tema fondamentale \u00e8 quello del ritorno (nei luoghi, sulla memoria, sulla storia) intrecciato alla dimensione della speranza.\nI lavori lasciati da Brancale, quattro romanzi e una raccolta di racconti, pur essendo autonomi l'uno dall'altro, di fatto coprono la storia di due secoli: \u2018800 e \u2018900, con una puntata nella guerra sociale (91-88 a.C.) tra Romani e popoli italici in \"Echi nella valle\", pubblicato nel 1972 (Ed. Pellegrini; ristampa ed. Teorema) e diffuso nel 1973: le vicende di Marco Laviano e Andrea Salinatore, discendenti di una stessa famiglia, in epoche diverse ma con la stessa ricerca che li condurr\u00e0, misteriosamente, dopo secoli, l'uno davanti all'altro. Per il libro il pittore Carlo Levi disegna il bozzetto di copertina. \"Echi nella valle\", inoltre, ottiene il Premio della Presidenza del Consiglio dei ministri.\nCarlo Levi gli scriver\u00e0: \u201cNel tuo libro hai saputo fondere mirabilmente l'antico col moderno, per una vicenda che mi ha commosso e fatto meditare. E mirabilmente hai saputo mettere a fuoco sentimenti e problemi della tua gente, della nostra gente, alla quale \u00e8 rivolto sempre il mio pensiero\u201d.\nDel 1977 \u00e8 \"Lettere a Michele\" (Ed. Grafistampa). Il romanzo, dedicato al medico Michele Di Gese, rappresenta un testamento spirituale dello scrittore. In forma di lettere, l'autore cerca di raccontare all'amico, prima di un'annunciata partenza, quello che accade nel suo presente e l'incontro con il cantastorie Gargan\u00e9, che \u00e8 apparso, un giorno, nei pressi della radura a cantare e raccontare la storia del mondo.\nDal 2007 \u00e8 stata edita da Polistampa l'opera omnia, a cura di Luca Nannipieri e del Centro Studi umanistici dell'Abbazia di San Savino: \"Il rinnegato\" (2007), \"Echi nella valle\" (2010), \"Fantasmi che tornano\" (2011), \"Lettere a Michele e altri racconti\" (2012).\nLe copertine sono del pittore Giampaolo Talani.\nVita e opere.\nGiuseppe Brancale nasce l'8 gennaio 1925 a Sant'Arcangelo, in provincia di Potenza. \u00c8 un ragazzo vivace, nato in una famiglia di artigiani e vuole studiare piuttosto che continuare l'attivit\u00e0 di famiglia. All'et\u00e0 di 15 anni decide di arruolarsi nella Marina Militare, a Napoli, in modo da mantenersi agli studi. Scoppia la seconda guerra mondiale e Giuseppe si ritrova presto imbarcato come radiotelegrafista.\nAl termine della guerra, dopo un periodo di studi a Firenze, Bologna e Taranto, torna in Basilicata. A Firenze, dopo aver letto \"Cristo si \u00e8 fermato ad Eboli\" di Carlo Levi, aveva scritto la prima versione del romanzo \"Il rinnegato\", ma con il titolo \"Avanti, Cristo\". Comincia a insegnare nelle scuole elementari. In Basilicata conosce Carlo Levi e Rocco Scotellaro \nNel 1954 pubblica un libro di poesie che considerer\u00e0 pi\u00f9 avanti \u201cun errore di giovent\u00f9\u201d, tuttavia utile per desumere alcune notizie biografiche. Si esercita continuamente nella scrittura narrativa, sviluppando uno spiccato interesse per la ricerca storica.\nGiuseppe Brancale partecipa anche alle lotte sociali legate alla questione meridionale.\nGli anni sessanta sono la camera di gestazione in cui vengono concepiti quasi tutti gli spunti narrativi che Brancale porter\u00e0 a maturazione negli anni settanta (compreso \"Il rinnegato\", cominciato a Firenze nel secondo dopoguerra come \"Avanti, Cristo\"), quando la voglia di scrivere diventer\u00e0 prevalente. In questi anni Brancale incontra nuovamente e pi\u00f9 volte Carlo Levi, in particolare a Roma nel 1969, nell'agosto del '71 e nel gennaio del '72.\nPubblica con l'editore Pellegrini di Cosenza il romanzo \"Echi nella valle\" (1972), per il quale Carlo Levi realizza la copertina.\nStringe amicizia con Pierangelo Soldini (1910-1974), giornalista, critico letterario e scrittore, vincitore tra l'altro, nel 1957, del Premio Bagutta .\nNel 1973 si trasferisce con la famiglia a Firenze. In quest'anno viene diffuso 'Echi nella valle', registrato tipograficamente nel 1972. Il libro ottiene il Premio di Cultura della Presidenza del Consiglio dei ministri nel 1974. \nNe uscir\u00e0 anche un'edizione per le scuole (per i tipi di \"Teorema\", Firenze, 1975). \nRiesce a condurre in porto un progetto narrativo e a pubblicare un ulteriore romanzo, \"Lettere a Michele\", nel giugno 1977. Si ammala gravemente nel 1978.\nMette mano nuovamente al dattiloscritto di un altro romanzo, \"Fantasmi che tornano\". Muore il 15 maggio del 1979.\nIl Presidente del \"Premio Firenze\" Enrico Nistri gli ha assegnato un riconoscimento speciale alla memoria nel dicembre 2010.\nIl Premio Letterario Basilicata, con il Presidente Santino Bonsera, gli ha dedicato un confronto nella \"Cappella dei Celestini\" di Potenza il 10 dicembre 2010 . In questa occasioni sono state esposte insieme le tre opere realizzate da Carlo Levi per \"Echi nella valle\".\nIn \"Fantasmi che tornano\", uscito postumo, narra gli eventi che portarono all'unit\u00e0 d'Italia dal punto di vista delle popolazioni della propria regione, i cui sentimenti nei confronti del cambiamento in atto erano contrastanti.\n\"Brancale - ha sottolineato lo scrittore e giornalista Mimmo Sammartino (sue opere sono editate da Sellerio) - si muove in un solco che \u00e8 stato tracciato da eminenti intellettuali e uomini di cultura e di arte, come Carlo Levi e Pierangelo Soldini. Ma la sua ricerca e, al di l\u00e0 di ogni altra considerazione, resta una dichiarazione di amore per la propria terra. Anche quando la sorte o la disperazione ti portano altrove. Anche quando la storia raccontata \u00e8 una storia di uomini destinati a una ineluttabile sconfitta. Prima del 'come va a finire', resta la coscienza acquisita. Resta la parola che 'dice' quella storia taciuta. E, nel dirla, le restituisce dignit\u00e0 e ragione\" .\nDal \"Rinnegato\" nel 2017 \u00e8 stato tratto il film \"Le terre rosse\", realizzato da Giovanni Brancale. Il film, presentato in anteprima al teatro della Compagnia a Firenze e in lizza al Jagran Film Festival, in India, e al Napoli Film Festival, \u00e8 stato premiato, a Los Angeles, come miglior film drammatico nell\u2019Hollywood International Moving Pictures Film Festival."}
{"id": "1176071", "revid": "1784938", "url": "https://it.wikipedia.org/wiki?curid=1176071", "title": "Legge sul sacrilegio", "text": "La legge anti-sacrilegio (1825 - 1830) fu un provvedimento legislativo francese, volto a reprimere la blasfemia ed il sacrilegio, approvata nel gennaio 1825, sotto il regno di Carlo X. Fortemente voluta dalla maggioranza \"ultra\" del primo ministro de Vill\u00e8le, nel corso di un lungo ed appassionato dibattito parlamentare, essa fu approvata con la specificazione che il reo doveva agire \"volontariamente, pubblicamente e spinto da odio o disprezzo nei confronti della religione\". Tale specificazione rese per\u00f2 la legge praticamente inapplicabile, tanto da non trovare applicazione, salvo che in un'unica occasione. Rimase un appiglio per l'opposizione liberal-radicale e fu tra le prime leggi ad essere abrogate nei mesi iniziali del regno di Luigi Filippo.\nLa proposta di legge.\nNell'aprile 1824, negli ultimi mesi del regno di Luigi XVIII, l'\"ultra-royalist conte de Vill\u00e8le present\u00f2 alla Camera dei deputati una prima bozza della proposta di legge. Il conte, in carica sin dal 14 dicembre 1821, aveva rinforzato la propria maggioranza parlamentare (allora eletta per una legislatura di sette anni) con le elezioni del dicembre 1823, che videro un trionfo del partito \"ultra\", sia per il successo francese nella spedizione di Spagna, sia per l'applicazione della legge del doppio voto. Tuttavia, la Camera dei pari (di nomina regia, sul modello della Camera dei lord inglese), rifiut\u00f2 di dare la propria approvazione alla legge e l'iter legislativo si arrest\u00f2.\nRipresa della proposta di legge.\nIl 16 settembre 1824 Luigi XVIII mor\u00ec e gli successe il fratello Carlo X, noto per un atteggiamento pi\u00f9 intransigente nei riguardi dell'opposizione radicale e liberale. Il de Vill\u00e8le decise cos\u00ec di profittare del mutato clima per riproporre il provvedimento, giustificandone l'urgenza a causa di un incremento nel Paese di atti sacrileghi (si parl\u00f2 di un'epidemia di furti di oggetti sacri nelle chiese).\nLa proposta di legge.\nL'iniziale proposta del conte de Vill\u00e8le prevedeva una graduazione delle pene:\nNel corso del dibattito parlamentare, l'ultima pena venne sostituita da una \u00ab onorabile ammenda \u00bb, che il condannato avrebbe dovuto espiare, prima di venire giustiziato.\nLa posizione del governo.\nIl conte de Peyronnet, ministro della giustizia del governo Vill\u00e8le, defin\u00ec il provvedimento come una \u00ab necessaria espiazione dopo cos\u00ec tanti anni di indifferenza ed empiet\u00e0 \u00bb. Fra i molti sostenitori, il conte de Breteuil dichiar\u00f2: \"perch\u00e9 le nostre leggi siano rispettate, fate che sia rispettata anzitutto la religione\", mentre il visconte de Bonald, grande filosofo controrivoluzionario, difese con sagacia di fronte all'assemblea il principio della pena capitale.\nLa posizione dell'opposizione.\nL'opposizione parlamentare era formata, primariamente, dai liberali cosiddetti \"dottrinari\". Brugi\u00e8re, Royer-Collard e Benjamin Constant sostennero che la legge creava una interpenetrazione fra la giustizia umana e la giustizia divina, mentre lo Stato avrebbe dovuto limitarsi a proteggere la libert\u00e0 delle religioni (un concetto alla base della cosiddetta \"laicit\u00e9\" francese).\nRoyer-Collard sostenne che \u00ab \"come la religione non \u00e8 di questo mondo, cos\u00ec la legge umana non \u00e8 del mondo invisibile: entrambi i mondi, che si toccano l'un l'altro, non debbono essere confusi: il loro limite reciproco \u00e8 la tomba\" \u00bb. Continuava dichiarando la legge contraria alla costituzione ed alla \"libert\u00e0 di pensiero\" e tale da imporre una specifica religione sulle altre.\nBenjamin Constant, ugonotto, sostenne che la propria religione gli proibiva di votare la legge, dal momento che la vera presenza del Cristo nelle ostie consacrate era cosa solo del Cattolicesimo. Il suo argomento principale era che o il reo credeva nel dogma ed allora era un \"insano\", ovvero non credeva nel dogma ed allora non sussiste il sacrilegio. Ed il soggetto pu\u00f2 essere punito solo come un \"perturbateur\" dell'ordine pubblico.\nIl progetto venne criticato anche da alcuni politici \"ultra\", ad esempio il conte de Languinais, che sosteneva come l'espressione \"deicidio\" fosse essa stessa una blasfemia e che, quindi, la legge non poteva \u00ab\"costituirsi giudice delle offese contro Dio\"\u00bb e dallo scrittore cattolico Fran\u00e7ois-Ren\u00e9 de Chateaubriand, ormai vicino ai liberali, che sosteneva che la religione dovesse essere pacificatrice anzich\u00e9 punitrice e vendicativa.\nLa sostanziale correzione di rotta del governo.\nCrimine pubblico e volontario.\nDi fronte a tali posizioni, il conte de Vill\u00e8le e il conte de Peyronnet accettarono una sostanziale correzione di rotta: la legge si sarebbe limitata ai sacrilegi commessi \"volontariamente e pubblicamente\". Per maggiore chiarezza il ministro della Giustizia stabil\u00ec un'analogia fra i sacrilegi puniti dalla legge e gli attentati al pudore (\"attentats \u00e0 la pudeur\"): nell'uno come nell'altro caso, il reo offende la morale pubblica unicamente commettendo un simile atto in pubblico, non in privato.\nNella sostanza questa modifica depotenziava completamente la legge in votazione, rispetto alla proposta originaria, provocando una forte critica da parte della destra pi\u00f9 attenta: il Lamennais, che pure aveva sostenuto la versione originale del provvedimento, al momento del voto pubblic\u00f2 un pamphlet nel quale contestava il de Vill\u00e8le radicalizzandone l'argomento: come pu\u00f2 un sacrilegio essere contro la religione, ma non contro Dio? Ci\u00f2 mirava a controbattere le obiezioni del Royer-Collard e del Constant.\nCrimine motivato da odio o disprezzo per la religione.\nNon solo, ma nella versione alla fine approvata il reo doveva agire, oltre che \"volontariamente e pubblicamente\", anche \"spinto da odio o disprezzo nei confronti della religione\". Ci\u00f2 limitava ancor pi\u00f9 l'applicabilit\u00e0 del provvedimento, che, da un punto di vista meramente legislativo, avrebbe potuto essere tranquillamente abbandonato.\nIl voto.\nSe non lo fu, ci\u00f2 ebbe a che fare unicamente con la volont\u00e0 del conte de Vill\u00e8le di non desistere dall'intento iniziale cedendo nei confronti degli avversari. D'altra parte la stampa d'opposizione continuava ad attaccare il governo, come se nulla fosse successo. Il progetto di legge venne approvato dalla \"Camera dei Pari\" con 127 voti favorevoli contro 96 contrari. Segu\u00ec la \"Camera dei Deputati\", con 210 voti favorevoli contro 95 contrari.\nConseguenze.\nBench\u00e9 reso sostanzialmente inapplicabile, l'opposizione liberale e radical-repubblicana tenne altissimo il livello della polemica, basando le proprie argomentazioni sulla circostanza che, per la prima volta, un \"reato contro il pubblico pudore\" veniva sanzionato con la pena di morte, profittando per gettare discredito sugli avversari della circostanza che alla Camera dei Pari avevano votato a favore anche tredici alti prelati, i quali risultarono decisivi quando vennero votati gli articoli concernenti la pena di morte.\nLa legge rimase in vigore sino alla fine del regno di Carlo X, che la considerava una propria bandiera, bench\u00e9, depotenziata com'era, essa non trov\u00f2 mai applicazione, salvo che in un'unica occasione e per un caso minore. La sua abrogazione costitu\u00ec una delle prime misure prese dalla cosiddetta \"monarchia di luglio\", dopo il colpo di mano e l'accettazione della corona da parte di Luigi Filippo."}
{"id": "1176072", "revid": "21880", "url": "https://it.wikipedia.org/wiki?curid=1176072", "title": "Lemming", "text": ""}
{"id": "1176077", "revid": "465036", "url": "https://it.wikipedia.org/wiki?curid=1176077", "title": "Opera Don Guanella", "text": ""}
{"id": "1176079", "revid": "465036", "url": "https://it.wikipedia.org/wiki?curid=1176079", "title": "Guanelliani", "text": ""}
{"id": "1176081", "revid": "287204", "url": "https://it.wikipedia.org/wiki?curid=1176081", "title": "Jurgen Stroop", "text": ""}
{"id": "1176084", "revid": "228587", "url": "https://it.wikipedia.org/wiki?curid=1176084", "title": "Rigaud", "text": ""}
{"id": "1176089", "revid": "1543377", "url": "https://it.wikipedia.org/wiki?curid=1176089", "title": "Santo prepuzio", "text": "Il Santo prepuzio \u00e8 una reliquia costituita dai presunti resti del prepuzio di Ges\u00f9, recisogli durante il rito della circoncisione; gli sono stati attribuiti eventi miracolosi e in vari momenti della storia, a volte anche contemporaneamente, varie citt\u00e0 in Europa ne hanno dichiarato il possesso.\nPossesso del Santo prepuzio.\nOriginariamente si riteneva che la reliquia fosse stata consegnata a papa Leone III il 25 dicembre 800 da Carlo Magno in occasione della sua incoronazione. L'imperatore l'avrebbe ricevuta da un angelo mentre pregava presso il Santo Sepolcro. Secondo un'altra versione il prepuzio sarebbe un dono di Irene di Bisanzio, ricevuto da Carlo Magno in occasione delle nozze. Leone III lo colloc\u00f2 nel \"Sancta Sanctorum\" della Basilica di San Giovanni in Laterano a Roma, assieme ad altre reliquie.\nA seconda della fonte, durante il Medioevo esistevano otto, dodici, quattordici, diciotto Santi prepuzi, posseduti in varie citt\u00e0 europee. Oltre a Roma il possesso del Santo prepuzio \u00e8 stato sostenuto da Santiago di Compostela, Coulombs nella diocesi di Chartres, dalle chiese di Besan\u00e7on, Metz, Hildesheim, Charroux, Conques, Langres, Anversa, F\u00e9camp, Puy-en-Velay, Calcata e Auvergne.\nUno dei pi\u00f9 famosi prepuzi era conservato dal 1100 ad Anversa. La reliquia era stata venduta al re Baldovino I di Gerusalemme nelle terre di Palestina nel corso della prima crociata. Prepuzio famoso e miracoloso poich\u00e9 durante una messa il vescovo di Cambrai vide uscire tre gocce di sangue che macchiarono i lini dell'altare. In onore di questo pezzetto di pelle e della tovaglia fu edificata una cappella e si indissero processioni; il prepuzio fu oggetto di culto e meta di pellegrinaggi. Nel 1426 venne fondata ad Anversa la \"van der heiliger Besnidenissen ons liefs Heeren Jhesu Cristi in onser liever Vrouwen Kercke t'Antwerpen\".\nSecondo una leggenda nel villaggio di Calcata (Viterbo) nel 1527 fu catturato un soldato dell'esercito dei Lanzichenecchi che aveva preso parte al sacco di Roma, riuscendo a depredare il \"Sancta Sanctorum\" di San Giovanni in Laterano. Imprigionato, nascose il reliquiario contenente il Santo prepuzio nella cella, dove sarebbe stato scoperto nel 1557. Da allora in quella chiesa si incominci\u00f2 a venerare la reliquia, concedendo ai pellegrini un'indulgenza di dieci anni.\nSecondo l'abbazia di Charroux Carlo Magno aveva donato il Santo prepuzio ai monaci. All'inizio del XII secolo fu portato in processione a Roma affinch\u00e9 Innocenzo III ne verificasse l'autenticit\u00e0, ma egli si rifiut\u00f2 di farlo. A un certo momento la reliquia and\u00f2 perduta e ricomparve nel 1856, quando un operaio che lavorava nell'abbazia dichiar\u00f2 di aver trovato il reliquiario nascosto in un muro. La riscoperta port\u00f2 a uno scontro teologico tra Calcata - che venerava il prepuzio da centinaia di anni - e Charroux.\nIl Santo prepuzio ha rivestito anche significati simbolici: per Caterina da Siena l'unione mistica con Cristo non era simboleggiata da un anello d'oro o d'argento, ma piuttosto dall'anello di carne del suo prepuzio.\nPratiche moderne.\nLa maggior parte dei Santi prepuzi fu perduta durante la riforma protestante e la rivoluzione francese.\nQuello di Calcata \u00e8 degno di menzione: il reliquiario che lo conteneva \u00e8 stato rubato da alcuni ladri prima di una processione nel 1983 dedicata alla festa della circoncisione, che viene celebrata il 1\u00ba gennaio di ogni anno (ottava del Natale). La tradizione ebbe fine quando alcuni ladri rubarono il contenitore ricoperto di gioielli e le reliquie. Non \u00e8 chiaro se qualche Santo prepuzio esista ancora. In un documentario del 1997 della televisione britannica Channel 4 il giornalista Miles Kington and\u00f2 in Italia alla ricerca del Santo prepuzio, ma non lo trov\u00f2."}
{"id": "1176092", "revid": "767487", "url": "https://it.wikipedia.org/wiki?curid=1176092", "title": "The One (film 2001)", "text": "The One \u00e8 un film del 2001 diretto da James Wong di genere azione/fantascienza, interpretato da Jet Li, Carla Gugino, Jason Statham e Delroy Lindo.\nTrama.\nGabriel Yulaw vive in un futuro fatto di dimensioni parallele, accessibili l'una dall'altra. Scopre anche che in ognuna di esse \u00e8 presente un suo \"doppio\", e che, quando ne uccide uno, la sua forza, il suo acume e la sua velocit\u00e0 aumentano. Yulaw visiter\u00e0 quindi altre 123 dimensioni diverse oltre alla sua, e si trover\u00e0 ad uccidere tutti i suoi doppi, arrivando ad aumentare le sue facolt\u00e0 di 124 volte. Riesce poi a scoprire che esiste un'ulteriore dimensione parallela nel suo multiverso, e che una volta ucciso anche il suo ultimo doppio avr\u00e0 poteri sovrumani illimitati. Ma il rischio tuttavia \u00e8 rappresentato da ci\u00f2 che potrebbe accadere dopo essere rimasto l'ultimo: diventare una divinit\u00e0, o esplodere o implodere, distruggendo l'universo. La prossima vittima di Yulaw si chiama Gabe Law, un uomo sposato, che da due anni sta sperimentando anche lui uno strano aumento delle sue capacit\u00e0 senza capirne il motivo, dato che non sa dell'esistenza dei propri doppi e del multiverso, essendo quello un universo ancora inconsapevole. Infatti ogni volta che il doppio di un universo parallelo muore, la sua energia si suddivide tra quelli superstiti.\nDue agenti della \"Time Variance Authority\" (TVA), Rodecker e Funsch, sono a conoscenza delle azioni di Yulaw, un tempo loro collega, costretto ad uccidere un suo doppio durante un'operazione due anni prima e, da allora, tramutatosi appunto in un killer dei propri doppi, inebriato dalla possibilit\u00e0 di assurgere al piano divino, divenendo \"The One\", ed intendono fermarlo. Ma i due sanno anche che, se lo uccidessero, lo diventerebbe Gabe, il che sarebbe comunque un rischio. Yulaw, intanto, continua a dare la caccia a Gabe, con Rodecker che lo insegue; Funsch, invece, resta con Gabe per proteggerlo, e intanto lo informa dell'esistenza dei multiversi e dei \"doppi\". Rodecker resta ucciso da Yulaw, che riesce a trovare la moglie di Gabe e a ucciderla. Yulaw fugge in una fabbrica, dove viene trovato da Gabe e Funsch. I due doppi si scontrano, e Gabe riesce a sopraffare Yulaw. Nel finale del film, la TVA decide di separare i due doppi: grazie ad un escamotage di Funsch, conscio del fatto che Gabe non ha pi\u00f9 nulla che lo leghi al suo universo, nel quale, tra l'altro, verrebbe arrestato e rinchiuso a vita, dato che le autorit\u00e0 di l\u00ec non sanno niente di Yulaw, Gabe viene inviato in un universo identico a com'era il proprio nel passato, dove incontrer\u00e0 di nuovo colei che sarebbe diventata sua moglie; Yulaw, invece, sar\u00e0 rinchiuso in una colonia penale, nel quale sar\u00e0 costretto a battersi fino allo sfinimento con centinaia di energumeni pronti ad assalirlo.\nProduzione.\nPrima che Jet Li venisse confermato, si era parlato di The Rock per il ruolo (che avrebbe presupposto un cambiamento radicale del personaggio date le origini diverse degli attori).\nColonna sonora.\nLe musiche del film sono stare realizzate dal compositore sudafricano Trevor Rabin e poi pubblicate, mentre le tracce di artisti vari che compongono la colonna sonora non hanno avuto distribuzione commerciale:"}
{"id": "1176094", "revid": "599013", "url": "https://it.wikipedia.org/wiki?curid=1176094", "title": "Carmelitani della Beata Vergine Maria Immacolata", "text": "I Carmelitani della Beata Vergine Maria Immacolata (in latino \"Congregatio Fratrum Carmelitarum B.V. Mariae Immaculatae\") sono un istituto religioso maschile di diritto pontificio del rito siro-malabarese: i membri di questa congregazione clericale pospongono al loro nome la sigla C.M.I.\nStoria.\nLa congregazione venne fondata da Tommaso Malpan e Tommaso Porukara, sacerdoti del rito siro-malabarico. Desiderosi di condurre vita religiosa in comune, si rivolsero al vicario apostolico del Malabar, Maurilio Stabellini, dell'ordine dei Carmelitani Scalzi: nel 1831 Stabellini eresse per loro un convento a Mannamam, presso Kottayam, e l'anno successivo alla casa venne annesso un seminario.\nA Malpan e Porukara si un\u00ec presto Kuriakose Elias Chavara (1805-1871), che venne scelto come primo superiore della comunit\u00e0 ed \u00e8 considerato fondatore della congregazione. I religiosi adottarono un abito e uno stile di vita ispirato a quello dei Carmelitani Scalzi e l'8 dicembre 1855 i primi undici aspiranti emisero la loro professione dei voti, secondo la regola carmelitana, nelle mani di Marcellino Berardi, carmelitano scalzo, vicario apostolico di Verapoly.\nNel 1846 i Carmelitani della Beata Vergine Maria Immacolata aprirono la prima tipografia in lingua tamil.\nLa congregazione \u00e8 aggregata al terz'ordine carmelitano scalzo dal 1860; le sue costituzioni sono state approvate definitivamente dalla Congregazione di Propaganda Fide il 12 marzo 1906.\nDella congregazione esiste anche il ramo femminile delle Suore della Madre del Carmelo.\nKuriakose Elias Chavara \u00e8 stato beatificato a Kottayam l'8 febbraio 1986 da papa Giovanni Paolo II.\nAttivit\u00e0 e diffusione.\nLo spirito della congregazione \u00e8 prevalentemente contemplativo. I religiosi si dedicano a varie opere di apostolato dirette prevalentemente ai cattolici del rito siro-malabarico; sono attivi nel lavoro ecumenico per l'unione con la Chiesa siro-giacobita (ortodossa).\nOltre che in India, sono presenti in Argentina, Australia, Austria, Belgio, Canada, Ecuador, Emirati Arabi Uniti, Filippine, Francia, Germania, Ghana, Irlanda, Israele, Italia, Kenya, Madagascar, Namibia, Nuova Zelanda, Paesi Bassi, Papua Nuova Guinea, Per\u00f9, Regno Unito, Stati Uniti d'America, Sudafrica, Svezia, Tanzania; il moderatore supremo, che porta il titolo di priore generale, risiede a Chavara Hills (Ernakulam), nel Kerala.\nAl 31 dicembre 2015 la congregazione contava 384 case e 2.605 religiosi, 1.865 dei quali sacerdoti."}
{"id": "1176096", "revid": "125616442", "url": "https://it.wikipedia.org/wiki?curid=1176096", "title": "Astaldi", "text": "Astaldi S.p.A., general contractor e promotore di iniziative in project finance, \u00e8 una multinazionale italiana di grandi costruzioni con sede a Roma.\nRealizza complesse opere ingegneristiche in quasi 70 Paesi. I suoi settori di interesse sono le infrastrutture di trasporto (autostrade, aeroporti, porti, ferrovie, metropolitane), gli impianti di produzione energetica (dighe, impianti idroelettrici e opere civili di centrali nucleari), l'edilizia civile e industriale, la gestione in regime di concessione di parcheggi, strutture ospedaliere, infrastrutture di trasporto e di opere nel settore acqua ed energia.\nTra le opere pi\u00f9 rilevanti realizzate negli anni figurano la stazione dell'alta velocit\u00e0 di Napoli-Afragola, la linea ferroviaria ad alta velocit\u00e0 Roma-Napoli, la Fiera di Milano, l'Ospedale di Mestre, l'impianto idroelettrico di Pont Ventoux e, all'estero, il Terzo Ponte sul Bosforo e l'autostrada dell'Anatolia in Turchia.\nAstaldi \u00e8 quotata alla Borsa di Milano negli indici FTSE Italia Small Cap e FTSE Italia STAR. Del gruppo Astaldi fanno parte societ\u00e0 come Astaldi Concessioni, NBI, Astaldi Construction Corp., TEQ Construction Enterprise.\nStoria.\nLe origini della societ\u00e0 risalgono agli anni \u201820, quando viene avviata la \"ditta individuale ing. Sante Astaldi\", trasformatasi nel 1929 in societ\u00e0 per azioni, la \"Impresa Astaldi Costruzioni e Lavori Pubblici S.p.A\". Fino al secondo conflitto mondiale, la societ\u00e0 opera prevalentemente in Italia e nelle colonie italiane, specializzandosi nella realizzazione di strade, ferrovie, porti e grandi edifici pubblici (direttissime Roma-Napoli, direttissime Bologna-Firenze e la strada Addis Abeba-Grandi Laghi). L'attivit\u00e0 all'estero si espande nel dopoguerra, con la costituzione dell'Impresa \"Astaldi Estero S.p.A.\" La Societ\u00e0 comincia ad operare in Europa, Asia, America centrale, Medio oriente ed amplia ulteriormente la propria attivit\u00e0 in Africa.\nTra il 1971 e il 1976 l'azienda realizza la ferrovia \"direttissima\" Firenze-Roma, prima linea ad alta velocit\u00e0 in Europa. L'assetto societario attuale viene raggiunto nel 1985, quando viene deliberata l'incorporazione della storica Impresa Astaldi nella Astaldi Estero; quest'ultima, nel marzo 1986 assume l'attuale denominazione Astaldi S.p.A. In questi anni Astaldi realizza opere anche nel campo del nucleare e della ricerca. Nel 1998 la Astaldi diviene il secondo gruppo italiano nel campo delle costruzioni a seguito dell'acquisizione di due importanti imprese del settore, \"Italstrade\" e \"Dipenta\". Nel 2002 la societ\u00e0 di costruzioni viene quotata alla Borsa di Milano sul segmento STAR.\nNel febbraio 2016 il consorzio ACe (formato da Cimolai e Astaldi) con EIE Group (leader nel settore astrofisica e astronomia) si aggiudica il contratto per la costruzione del pi\u00f9 grande telescopio ottico del mondo, situato in Cile sul Cerro Armazones, nella parte centrale del deserto di Atacama. Il nuovo telescopio sar\u00e0 costruito a 3000 metri sul livello del mare.\nNel gennaio 2018 il Gruppo Astaldi, a capo di una cordata di imprese, si aggiudica un contratto riguardante la realizzazione di un ponte sospeso di 2\u00a0km sul Danubio, nella zona di Braila, in Romania. Nel maggio 2018 Astaldi, con un indebitamento di 1,66 miliardi di euro, delibera un aumento di capitale di 300 milioni di euro che permette l'ingresso (con risorse fresche per 112,5 milioni e il 18% delle azioni) di un socio industriale, i giapponesi di IHI Corporation. Nello stesso tempo \u00e8 varato un piano industriale con cessioni di asset per 790 milioni e ristrutturazione del debito. Previste tra l'altro la cessione della concessione sul terzo ponte sul Bosforo in Turchia e il progetto per l'ospedale di Venezia-Mestre, ma ci\u00f2 non \u00e8 sufficiente; nel settembre 2018, con l'indebitamento attestato a 1,89 miliardi, la societ\u00e0 chiede il concordato in continuit\u00e0 aziendale al Tribunale di Roma.\nNel novembre 2018 il gruppo romano \"Salini Impregilo\" (da maggio 2020 ridenominato Webuild) presenta una propria manifestazione di interesse per la Astaldi che ha un debito di 2 miliardi di euro a fronte di un portafoglio ordini che supera i 25.\nDopo mesi di trattative con Cassa Depositi e Prestiti (CDP) e le banche creditrici (Unicredit, Intesa Sanpaolo, Banco BPM) il piano di Salini Impregilo per il salvataggio dal fallimento di Astaldi e la creazione di un campione nazionale delle costruzioni e degli appalti, chiamato \"Progetto Italia\", in grado di rilanciare il settore che rappresenta l'8% del Pil, ha il via libera ai primi di agosto 2019: la prima fase, destinata a rimettere sul mercato l'Astaldi e arrivare all'ammissione di concordato entro la fine di settembre, prevede un aumento di capitale di 600 milioni (50 milioni Salini Costruzioni, 250 CDP, 150 le banche creditrici, 150 il mercato); la seconda fase prevede un aumento di capitale di 225 milioni di Astaldi, riservato a Salini Impregilo, e un finanziamento di quasi un miliardo di euro.\nConsiglio d'amministrazione.\nIl Consiglio di amministrazione attuale \u00e8 stato nominato il 20 aprile 2016 e il mandato scade con l'approvazione del bilancio al 31 dicembre 2018.\nAzionariato.\nL'azionariato comunicato alla Consob \u00e8 il seguente:\nPrincipali partecipazioni.\nLe partecipazioni indicate sono relative al bilancio consolidato al 31 dicembre 2016.\nDati economici.\nIl Gruppo Astaldi ha chiuso l'esercizio 2016 con un fatturato consolidato di 3 miliardi di euro, per l'80% dovuto alle attivit\u00e0 internazionali. L'utile netto consolidato \u00e8 di 74 milioni di Euro.\nNell'esercizio 2016 il Gruppo Astaldi ha occupato mediamente 11.500 dipendenti. Il portafoglio ordini totale al 31 dicembre 2016 del gruppo Astaldi ammontava ad oltre 27 miliardi di Euro. Nel 2017 i ricavi sono stati sostanzialmente in linea con l'anno precedente (3,060 miliardi di euro) con l'Ebitda in calo del 3,5% e l'Ebit del 3,4%. Utile di 103 milioni..\nNel 2018 i ricavi sono stati di 984,405 milioni di euro e l'esercizio si \u00e8 concluso con una perdita di 1,912 miliardi di euro. Nel 2019 i ricavi sono stati 1,475 miliardi di euro e l'esercizio si \u00e8 concluso con una perdita di 70,584 milioni di euro. "}
{"id": "1176097", "revid": "256896", "url": "https://it.wikipedia.org/wiki?curid=1176097", "title": "Padri Vocazionisti", "text": ""}
{"id": "1176099", "revid": "256896", "url": "https://it.wikipedia.org/wiki?curid=1176099", "title": "Vocazionisti", "text": ""}
{"id": "1176102", "revid": "599013", "url": "https://it.wikipedia.org/wiki?curid=1176102", "title": "Oblati di San Francesco di Sales", "text": "Gli Oblati di San Francesco di Sales (in latino \"Institutum Oblatorum Sancti Francisci Salesii\") sono istituto religioso maschile di diritto pontificio: i membri di questa congregazione clericale pospongono al loro nome la sigla O.S.F.S.\nStoria.\nLa congregazione nacque dalla volont\u00e0 di Marie de Sales Chappuis (1793-1875), superiora del monastero delle visitandine di Troyes, di realizzare il desiderio di san Francesco di Sales di istituire una congregazione di sacerdoti che vivessero nello stesso spirito delle monache della Visitazione e ne applicassero il metodo di apostolato: nel 1871, con la collaborazione di Louis Brisson (1817-1908), cappellano del monastero, e l'approvazione di Emmanuel-Jules Ravinet, vescovo di Troyes, riusc\u00ec a dare corpo all'idea.\nLe costituzioni del nascente istituto vennero redatte con l'aiuto di un monaco benedettino dell'abbazia di Einsiedeln e il 12 ottobre 1873 i primi aspiranti ricevettero l'abito religioso. L'istituto ottenne il pontificio decreto di lode il 21 dicembre 1875 e le sue costituzioni vennero approvate definitivamente dalla Santa Sede l'8 dicembre del 1897.\nGli Oblati di San Francesco di Sales si diffusero rapidamente in tutta la Francia, in Grecia e in Africa; le leggi anti-congregazioniste del 1903 causarono la chiusura di tutte le case francesi e favorirono un ulteriore sviluppo internazionale della congregazione.\nEsiste anche il ramo femminile delle Suore Oblate di San Francesco di Sales, fondato da Brisson e dalla Chappuis insieme a madre L\u00e9onie Aviat (1844-1914).\nAttivit\u00e0 e diffusione.\nGli Oblati di San Francesco di Sales si dedicano all'istruzione e all'educazione cristiana della giovent\u00f9, al ministero parrocchiale e all'apostolato missionario.\nSono presenti in Europa (Austria, Francia, Germania, Italia, Monaco, Paesi Bassi, Svizzera), nelle Americhe (Brasile, Canada, Ecuador, Haiti, Messico, Stati Uniti d'America, Uruguay), in Africa (Benin, Namibia, Sudafrica) e in India; la sede generalizia \u00e8 in via Dandolo a Roma.\nAlla fine del 2008 la congregazione contava 209 case e 568 religiosi, 441 dei quali sacerdoti."}
{"id": "1176108", "revid": "125077779", "url": "https://it.wikipedia.org/wiki?curid=1176108", "title": "Badoere", "text": "Badoere \u00e8 una frazione, sede comunale di Morgano (provincia di Treviso).\nStoria.\nL'abitato si \u00e8 sviluppato in tempi recenti attorno alla tenuta dei Badoer nella quale si svolgeva da tempo un importante mercato settimanale. Solo nel Novecento, per\u00f2, il paese venne riconosciuto ufficialmente come frazione di Morgano ed ebbe autonomia ecclesiastica con l'istituzione della parrocchia di Sant'Antonio di Padova.\nDal 1941 al 1945 Badoere fu interessata dal passaggio della ferrovia Treviso-Ostiglia e dotata di una propria stazione. Oggi la ferrovia \u00e8 dismessa ed \u00e8 stata sostituita dalla pista ciclopedonale. pista ciclabile Treviso-Ostiglia.\nMonumenti e luoghi d'interesse.\nLa \"Rotonda\".\nLa piazza principale del paese \u00e8 costituita dalla \"Rotonda\": diversamente da quanto riporta la versione tradizionale, cio\u00e8 che era parte del vasto complesso di villa Badoer (la quale per\u00f2 \u00e8 andata distrutta nel 1920 durante un tumulto contadino), non si tratta di due grandi barchesse funzionali alla villa, ma di una struttura autonoma in cui si svolgeva il mercato delle Badoere: il proprietario, Angelo Badoer, intendeva mettere a disposizione uno spazio (in localit\u00e0 \"Zeruol di Sopra\") per il mercato, autorizzato nel 1689. Sotto ciascuna arcata della barchessa di ponente aveva sede la bottega di un artigiano o di un mercante, quella di levante, pi\u00f9 spartana, delimitava lo spazio del mercato vero e proprio. Del complesso fa parte anche la chiesetta di Sant'Antonio (1645) ampliata successivamente con la costruzione del campanile settecentesco. Tutt'oggi, la prima domenica di ogni mese (agosto escluso), vi si svolge il noto \"mercatino dei Trovarobe\", che attira appassionati di antiquariato e collezionismo.\nChiesa parrocchiale.\nLa parrocchia di Badoere fu istituita nel 1920; l'attuale chiesa parrocchiale fu costruita in stile neogotico nel primo dopoguerra e consacrata nel 1945 dal Vescovo Antonio Mantiero.\nAll'interno non si segnalano opere di particolare pregio se non un interessante organo Tamburini, del 1945, restaurato nel 2008 dalla Casa Organaria Saverio Girotto ed un dipinto attribuito a Gregorio Lazzarini (1655 \u2013 1730)."}
{"id": "1176112", "revid": "712828", "url": "https://it.wikipedia.org/wiki?curid=1176112", "title": "Animaniacs", "text": "Animaniacs \u00e8 una serie televisiva d'animazione prodotta negli Stati Uniti e ideata da Tom Ruegger. \u00c8 la seconda serie animata prodotta dalla Amblin Entertainment di Steven Spielberg in associazione con la Warner Bros. Animation dopo \"I favolosi Tiny\". Il programma \u00e8 stato trasmesso per la prima volta sulla Fox come parte del suo blocco Fox Kids dal 1993 al 1995 prima di passare a The WB dal 1995 fino alla sua fine nel 1998 come parte del blocco di programmazione pomeridiana Kids' WB. La serie \u00e8 composta da 99 episodi in cinque stagioni, ed \u00e8 stata trasmessa in Italia su Rai Due dal 1996. Alla serie \u00e8 seguito il film \"Wakko's Wish\" (1999).\n\"Animaniacs\" \u00e8 strutturata come un programma di variet\u00e0, con brevi sketch e un grande cast di personaggi. Sebbene il programma non abbia un formato prestabilito, la maggior parte degli episodi \u00e8 composta da tre brevi mini-episodi, ognuno con un diverso set di personaggi, e segmenti di raccordo. Tra i segni distintivi della serie si ricordano la musica, gli slogan dei personaggi e l'umorismo diretto a un pubblico adulto.\nNel 2020 \u00e8 stato realizzato un revival omonimo, distribuito negli Stati Uniti su Hulu.\nConcept.\nPremessa.\nI fratelli Warner vivono nel serbatoio idrico a torre del lotto della Warner Bros. a Burbank. Tuttavia, i personaggi della serie hanno avventure in vari luoghi e periodi di tempo. I personaggi di \"Animaniacs\" interagiscono con personaggi famosi del passato e del presente, nonch\u00e9 con personaggi mitologici della cultura pop e della televisione contemporanee. Andrea Romano, direttrice del casting e della registrazione di \"Animaniacs\", ha affermato che i fratelli Warner servono per \"legare insieme il programma\", apparendo e introducendo segmenti di altri personaggi. Ogni episodio di \"Animaniacs\" consiste generalmente in due o tre segmenti. I segmenti di \"Animaniacs\" variano nella durata, da scenette di raccordo lunghe meno di un minuto a episodi interi; lo sceneggiatore Peter Hastings ha affermato che ci\u00f2 ha conferito al programma un'atmosfera da \"sketch comedy\".\nPersonaggi.\n\"Animaniacs\" ha un grande cast di personaggi, separati in singoli segmenti, con ogni coppia o set di personaggi che agiscono nella propria trama. I fratelli Warner, Yakko, Wakko e Dot, sono tre star dei cartoni animati degli anni trenta rinchiuse nella torre idrica della Warner Bros. fino agli anni novanta, quando fuggono. Dopo la loro fuga interagiscono spesso con i lavoratori dello studio, tra cui Ralph T. Guardia, Otto Scratchansniff, psichiatra dello studio, e la sua assistente Ciao Infermiera. Mignolo e il Prof. sono due topi di laboratorio geneticamente modificati che progettano e tentano continuamente di conquistare il mondo. Vera Peste \u00e8 una star dei cartoni ottantenne che pu\u00f2 facilmente sopraffare i suoi antagonisti e usa le sue astuzie per educare suo nipote, Cocco, sulle tecniche dei cartoni animati. Altri personaggi principali includono Rita e Runt, Bottone e Mindy, Pollo Boo, Flavio e Marita (gli Hip Hippo), Katie Ka-Boom (in italiano Katie la bomba) e un trio di piccioni italo-americani conosciuti come Picciotti.\nCreazione e ispirazione.\nLo stile grafico della serie \u00e8 molto pi\u00f9 fumettistico rispetto agli altri lavori della Warner, ed \u00e8 ispirato ai cartoni animati di Chuck Jones e Tex Avery, ed altri storici disegnatori della Warner e della Metro-Goldwyn-Mayer. Lo stile mischia uno slapstick molto spinto con uno stile parodico-caricaturale, sopra citato. La realizzazione dei vari episodi \u00e8 stata suddivisa fra i vari studi di animazione di tutto il mondo, come la Startoons, TMS, Wang, Akom e Freelance. Per una serie TV, il grado della grafica e delle animazioni \u00e8 molto elevato: il disegno \u00e8 estremamente curato e fluido, i personaggi assai dinamici, i fondali molto dettagliati, fattori che portano ad alti livelli la vena slapstick.\nNel cameo di alcuni episodi sono apparsi i Looney Tunes da Bugs Bunny a Wile E. Coyote e Beep Beep, I favolosi Tiny da Buster e Baby Bunny a Duca Duck accompagnato da Daffy Duck, i supereroi DC Comics come Batman e Robin, il personaggio Freakazoid dell'omonima serie della stessa Amblin Entertainment, e la parodia di alcuni personaggi come Braccio di Ferro e Pisellino, e il neonato della baby-sitter Jeannie inseguito da Tom &amp; Jerry. Nel quarto episodio fa capolino anche Steven Spielberg, il produttore esecutivo della serie stessa.\nWakko appare inoltre nel quindicesimo episodio della gi\u00e0 citata serie animata \"Freakazoid!\", in cui discute con Freakazoid e Prof per la preferenza del proprio cartone di Steven Spielberg. Tuttavia, lo stesso produttore domander\u00e0: \"E voi chi siete?\".\nRevival.\nUn revival omonimo della serie \u00e8 stato annunciato da Hulu a gennaio 2018, con due stagioni prodotte in collaborazione con Amblin Entertainment e Warner Bros. Animation e distribuite a partire dal 2020. La prima stagione di 13 episodi \u00e8 stata pubblicata in streaming su Hulu il 20 novembre 2020 mentre la seconda il 5 novembre 2021.\nMedia correlati.\nFilm.\nGli episodi sono stati seguiti nel 1999 da un film per la televisione basato sulla serie, intitolato \"Wakko's Wish\". Non \u00e8 mai stato distribuito in Italia.\nCortometraggio.\nIl film animato Pollicina all'uscita delle sale negli Stati Uniti, \u00e8 introdotto da un breve corto musicale dal titolo \"Mi gira\" (in originale: \"I'm Mad\"), con protagonisti i tre fratelli Warner che vengono accompagnati dal Dr. Scratchniff ad un parco giochi litigando di continuo durante il viaggio."}
{"id": "1176119", "revid": "599013", "url": "https://it.wikipedia.org/wiki?curid=1176119", "title": "Fratelli dell'istruzione cristiana di Plo\u00ebrmel", "text": "I fratelli dell'istruzione cristiana di Plo\u00ebrmel (in latino \"Institutum Fratrum instructionis christianae de Plo\u00ebrmel\") sono un istituto religioso maschile di diritto pontificio: i membri di questa congregazione laicale pospongono al loro nome la sigla F.I.C.P.\nStoria.\nLa congregazione venne fondata a Saint-Brieuc dal sacerdote Jean-Marie de La Mennais (1780-1860) per contrastare la diffusione delle scuole laiche in Bretagna: La Mennais, dapprima, chiese ai fratelli lasalliani di inviare insegnanti nella regione ma, non potendo costoro esaudire la sua richiesta, nel 1817 istitu\u00ec egli stesso una nuova compagnia di insegnanti religiosi laici.\nIl fondatore si avvalse della collaborazione di Gabriel Deshayes (1767-1841), futuro superiore generale della Compagnia di Maria, che a sua volta aveva dato vita ad Auray a una istituzione simile: le due opere si fusero nel 1819 e nel 1824 la casa madre venne trasferita a Plo\u00ebrmel.\nL'istituto ottenne il pontificio con il decreto di lode il 7 gennaio 1851 e le sue costituzioni vennero approvate definitivamente dalla Santa Sede il 1\u00ba marzo 1910.\nAttivit\u00e0 e diffusione.\nI religiosi dell'istituto, ispirandosi ai fratelli delle scuole cristiane, si dedicano all'istruzione ed all'educazione cristiana della giovent\u00f9.\nSono presenti in Europa (Francia, Italia, Regno Unito, Spagna), nelle Americhe (Argentina, Bolivia, Canada, Cile, Haiti, Stati Uniti d'America, Uruguay), in Africa (Benin, Repubblica Democratica del Congo, Costa d'Avorio, Kenya, Ruanda, Senegal, Tanzania, Togo, Uganda) e in Asia (Filippine, Giappone, Indonesia): la sede generalizia \u00e8 a Roma.\nAl 31 dicembre 2005, la congregazione contava 154 case e 990 religiosi, 5 dei quali sacerdoti."}
{"id": "1176125", "revid": "21880", "url": "https://it.wikipedia.org/wiki?curid=1176125", "title": "Eumalacostraca", "text": "Gli eumalacostraci (Eumalacostraca Grobben, 1892) rappresentano la pi\u00f9 ampia sottoclasse di crostacei viventi appartenente alla classe Malacostraca.\nCaratteri.\nLe caratteristiche di questo gruppo sono ancora controverse. Alcuni autori sottolineano che non tutte quelle proposte sono strettamente attribuibili a tutti gli appartenenti agli eumalacostraci o che alcuni di questi non le possiedono tutte. Le controversie maggiori riguardano l'origine e l'evoluzione del carapace. Comunque vengono comunemente accettati come distintivi del gruppo i seguenti caratteri, in successione anteroposteriore:\nIl piano base del corpo, comune a tutti gli eumalacostraci, comprende una testa formata da cinque somiti, un torace di otto e un addome di sei somiti, pi\u00f9 un telson terminale.\nFino a tre coppie di somiti toracici possono essere fusi alla testa e i loro toracopodi trasformati in appendici alimentari (massillipedi). Il torace, generalmente, porta da cinque a otto paia di appendici ambulacrali (pereiopodi); l'addome pu\u00f2 o meno avere coppie di appendici (pleopodi) sui primi cinque somiti, mentre il sesto somite ha una coppia di appendici ben sviluppate (uropodi).\nDue attributi condivisi dalla maggioranza degli eumalacostraci sono: la forte muscolatura addominale e il telson a ventaglio ben sviluppato. Questi e gli associati elementi nervosi formano, nel loro insieme, un efficiente meccanismo di propulsione che origina una rapida reazione di fuga tipica del gruppo.\nRiproduzione.\nLa maggior parte degli eumalacostraci sono dioici; tuttavia alcuni di essi (come alcuni isopodi e pochi decapodi) sono ermafroditi.\nI gonopori femminili, coxali o sternali, sono presenti a livello del sesto somita toracico, mentre i gonopori maschili sono a livello dell'ottavo.\nLa fecondazione avviene tramite spermatofore e pu\u00f2 essere esterna o interna.\nSistematica.\nSecondo Martin e Davis gli eumalacostraci attuali sono suddivisi secondo il seguente schema di classificazione:\n Sottoclasse Eumalacostraca Grobben, 1892"}
{"id": "1176130", "revid": "69087575", "url": "https://it.wikipedia.org/wiki?curid=1176130", "title": "Chiostri di Monteoliveto", "text": "I chiostri di Monteoliveto si ergono nel centro storico di Napoli.\nIl Complesso di Monteoliveto, gi\u00e0 in epoca di fondazione, era un'ampia struttura religiosa formata da ben sette spazi aperti suddivisi in giardini e chiostri. La soppressione del 1799 riusc\u00ec a dislocare le sue parti in abitazioni private e pubbliche.\nIn origine vi erano quattro chiostri.\nIl \"chiostro grande\" a pianta rettangolare, era costituito da due ordini di volte sostenute da sette archi nel lato minore e nove nel lato maggiore. \nIl secondo chiostro si presentava in stile rinascimentale ed era formato da due ordini di colonne; inoltre, era chiuso su di un lato da un corpo di fabbrica, eretto in un secondo momento.\nIl terzo chiostro era formato da diciannove arcate (quattro sul lato pi\u00f9 breve e cinque sul lato pi\u00f9 lungo). Al centro di esso \u00e8 ancor oggi presente il pozzo seicentesco in marmo; questo ha forma ottagonale ed \u00e8 caratterizzato da un architrave sostenuto da due colonne corinzie.\nOggi, il \"chiostro grande\" e quello di servizio sono stati restaurati, ma l'elevato tasso di inquinamento ha comunque corroso il materiale con cui sono stati costruiti."}
{"id": "1176131", "revid": "287204", "url": "https://it.wikipedia.org/wiki?curid=1176131", "title": "Enzo Luigi Poletto", "text": "Biografia.\nOltre che musicista e autore di testi di canzoni, Poletto \u00e8 stato anche un celebre direttore d'orchestra; nel corso della sua carriera ha scritto testi e musiche di circa cinquecento canzoni, le musiche di una trentina (con i testi di altri parolieri), un centinaio di testi per altri musicisti ed uno svariato numero di traduzioni.\nGli inizi.\nDopo aver abbandonato gli studi di chimica per la passione per la musica, Poletto, appassionandosi di jazz, debutt\u00f2 nel 1925 formando, con alcuni amici padovani appassionati come lui, un'orchestra jazz.\nNel frattempo complet\u00f2 gli studi al conservatorio, diplomandosi in pianoforte, violoncello, armonia e composizione, ed inizi\u00f2 a tenere, con la sua orchestra, numerosi spettacoli in Italia e all'estero.\nAppassionato di letteratura, inizi\u00f2 a pubblicare alcune poesie in varie riviste locali, finch\u00e9 nel 1928 un\u00ec le sue due aspirazioni e scrisse la sua prima canzone, riscuotendo in breve tempo un discreto successo e pubblicando molte canzoni per svariate case di edizioni musicali ; tra di esse riscossero una certa notoriet\u00e0 \"Con tutta l'anima\", \"Sul campanil del duomo\" (cantata da Dea Garbaccio ed incisa anche da Crivel), \"Anema mia\", ma soprattutto, nel 1941, \"T'ho vista piangere\", cantata da Alfredo Clerici.\nIl successo.\nLa sua canzone pi\u00f9 nota viene per\u00f2 incisa nel 1946 da Nilla Pizzi e Tony Stella: \u00e8 \"La barchetta (in mezzo al mare)\" (pubblicata dall'Italmusica, la casa di edizioni musicali fondata da Pasquale Pigini con cui Poletto collaborer\u00e0 spesso nel dopoguerra), che negli anni a venire diventer\u00e0 famosa come filastrocca popolare, successo bissato da \"C'\u00e8 una capinera (nel mio cuor)\", scritta per Alfredo Clerici, e da \"Maria Cristina\" per Nino Florio.\nNel 1947, in collaborazione con Larici (pseudonimo del paroliere piemontese Mario Gili), traduce \"La Malaguena\", grande successo latinoamericano (interpretato anche da Claudio Villa).\nDel 1950 \u00e8 \"7-13-28 Ho giocato un terno al lotto\", divertente testo cantato da Maria Pia Arcangeli, che serv\u00ec come ispirazione a Renato Carosone per la sua \"Tre numeri al lotto\".\nPartecipa nel 1951 alla prima edizione del Festival di Sanremo con la canzone \"Notte di Sanremo\", interpretata dalla Pizzi, che viene per\u00f2 eliminata; l'anno successivo vi partecipa con \"Al ritmo della carrozzella\", cantata dal Duo Fasano, di cui \u00e8 autore del solo testo (la musica \u00e8 del pianista torinese Piero Pavesio).\nSempre del 1952 \u00e8 \"Morir di desiderio\", cantata da Jula de Palma.\nCome traduttore, scrive per Claudio Villa il testo italiano di \"Granada\" di Agust\u00edn Lara nel 1954, e nello stesso anno scrive il testo \"Arriva la corriera\" traduzione della canzone brasiliana \"The Choo Choo Samba\" (scritta nel 1927 dal brasiliano P.B. Godinho testo in inglese di J. Fisham) per Peter Van Wood; dell'anno successivo \u00e8 \"Ufemia\", successo di Natalino Otto interpretato anche da Renato Carosone.\nPer Clara Jaione scrive nel 1955 \"Vendeva fiorellini\".\nAltri suoi successi furono \"Amo la musica\", \"Signorinella degli aviatori\", \"Conduttor ferma il treno per favor\", \"La biondina\" e \"A marechiaro\".\nCon l'avvento degli urlatori prima, e dei cantautori genovesi poi, Poletto decide di ritirarsi, ritenendo di aver fatto il proprio tempo come musicista, e si dedica all'attivit\u00e0 di scrittore, giornalista e saggista nella sua citt\u00e0, Padova, che non ha mai abbandonato, ed a Milano dove risiede e dove muore nel 1983.\nCuriosit\u00e0.\nNegli anni cinquanta Poletto ha anche scritto le musiche di alcune canzoni, di ritmo latinoamericano (bajon, samba, rumbe, ecc.) con testo in spagnolo e firmandole con lo pseudonimo di \"Jos\u00e8 Dumbo\": canzoni che sono state ritenute di provenienza sudamericana finch\u00e9 lo stesso Poletto non ha rivelato di esserne l'autore.\nTra questi brani ricordiamo \"Bakana-b\u00e0\" e \"Se\u00f1or\", entrambe del 1955, \"Barquinha vai no mar\" e \"Con el tiempo y un ganchito\".\nLe principali canzoni scritte da Enzo Luigi Poletto.\nAbbiamo indicato solo il primo interprete, gli eventuali collaboratori o gli autori originali (nel caso di traduzioni)."}
{"id": "1176132", "revid": "287204", "url": "https://it.wikipedia.org/wiki?curid=1176132", "title": "Wladyslaw Szpilman", "text": ""}
{"id": "1176133", "revid": "6923", "url": "https://it.wikipedia.org/wiki?curid=1176133", "title": "Cesare Acrosso", "text": "Biografia.\nCesare Acrosso, figlio di Luigi e fratello di Paolo Acrosso, noto italianista e preside per tanti anni del liceo \"Mamiani\" di Roma, fu anche l'unico nipote maschio di Salvatore Cacciola, che fu sindaco di Taormina per un ventennio alla fine del secolo XIX e che spos\u00f2 Lady Florence Trevelyan, una pronipote della Regina Vittoria, che si racconta fu espulsa dal Regno Unito per una presunta relazione con Re Edoardo VII.\nEredit\u00f2 dallo zio l'Isola Bella, il principesco palazzo accanto al teatro antico di Taormina, le colline intorno Taormina e numerose altre propriet\u00e0 molte delle quali (strade e terreni) don\u00f2 al Comune.\nInsignito dell'Ordine della Corona d'Italia, fu anche presidente provinciale di Messina del Partito Nazionale Monarchico, presidente della Azienda Autonoma di Soggiorno e Turismo di Taormina e fond\u00f2 nel 1960 il Rotary Club cittadino, oltre a ricoprire numerose cariche pubbliche.\nFece espropriare dal ministro Duca Giovanni Colonna di Cesar\u00f2, del quale era il segretario particolare, quella parte del giardino realizzato da Lady Florence Trevelyan che era stato ereditato da un nipote inglese della lady scozzese al fine di congiungerlo con la parte dal professor Cacciola donata al comune per destinarlo a giardino pubblico."}
{"id": "1176143", "revid": "1573940", "url": "https://it.wikipedia.org/wiki?curid=1176143", "title": "Circonfisso", "text": "Il circonfisso \u00e8 un elemento morfologico (di flessione o derivazione delle parole) costituito da due elementi, collocati prima e dopo il morfema lessicale (\"radice\"). A differenza di prefissi, suffissi e infissi, che sono di norma costituiti da un segmento continuo, i circonfissi sono costituiti da due elementi separati. Per riferirsi ad essi si parla infatti anche di \"morfemi discontinui\".\nBench\u00e9 meno frequenti degli altri elementi morfologici, i circonfissi si trovano in diverse lingue. Ad esempio in milanese la seconda persona del verbo \u00e8 formata da un morfema di questo tipo: \"t\u00ec, te-dis-et, in confronto all'italiano \"tu dic-i (solo suffisso). Una morfologia di questo tipo \u00e8 particolarmente frequente in berbero. Un esempio parallelo al milanese si ha nel verbo: te-nni-\u1e0d \"hai detto\", ma anche nei nomi e negli aggettivi, ad esempio, il femminile \u00e8 solitamente marcato da un circonfisso \"t ... t\" : \"ameqran\" \"grande\" (m.) vs. tameqrant \"grande\" (f.).\nAltri esempi di circonfissi in lingue europee si hanno, ad esempio\nStoricamente, i circonfissi derivano spesso dalla grammaticalizzazione di un suffisso e di un prefisso, perlopi\u00f9 in epoche storiche diverse. Ad esempio, nel caso dei nomi berberi, il circonfisso deriva dalla grammaticalizzazione di un antico articolo determinativo differenziato secondo i generi (maschile \"a-\", femminile \"ta-\") preposto a nomi gi\u00e0 differenziati mediante suffissi (zero per il maschile, \"-t\" per il femminile)."}
{"id": "1176145", "revid": "1782831", "url": "https://it.wikipedia.org/wiki?curid=1176145", "title": "Salvatore Cacciola", "text": "Biografia.\nDocente di istologia patologica all'Universit\u00e0 di Padova, fu membro dell'Accademia Medica di Roma e Sindaco di Taormina per un ventennio, tra alterne vicende politiche. Il 13 luglio 1890 spos\u00f2 miss Florence Trevelyan Trevelyan.\nAcquis\u00ec l'Isola Bella dall'eredit\u00e0 della moglie, ma anni prima compr\u00f2 il convento di San Francesco di Paola a Taormina che a sue spese trasform\u00f2 in ospedale, donandolo poi al Comune di Taormina.\nPrima della morte volle lasciare al Comune di Taormina strade, terreni e parte di \"Hallington siculo\" realizzato dalla moglie, che poi divenne il giardino pubblico di Taormina in quanto il Regio Decreto Legge 528 del 18 febbraio 1923 espropria \u201cgiardino Trevelyan per la esecuzione di opere di miglioramento della citt\u00e0\u201d.\nNel 1923 il Parco di \"Hallington siculo\"\n venne intestato con una targa di marmo al suo ingresso \u201cParco G. \nColonna duca di Cesar\u00f2 l'uomo politico che con decreto legge 18.2.1923 \nn. 528 l'acquis\u00ec al demanio comunale\u201d ma il duca non figura nemmeno tra i firmatari del Regio Decreto 528/192 e, anzi, fu per tanti anni acerrimo nemico politico di Cacciola.\nMassone, 33o del Rito scozzese antico ed accettato, realizz\u00f2 all'interno del suo palazzo, ereditato poi dal suo nipote, l'avvocato Cesare Acrosso, un tempio massonico e la prima loggia di Taormina \"Rinascimento\". Cacciola volle essere seppellito in un'anonima fossa comune \u00abper continuare a stare vicino agli umili ai quali era stato sempre vicino\u00bb."}
{"id": "1176146", "revid": "1305772", "url": "https://it.wikipedia.org/wiki?curid=1176146", "title": "Demian (album)", "text": "Demian \u00e8 il secondo album della cantautrice pop italiana L'Aura, pubblicato l'8 giugno 2007 dall'etichetta discografica Sony.\nAnticipato dal singolo \"Non \u00e8 una favola\", il disco contiene solamente tre pezzi in italiano (\"Demian\", \"Non \u00e8 una favola\" e \"\u00c8 per te\"), nove pezzi in inglese e uno in francese (\"Le vent\"). Successivamente \u00e8 stato pubblicato come secondo singolo anche il duetto con Max Zanotti, \"\u00c8 per te\". I testi sono stati quasi tutti scritti interamente da L'Aura, a parte alcune collaborazioni con Adriano Pennino e l'intervento di Max Zanotti in \"\u00c8 per te\". La produzione \u00e8 stata curata da Enrique Gonzales M\u00fcller.\nL'album contiene altre collaborazioni; per la registrazione del brano \"Turn Around\" la cantautrice \u00e8 stata infatti affiancata dalla cantante dei Delta V, Georgeanne Kalweit, e Davide Arneodo dei Marlene Kuntz ha collaborato alle tastiere e agli strumenti."}
{"id": "1176147", "revid": "125789325", "url": "https://it.wikipedia.org/wiki?curid=1176147", "title": "Carosello Records", "text": "La Carosello Records \u00e8 una casa discografica italiana fondata nel 1959.\nStoria.\nLe edizioni musicali Curci, fondate nel 1860 da Francesco Curci, erano diventate negli anni una delle pi\u00f9 prestigiose e note, per cui, nel 1959, sulla falsariga di quello che avevano fatto altri editori (come la Ricordi con la Dischi Ricordi), il titolare Giuseppe Gramitto Ricci decise di aprire un'etichetta discografica; la denominazione originale fu \"Cemed\" (acronimo di Carosello Edizioni Musicali e Discografiche), mutata dapprima in \"Cemed-Carosello\" e poi in \"Carosello\" nel 1969.\nLa sede dell'etichetta \u00e8 in Galleria del Corso 4 a Milano. Sin dalla fondazione, stipul\u00f2 un contratto per la distribuzione con altre piccole case discografiche, come la Italdisc o la Meazzi, e ben presto il padrone della Italdisc, Davide Matalon (storico scopritore di Mina) fu assunto come direttore artistico.\nNegli anni sessanta ebbe sotto contratto cantanti come Memo Remigi, Robertino, Elio Gandolfi, Renata Pacini, Annamaria Rame, Bruno Venturini, e Domenico Modugno. Negli anni settanta entrarono alla Carosello Giorgio Gaber e Nicola Di Bari, mentre nel decennio successivo avviene il lancio di Vasco Rossi.\nPer questi ultimi due decenni la Carosello Records \u00e8 stata distribuita dalla Dischi Ricordi, dalla Polygram, dalla Universal e dalla Warner Music Italy. Oggi si autodistribuisce ed \u00e8 diretta da Dario Giovannini.\nCarosello Records ha negli ultimi dieci anni distribuito alcuni lavori di noti artisti internazionali come Skunk Anansie, Bj\u00f6rk, Aloe Blacc, Fitz &amp; the Tantrums, Fool's Garden, Noir D\u00e9sir, Anggun, Jennifer Paige, Andreya Triana, Jarabe De Palo e Miguel Bos\u00e9.\nTra gli artisti prodotti Carlotta, Pago, Lost, Max De Angelis, Omar Pedrini, Greta Manuzi, Verdiana, Mietta, Patty Pravo, Coez, Roby Facchinetti, Nesli e Bugo. Tra gli artisti italiani distribuiti Paola &amp; Chiara, Audio2, Irene Grandi con Stefano Bollani, Stylophonic.\nNel 2018 il roster Carosello \u00e8 composto da Emis Killa, i Thegiornalisti, Levante, Diodato, John De Leo, Wrongonyou, Maruego, Federica Abbate, Alessandro Casillo, i Santa Margaret e gli Yombe.\nNel 2019 si aggiungono Angelica, Birthh, Coez, Delmoro, Ghemon, Gigante, Mar\u00efna e Sick Luke, Mike Lennon e Voodoo Kid.\nI dischi pubblicati.\nTutte le informazioni riguardanti i dischi, compreso il numero di catalogo e la datazione provengono dai supporti fonografici dell'archivio della Discoteca di stato italiana. Le liste sono da considerarsi incomplete quando presenti intervalli di numeri mancanti. "}
{"id": "1176149", "revid": "247222", "url": "https://it.wikipedia.org/wiki?curid=1176149", "title": "Roberta Ruiu", "text": ""}
{"id": "1176152", "revid": "339392", "url": "https://it.wikipedia.org/wiki?curid=1176152", "title": "Sacro Prepuzio", "text": ""}
{"id": "1176157", "revid": "400694", "url": "https://it.wikipedia.org/wiki?curid=1176157", "title": "Mukamba", "text": ""}
{"id": "1176158", "revid": "400694", "url": "https://it.wikipedia.org/wiki?curid=1176158", "title": "Akamba", "text": ""}
{"id": "1176159", "revid": "400694", "url": "https://it.wikipedia.org/wiki?curid=1176159", "title": "Ukamba", "text": ""}
{"id": "1176160", "revid": "80598", "url": "https://it.wikipedia.org/wiki?curid=1176160", "title": "Ri-Fi", "text": "La Ri-Fi \u00e8 stata una casa discografica italiana fondata a Milano nel 1959 e attiva fino ai primi anni ottanta. Il suo logo era costituito dalla scritta RIFI in caratteri stampatello sovrastante una linea retta e inframezzata da un triangolo con base in basso appoggiato sulla linea.\nStoria della Ri-Fi.\nLa fondazione e gli anni sessanta.\nLa Ri-Fi fu fondata nel 1959 da Giovanni Battista Ansoldi (che ne divenne amministratore delegato) in collaborazione con il discografico Alberto Carisch (che divenne editore musicale di riferimento della casa discografica con la Southern Music), e l'imprenditore del settore plastico e futuro senatore democristiano Giampiero Rossi (della \"Rossi Materie Plastiche\" di Busto Arsizio) con la denominazione di \"Ri-Fi Records Company\" (che poi divenne in seguito \"Ri-Fi Industrial Group\").\nAnsoldi aveva avuto alcune esperienze come industriale nel campo delle materie plastiche, ma aveva deciso di entrare nel mondo della musica sia per la sua passione sia perch\u00e9 intuiva che presto, grazie allo sviluppo di un mercato giovanile, l'industria discografica avrebbe presto conosciuto un grande sviluppo.\nLa sede dell'etichetta fu stabilita in corso Buenos Aires 77 a Milano. Le prime produzioni furono conto terzi: flexi stampati per la \"nuova enigmistica tascabile\" (NET), la rivista \"dischi e Canzoni\", la Cera Grey ed il caff\u00e8 Buscaglione. Con gli anni 60 la Ri-Fi divenne essa stessa etichetta, iniziando a produrre i propri artisti.\nCome direttore artistico Ansoldi nomin\u00f2 il figlio Tonino, che nei due decenni di attivit\u00e0 della ri-fi riuscir\u00e0 a scoprire e lanciare molti artisti, come Iva Zanicchi, Corrado Castellari, I Giganti, Giuliano e i Notturni e Cristiano Malgioglio, e a mettere sotto contratto altri artisti gi\u00e0 legati ad altre etichette, come Mina, Fausto Leali, Fred Bongusto, Adriano Celentano, Tony Dallara, Memo Remigi e altri.\nSicuramente per\u00f2 l'artista di maggior successo dell'etichetta fu Iva Zanicchi, vincitrice del Festival di Sanremo nel 1967 con \"Non pensare a me\", nel 1969 con \"Zingara\" e nel 1974 con \"Ciao cara, come stai?\", successi che permisero alla cantante anche di intraprendere importanti tourn\u00e9e internazionali, e ad essere la prima cantante italiana a esibirsi al Madison Square Garden di New York, nel 1973.\nIva Zanicchi spos\u00f2, nel luglio 1967 a Bologna, Tonino Ansoldi.\nLa Ri-Fi stipul\u00f2 contratti per distribuire piccole etichette, come la Riviera, la Primary, la Variety e la Sif, inoltre stamp\u00f2 tutti i dischi realizzati dal Piccolo Coro dell'Antoniano di Bologna, compresi quelli dello Zecchino d'Oro.\nA cavallo fra gli anni 60 e l'inizio dei 70, la Ri-Fi divenne concessionaria italiana per le due major americane- prima delle quali fu la Atlantic Records - per le quali incidevano numerosi artisti di successo dell'epoca come Otis Redding, Michael Jackson, Marvin Gaye, Diana Ross, Stevie Wonder, Aretha Franklin, Led Zeppelin, e Wilson Pickett che and\u00f2 nel 1968 al Festival di Sanremo, dove assieme a Fausto Leali cant\u00f2 la canzone \"Deborah\".\nGli anni settanta ed il declino.\nNegli anni settanta alcuni artisti (fra i quali Mina) lasciano l'etichetta. L'Atlantic cessa di essere distribuita dalla Ri-Fi mentre viene acquisita la distribuzione della Tamla Motown Records. Nuovi artisti sono Franco Simone, gli Homo Sapiens, i Dik Dik, i Circus 2000 mentre viene immessa sul mercato una linea di dischi a prezzo medio, denominata \"Linea Penny\", sull'onda di una tendenza gi\u00e0 nota (celebre \u00e8 la lineatre della Rca Italiana). L'etichetta dei dischi diviene nera con un cerchio esterno multicolore. \u00c8 il decennio in cui la Ri-Fi si dedica anche alla promozione del genere prog - pi\u00f9 o meno commerciale - con artisti quali i Califfi, Mack Sigis Porter, Odissea, Il segno dello Zodiaco, oltre ai citati Giganti, Circus 2000 ed Homo Sapiens.\nDopo la morte di Giovanni Battista nel 1979 e la successione di Tonino alla direzione aziendale, la Ri-Fi si avvi\u00f2 ad una lenta decadenza. Come sempre accade per questo genere di impresa, furono sospese prima le nuove produzioni, poi anche le stampe del catalogo esistente, fino all`esaurimento delle commesse e lo smaltimento del grosso del magazzino. Mentre le ultime stampe risultano risalire ai primi anni ottanta, la fase di agonia improduttiva dur\u00f2 qualche anno, finch\u00e9 la Ri-Fi, vendute apparecchiature e quanto altro potesse fornire qualche introito, venne liquidata anche come persona giuridica, cessando di esistere. Il marchio ed il catalogo furono ceduti a soggetti terzi; la RCA, ad esempio, ne ristamp\u00f2 negli anni ottanta una parte sotto forma di raccolte.\nIl marchio Ri-Fi.\nIl marchio Ri-Fi, rimasto inutilizzato per anni, e tuttora non in uso, \u00e8 stato sporadicamente impiegato per ristampare in vinile 180gr alcuni dischi degli anni sessanta.\nI dischi pubblicati.\nPer la datazione ci si basa sull'etichetta del disco, o sul vinile o, infine, sulla copertina, qualora nessuno di questi elementi avesse una datazione, ci si basa sulla numerazione del catalogo, se esistenti, si riportano oltre all'anno il mese e il giorno (quest'ultimo dato si trova, a volte, stampato sul vinile).\n45 giri allegati alla rivista POP.\nA partire dal 1966 la Ri-Fi ha pubblicato una rivista di musica, Pop, a cui allegava 45 giri (spesso pubblicati solo in questa edizione) realizzati da artisti del suo catalogo."}
{"id": "1176162", "revid": "287204", "url": "https://it.wikipedia.org/wiki?curid=1176162", "title": "Laredo (Texas)", "text": "Laredo \u00e8 un comune (\"city\") degli Stati Uniti d'America e capoluogo della contea di Webb nello Stato del Texas. La popolazione era di persone al censimento del 2018, il che la rende la decima citt\u00e0 pi\u00f9 popolosa dello stato e l'ottantunesima citt\u00e0 pi\u00f9 popolosa della nazione.\nGeografia fisica.\nSecondo lo United States Census Bureau, la citt\u00e0 ha una superficie totale di 234,03 km\u00b2, dei quali 230,27\u00a0km\u00b2 di territorio e 3,76\u00a0km\u00b2 di acque interne (1,6% del totale).\nStoria.\nL'insediamento fondato nel 1755 da \"Don Tom\u00e1s S\u00e1nchez Barrera\" col nome originario di \"Villa de San Agustin de Laredo\" (dal nome della cittadina spagnola di Laredo), apparteneva al Nuevo Santander, colonia spagnola della Nuova Spagna. \nNel 1840 Laredo era la capitale della Repubblica indipendente del Rio Grande, costituita in opposizione ad Antonio L\u00f3pez de Santa Anna.\nSociet\u00e0.\nEvoluzione demografica.\nSecondo il censimento del 2018, la popolazione era di 235.809 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'87,71% di bianchi, lo 0,47% di afroamericani, lo 0,41% di nativi americani, lo 0,62% di asiatici, lo 0,01% di oceaniani, il 9,27% di altre etnie, e l'1,52% di due o pi\u00f9 etnie. Ispanici o latinos di qualunque etnia erano il 95,62% della popolazione."}
{"id": "1176184", "revid": "339392", "url": "https://it.wikipedia.org/wiki?curid=1176184", "title": "Casa della Saggezza", "text": ""}
{"id": "1176185", "revid": "339392", "url": "https://it.wikipedia.org/wiki?curid=1176185", "title": "Casa della Sapienza", "text": ""}
{"id": "1176186", "revid": "339392", "url": "https://it.wikipedia.org/wiki?curid=1176186", "title": "Casa della sapienza", "text": ""}
{"id": "1176187", "revid": "339392", "url": "https://it.wikipedia.org/wiki?curid=1176187", "title": "Casa della saggezza", "text": ""}
{"id": "1176194", "revid": "486946", "url": "https://it.wikipedia.org/wiki?curid=1176194", "title": "Hapoor", "text": ""}
{"id": "1176204", "revid": "287204", "url": "https://it.wikipedia.org/wiki?curid=1176204", "title": "A New Orleans", "text": "A New Orleans \u00e8 il quarto album non ufficiale di Adriano Celentano, pubblicato su vinile dalla Jolly (catalogo LPJ 5025) nell'estate del 1963.\nIl disco.\nNonostante l'etichetta Clan Celentano abbia ormai oltre un anno di vita, Guertler continua a sfruttare la fama di Celentano, pubblicando 45 giri di canzoni che il Molleggiato aveva inciso quando ancora era sotto contratto con Jolly e che per qualche motivo erano rimaste inedite. Cos\u00ec anche questo album, come il precedente, \u00e8 un'altra raccolta di singoli gi\u00e0 pubblicati in precedenza o nello stesso periodo.\nAncora una volta tutte le canzoni sono arrangiate dal maestro Giulio Libano, che dirige la sua orchestra.\nLa copertina originale raffigura il particolare della tastiera di un pianoforte.\nCome di consueto, il disco sar\u00e0 ristampato, completamente o in parte, dalla Jolly nelle sue serie economiche e in numerose compilation su CD, ufficiali e non, con titoli e copertine differenti. Del 1995 \u00e8 la versione originale su CD della Mercury Records (catalogo 526\u00a0884-2) allegata alla rivista \"Raro!\".\nTracce.\nL'anno indicato \u00e8 quello di pubblicazione del singolo.\nDurate dei brani riportate dalla copertina di LPJ 5025.\nLato A\nLato B\ntitolo 5 Amami e Baciami\nDurata = 2:00\nExtra 1962"}
{"id": "1176253", "revid": "287204", "url": "https://it.wikipedia.org/wiki?curid=1176253", "title": "Isfjord radio", "text": "Isfjord radio \u00e8 una stazione radiofonica situata sull'isola di Spitsbergen, facente parte dell'arcipelago delle Svalbard, sull'estremit\u00e0 dell'Isfjorden, il fiordo da cui prende il nome. La stazione fu creata nel 1933 e oggi \u00e8 abitata da 8 persone. Oltre che inviare a tutto l'arcipelago segnali radiofonici, Isfjord radio \u00e8 una stazione meteorologica.\nQuando nel 1976 fu costruito l'aeroporto di Longyearbyen, Isfjord radio divenne importante: infatti, provvedeva a trasmettere segnali radiofonici all'aeroporto."}
{"id": "1176254", "revid": "242434", "url": "https://it.wikipedia.org/wiki?curid=1176254", "title": "Moti convettivi", "text": ""}
{"id": "1176259", "revid": "729019", "url": "https://it.wikipedia.org/wiki?curid=1176259", "title": "Spitsbergen", "text": "Spitsbergen (nota anche col nome tedesco di Spitzbergen) \u00e8 un'isola della Norvegia, la pi\u00f9 estesa dell'arcipelago delle isole Svalbard.\nGeografia e storia.\nOccupa un'area di 39\u00a0044\u00a0km\u00b2 e su di essa si trova la maggior parte della popolazione dell'arcipelago, stanziata nei centri abitati di Longyearbyen, Barentsburg, Ny-\u00c5lesund e Svea. Spitsbergen \u00e8 bagnata a ovest dal Mare di Groenlandia, a sud dal Mare di Barents a est e a nord dal Mar Glaciale Artico. Il fiordo pi\u00f9 lungo dell'isola di Spitsbergen \u00e8 l'Isfjorden, le cui acque bagnano la maggior parte dei centri abitati dell'arcipelago.\nL'isola di Spitsbergen fu scoperta nel 1596 dall'esploratore neerlandese Willem Barents. Sull'isola vi sono anche alcune citt\u00e0 fantasma: Advent City, Grumantbyen e Pyramiden, oltre che la stazione radio di Isfjord radio. Il nome dell'isola deriva dalle 3 montagne chiamate Tre Corone."}
{"id": "1176261", "revid": "102694032", "url": "https://it.wikipedia.org/wiki?curid=1176261", "title": "Sardonio", "text": "Sardonio \u00e8 un termine oramai desueto ma che si trova in libri antichi per indicare una pietra preziosa.\nNel \u00abLapidario estense\u00bb, del XIV secolo, viene descritto come pietra di tre colori: bianco, nero e rosso, tutti chiari. In altre pubblicazioni viene descritto come variet\u00e0 di calcedonio simile alla corniola ma pi\u00f9 scura. Invece in uno dei primi trattati in volgare \"La composizione del mondo con le sue cascioni\" di Restoro d'Arezzo (anno 1282) viene descritto come pietra nera, bianca e di altri colori.\nIl sardonio viene anche citato nel \"Il nome della rosa\" assieme al diaspro, nella \"Gerusalemme liberata\" di Torquato Tasso, nella Bibbia (Pentateuco - Esodo) dove a volte \u00e8 sostituito con il termine cornalina, in \"Il piacere\" e in \"Le vergini delle rocce\" di Gabriele D'Annunzio.\nLa variet\u00e0 calcedonio (quarzo microcristallino) si presenta sotto innumerevoli gamme di colori, nel caso del calcedonio detto sardonica o sarda il colore comprende i toni dal giallastro al marrone, invece nel caso del calcedonio detto corniola il colore comprende le variet\u00e0 del rosso, nelle tonalit\u00e0 arancio miele viene detta corniola gemmaria. La sardonica e la corniola sono utilizzati nella produzione di cammei."}
{"id": "1176263", "revid": "767487", "url": "https://it.wikipedia.org/wiki?curid=1176263", "title": "Matt Holland", "text": "Carriera.\nClub.\nAll'inizio della sua carriera, venne scartato dalle giovanili dell'Arsenal perch\u00e9 \"troppo piccolo\", e venne preso dalle giovanili del West Ham. Nel 1995 si trasfer\u00ec al Bournemouth, diventandone il capitano; nel 1997 venne acquistato dall'Ipswich Town, che capitan\u00f2 fino al 2003 quando si trasfer\u00ec al Charlton Athletic. Qui ha indossato il numero 8 ed \u00e8 stato il capitano. A fine stagione 2008-2009 gli viene rescisso il contratto.\nNazionale.\nBench\u00e9 nato nel Regno Unito e cittadino britannico, Holland, per via delle origini familiari (sua nonna era irlandese) scelse a suo tempo l'affiliazione alla FAI in luogo della FA, e quindi divenne selezionabile per l', con la quale esord\u00ec nel 1996. Ha lasciato la Nazionale a seguito della mancata qualificazione al , dopo 49 incontri e 5 goal.\nDurante il citato campionato del mondo ha avuto un ruolo di commentatore sportivo per la BBC."}
{"id": "1176265", "revid": "729019", "url": "https://it.wikipedia.org/wiki?curid=1176265", "title": "Willem Barents", "text": "Esplor\u00f2 l'Artide e il Mare di Barents gli deve il nome.\nBiografia.\nNacque a Terschelling, una delle isole Frisone Occidentali. Non si sa quasi nulla della sua vita fino alle notizie dei suoi ultimi viaggi ricavate dal racconto di Gerrit de Veer, suo compagno nelle ultime due spedizioni, pubblicato nel 1598 se non che ad Amsterdam studi\u00f2 alla scuola di navigazione e cartografia, guidata da Petrus Plancius.\nPart\u00ec insieme a Plancius, per un viaggio via mare lungo le coste spagnole e italiane. Durante questo viaggio produsse, assieme all'insegnante, una delle sue opere pi\u00f9 significative, \u00e8 l'Atlante del Mar Mediterraneo. Dopo questo viaggio, Barents fu insignito del titolo di navigatore come dimostra il diploma nel Museo Barents di Amsterdam.\nPer i primi due viaggi sono disponibili le relazioni dell'ammiraglio Jan Huyghen van Linschoten (1563-1611) che prese parte anch'egli alle spedizioni nell'Artico in compagnia di Barents. A causa delle accurate mappe da lui redatte e dei preziosi dati meteorologici da lui raccolti nel corso dei suoi lunghi viaggi, Barents \u00e8 considerato uno dei pi\u00f9 importanti fra i primi esploratori dell'Artico.\nIl 5 giugno 1594 Barents part\u00ec dall'isola di Texel a bordo della nave \"Mercury,\" come parte di una spedizione, guidata da Cornelis Nay, di tre navi inviate con percorsi diversi per cercare di entrare nel Mare di Kara, avente l'obiettivo di trovare un percorso che permettesse di raggiungere l'Estremo oriente passando a nord dell'Europa e dell'Asia, il cosiddetto \u00abPassaggio a nord-est\u00bb. Tra il 23 e il 29 giugno, Barents soggiorn\u00f2 a Kildin Island. Il 9 luglio, incontrarono per la prima volta un orso polare, il quale mentre tentava di salire a bordo lo colpirono con un moschetto, i marinai decisero di catturarlo con la speranza di riportarlo nei Paesi Bassi per\u00f2, una volta messo al guinzaglio, l'orso si infuri\u00f2 e dovettero ucciderlo a Bear Creek, nell'isola di Williams. Scoprirono le Isole d\u2019Orange, si imbatterono in un branco di trichechi e cercarono di ucciderli con asce e picche, trovato il compito pi\u00f9 difficile di quanto immaginassero, se ne andarono con solo poche zanne d'avorio.\nGiunti davanti alla Novaja Zemlja, le navi seguirono due rotte diverse: Barents a nord e Nay a sud. Il tentativo di Barents di trovare un passaggio a nord della Novaja Zemlja fall\u00ec e, impossibilitato a proseguire a causa della banchisa polare a 77\u00b0 di latitudine nord nel mese di luglio, Barents fu costretto al ritorno; Nay, invece, riusc\u00ec a raggiungere il Mare di Kara nel mese di agosto attraverso lo Stretto di Kara, a sud della Novaja Zemlja. Durante il viaggio, la spedizione incontr\u00f2 un orso polare e lo cacciarono, videro e descrissero trichechi, balene artiche, e quando furono circondati da un gruppo di iceberg riuscirono a sfuggire dalla prigionia del ghiaccio. Osservarono le usanze degli abitanti delle coste artiche, diedero una descrizioni delle popolazioni indigene, delle loro barche, del modo di conservare il cibo e delle sepolture. Descrissero il santuario pagano delle trib\u00f9 Nenets, scoperto da una spedizione sull'isola di Vaygach, statue in legno e pietra ricoprivano l'isola, che era chiamata la culla degli dei Nenets. Successivamente, il santuario fu distrutto durante il battesimo delle popolazioni indigene dell'estremo nord all'inizio del XIX secolo, e questa testimonianza rimane l'unica che descrive questo luogo.\nIl successo della prima spedizione permise di ottenere un finanziamento per una nuova spedizione di sette navi, caricate con merci per scambi con gli abitanti dell'India e della Cina che salp\u00f2 il 2 giugno 1595 al comando di Nay; Barents comandava una delle navi. Le avverse condizioni bloccarono le navi poco dopo lo stretto di Kara. Sebbene Barents intendesse fermarsi durante l'inverno, ai primi di settembre Nay decise per il ritorno in patria. Questa spedizione fu considerata un fallimento e i finanziamenti governativi per la ricerca del Passaggio a nord-est furono interrotti.\nUn gruppo di commercianti olandesi finanzi\u00f2 tuttavia un terzo tentativo per il 1596: due navi comandate da Jan Rijp e da Jacob van Heemskerk, mentre Barents era il pilota. Il 9 o il 10 giugno fu scoperta l'Isola degli Orsi, la pi\u00f9 meridionale delle isole Svalbard; il 14 o il 19 giugno fu scoperta la Spitsbergen, la pi\u00f9 estesa isola delle Svalbard. Ritornate all'Isola degli Orsi, le due navi seguirono rotte differenti: Barents si separ\u00f2 da Rijp e si diresse a est. Il 16 agosto Barents raggiunse il promontorio pi\u00f9 settentrionale della Novaja Zemlja, che Barents battezz\u00f2 Capo Maurizio in onore di Maurizio di Nassau. Poco dopo, tuttavia, la nave si trov\u00f2 bloccata dai ghiacci e i marinai furono costretti a trascorrere l'inverno nell'Artico. L'equipaggio non riusc\u00ec a sciogliere il permafrost, il legno delle navi venne utilizzato per costruire una piccola baracca, mentre le vele vennero utilizzate per costruire coperte e vestiti. Il 30 agosto, il gruppo si imbatt\u00e9 in un gruppo di circa 20 \"uomini selvaggi\" samoiedi con i quali riuscirono a parlare grazie a un membro dell'equipaggio che parlava la loro lingua. Il 4 settembre videro un piccolo equipaggio inviato su delle isole in quelle zone per cercare un tipo di cristallo che era stato trovato in precedenza. Furono attaccati da un orso polare e due marinai furono uccisi.\nPer motivi di sicurezza, la squadra guidata da Barents attracc\u00f2 a Novaya Zemlya e si \u00e8 ferm\u00f2 l\u00ec per l'inverno. Questo \u00e8 stato il primo svernamento nella storia dell'Artico. Gli svernanti si costruirono una dimora con legname lavato e parti del ponte della loro nave, riscaldata da un fuoco in un focolare. Le scorte di cibo erano sufficienti. I marinai cacciavano volpi artiche, orsi polari, cucivano vestiti caldi, cappelli bizzarri e soffici dalle pelli. La spedizione non ebbe successo anche perch\u00e9 molti marinai morirono per una malattia sconosciuta al ritorno verso casa e i viaggiatori appresero che il governo non avrebbe pi\u00f9 finanziato progetti rischiosi. La spedizione torn\u00f2 indietro dopo aver scoperto che si era ghiacciato il Mare di Kara. Questa spedizione \u00e8 stata in gran parte considerata un fallimento.\nIl 13 giugno dell'anno seguente l'equipaggio inizi\u00f2 il ritorno su due battelli scoperti. Barents, sofferente, indic\u00f2 ai compagni la rotta da seguire, ma il 20 giugno, giunto nell'isola Severnyj dell'arcipelago di Novaja Zemlja, Barents spir\u00f2; non si sa se sia stato seppellito nel permafrost o nel ghiaccio marino. Gli appunti dei compagni dicevano che Barents fu sepolto in una tomba di ghiaccio. Sette settimane dopo, dodici superstiti, soccorsi da pescatori russi, raggiunsero la penisola di Kola dove ritrovarono Jan Rijp il quale li ricondusse nei Paesi Bassi: vi giunsero il 1\u00ba novembre 1597. Nel 1871 il capitano Elling Carlsen scopr\u00ec i resti della baracca nella quale Barents e compagni trascorsero l'inverno; tali resti, trasportati dapprima al Museo della Marina dell'Aia, sono conservati nel Museo statale di Amsterdam. Il viaggio fece tappa per Bereneiland, parte dell'arcipelago delle Spitsbergen, e molte altre isole. Questa volta riuscirono ad aggirare Novaya Zemlya ed entrare nel bacino del Mare di Kara. Durante questo viaggio venne compilata la descrizione pi\u00f9 accurata sino ad allora della costa di Novaya Zemlya.\nIn ricordo dell'eroe-pioniere nel 1879 furono erette due lastre marmoree commemorative."}
{"id": "1176267", "revid": "729019", "url": "https://it.wikipedia.org/wiki?curid=1176267", "title": "Sindrome di Pierre Robin", "text": "La sindrome di Pierre Robin (sigla inglese: PRS) \u00e8 una sequela congenita di anormalit\u00e0 che pu\u00f2 avvenire sia come sindrome distinta sia come parte di un'altra patologia latente.\nLa PRS si caratterizza per una mandibola insolitamente piccola (micrognazia), disposizione posteriore o retrazione della lingua (glossoptosi), e ostruzione delle vie aeree superiori.\nLa chiusura incompleta del palato (palatoschisi), \u00e8 presente nella maggioranza dei pazienti, ed esso \u00e8 di solito a forma di U.\nAncora non \u00e8 noto come questa anormalit\u00e0 possa verificarsi nei neonati; una teoria sostiene che, ad un certo momento, durante la fase di formazione delle ossa del feto, la punta della mandibola si attacca nel punto dove le clavicole si uniscono (sterno), impedendo cos\u00ec la crescita delle ossa mascellari. Si pensa che, a circa 12-14 settimane di gestazione, quando il feto inizia a muoversi, lo spostarsi della testa fa s\u00ec che la mandibola sporga dalle clavicole. Da quel momento in poi, la mandibola del feto cresce come normalmente, con il risultato che, alla nascita, la mandibola del bambino \u00e8 pi\u00f9 piccola di quanto sarebbe stata con uno sviluppo normale, sebbene continui a svilupparsi con un tasso normale fino a che il bambino termina lo sviluppo.\nLa PRS \u00e8 spesso parte di una patologia o sindrome latente. La pi\u00f9 comune \u00e8 la sindrome di Stickler. Altri disturbi causa di PRS, secondo il dr. Robert J. Sphrintzen del Centro Medico per i Disturbi Craniofacciali \u2018'Montefiore'\u2018 sono: sindrome Velocardiofacciale, la sindrome alcolica fetale e la sindrome di Treacher Collins.\nLa patologia generalmente \u00e8 diagnosticata poco dopo la nascita. Ha un'incidenza variabile da 1 su 8500 a 1 su 30.000. I problemi medici pi\u00f9 importanti sono la difficolt\u00e0 alla respirazione e alla nutrizione.\nI neonati affetti necessitano molto spesso di assistenza per la nutrizione, ad esempio necessitando di rimanere in posizione laterale, necessitando ciucciotti o cucchiai speciali, e spesso necessitano di nutrizione con un sondino naso-gastrico o di un'integrazione alimentare adeguata dovuta alla lenta alimentazione. Ci\u00f2 \u00e8 causato dalla difficolt\u00e0 di formare i l vuoto nella cavit\u00e0 orale a causa del palato diviso, oltre alla respirazione difficoltosa dovuta allo spostamento indietro della lingua. Gli infanti, se colpiti moderatamente o severamente, possono occasionalmente necessitare una cannula naso-faringea o, pi\u00f9 raramente, intubazione endotracheale o tracheostomia per risolvere l'ostruzione delle vie aeree.\nIl palato diviso in genere \u00e8 curato tra l'et\u00e0 di 6 mesi e \u00bd e 2 anni con un intervento di chirurgia plastica o maxillofacciale. In molti centri adesso c'\u00e8 un'\u00e9quipe per il labbro leporino e per la palatoschisi che comprende entrambe le specialit\u00e0, come anche un coordinatore, un terapista del linguaggio, un ortodontista, talvolta uno psicologo, un audiologo, un chirurgo otorinolaringoiatra e personale infermieristico. La glossoptosi e micrognazia generalmente non richiedono la chirurgia; in alcuni casi la dis-trazione della mandibola \u00e8 necessaria per aiutare respirazione e nutrizione.\nI bambini affetti da PRS di solito raggiungono pieno sviluppo e statura.\nComunque, \u00e8 stato riscontrato che il bambino \u00e8 spesso leggermente di taglia sotto la media, a causa di sviluppo incompleto dovuto a ipossia cronica relativa a ostruzione delle vie aeree superiori come pure alla scarsa nutrizione dovute a difficolt\u00e0 di alimentazione."}
{"id": "1176268", "revid": "33921", "url": "https://it.wikipedia.org/wiki?curid=1176268", "title": "Rugby a 15 nel 2005", "text": "Attivit\u00e0 internazionale.\nIRB Rugby Aid Match.\nMatch di beneficenza per le vittime dello tsunami dell'Oceano Indiano del 2004. \n\"Down Under Tour\".\nI test estivi, imperniati soprattutto sulle tourn\u00e9e delle squadre dell'emisfero nord nell'emisfero sud, hanno come clou il Tour dei British and Irish Lions in Nuova Zelanda\nNel 2005 si segnalano il disastroso tour dei \"Lions\" in Nuova Zelanda e la vittoria (unica per una squadra dell'emisfero nord contro una del sud) da parte dell'Italia sull'Argentina.\nBarbarians.\nIncontri disputati dai Barbarians nel 2005:\nLa Nazionale Italiana.\nSei Nazioni: La fine dell'era Kirwan.\nFinisce l'era di John Kirwan: se il successo sulla aveva salvato la stagione 2003-2004, i successivi risultati deludenti avevano deteriorato la fiducia nel tecnico neozelandese. Il Sei Nazioni dunque vede l'Italia perdere malamente tutte le partite conquistando Wooden Spoon e Whitewash.\nIl torneo era iniziato bene: contro l', al Flaminio, gli azzurri reggono bene chiudendo il primo tempo sul 6-8, e sul 12-18 sfiorano il sorpasso, salvo cedere nel finale per 17-28.\nSei giorni dopo, contro il , gli azzurri subiscono una severa lezione perdendo 38-8. Il Galles non \u00e8 pi\u00f9 la squadra che nel 2003 a Roma sub\u00ec la prima delle cinque sconfitte. Ha battuto sette giorni prima l' e a fine torneo si aggiudicher\u00e0 il Grande Slam.\nA Murrayfield, contro la , la partita sembra gi\u00e0 l'ultima spiaggia, l'ultima occasione per evitare il \u201ccucchiaio di legno\u201d. La vittoria scozzese per 18-10 segna la fine delle speranze.\nLa squadra si squaglia letteralmente e subisce due pesanti sconfitte a Londra con l' (7-37) e a Roma con la (13-56).\nI pessimi risultati portano al licenziamento di Kirwan e all'assunzione di Pierre Berbizier.\nArriva Pierre Berbizier.\nIl tour vede una prestigiosa vittoria degli azzurri nel secondo match contro l'Argentina. Storica per molti motivi: unica vittoria nei tour di giugno di una squadra europea contro una delle quattro squadre pi\u00f9 forti dell'emisfero sud, prima vittoria dell'Italia contro l'Argentina in trasferta, prima vittoria in trasferta contro una squadra meglio classificata nel ranking mondiale dell'IRB, primo successo in trasferta contro una nazione tra le prime dieci al mondo dal 1997 (vittoria a Grenoble con la Francia), ritorno ad un successo di prestigio dal successo di Roma con la Scozia nel 2004 e contro una squadra che tre settimane prima aveva costretto al pareggio i Lions Britannici a Cardiff.\nEroe di giornata \u00e8 Ramiro Pez, che fuori dal giro della nazionale da due anni, trovandosi a Cordoba presso la famiglia viene convocato in tutta fretta per sostituire Andrea Scanavacca indisponibile per un malanno improvviso.\nNel primo match gli azzurri incontrano una selezione argentina (in pratica la squadra \"A\") e vincono agevolmente per 32-14.\nSegue il primo dei primi due test ufficiali, in cui gli azzurri subiscono una onorevole sconfitta, ben diversa dalle precedenti (21-35).\n\u00c8 per\u00f2 il secondo match quello pi\u00f9 atteso, anche per il rientro di quattro dei cinque giocatori argentini e di Mauro Bergamasco, indisponibili per il primo match a causa degli impegni nel campionato francese. Pez viene schierato all'apertura al posto di Orquera. \u00c8 un match tiratissimo che si chiude per 30-29 con gli azzurri in 14 negli ultimi 13 minuti a causa dell'espulsione di Marco Bortolami.\nLa squadra soddisfatta si reca dunque in , dove subisce una sconfitta pesantissima (21-69) palesando gravi difficolt\u00e0 nei placcaggi, oltre alla stanchezza di una lunga stagione e dei match precedenti."}
{"id": "1176274", "revid": "46291", "url": "https://it.wikipedia.org/wiki?curid=1176274", "title": "Theaceae", "text": "Le Theaceae sono una famiglia di piante angiosperme dicotiledoni legnose (alberi o arbiusti) a prevalente distribuzione nelle regioni tropicali e subtropicali.\nLa maggior parte dei generi comprende piante sempreverdi; i generi \"Stewartia\" e \"Franklinia\" (native degli Stati Uniti) sono invece decidui.\nIl genere pi\u00f9 noto \u00e8 \"Camellia\" che include molte specie con valenza ornamentale e una specie (\"Camellia sinensis\") coltivata per la produzione del t\u00e8.\nSistematica.\nNella classificazione filogenetica APG la famiglia \u00e8 inserita nell'ordine Ericales, nel clade delle Asteridi.\nLa classificazione di Cronquist assegna invece la famiglia all'ordine Theales nella sottoclasse delle Dillenidae. Questa posizione \u00e8 ripresa da alcuni autori recenti, p.es. .\nDescrizione.\nLe foglie sono semplici a fillotassi alterna.\nI fiori sono attinomorfi per lo pi\u00f9 ermafroditi. Sono pentameri formati da 5 sepali e 5 petali. Gli stami sono numerosi, il gineceo \u00e8 formato da 3-5 carpelli saldati in un ovario supero.\nIl frutto \u00e8 in genere una capsula loculicida.\nTassonomia.\nI principali generi sono:"}
{"id": "1176276", "revid": "1305772", "url": "https://it.wikipedia.org/wiki?curid=1176276", "title": "Hip Hop Is Dead", "text": "Hip Hop Is Dead \u00e8 l'ottavo album del rapper statunitense Nas, pubblicato il 19 dicembre 2006. \u00c8 il primo album di Nas dopo la firma con l'etichetta Def Jam e il disco \u00e8 distribuito assieme alla Columbia e all'etichetta di Nas The Jones Experience. Il titolo dell'album \u00e8 stato ispirato dal punto di vista di Nas sull'industria musicale e sullo stato della musica hip hop dell'epoca.\nL'album debutta al primo posto nella Billboard 200 vendendo 355.880 copie nella sua prima settimana. Al novembre 2008, le copie vendute salgono a 764.000, ottenendo la certificazione di disco d'oro dalla RIAA il 12 marzo 2007. Generalmente accolto in modo positivo dai critici musicali, \"Hip Hop Is Dead\" ha ricevuto una nomination ai Grammy Awards 2008 come miglior album rap.\nBackground.\nNas annuncia il titolo dell'album dopo una esibizione il 18 maggio 2006. Nel tardo settembre del 2006, in un'intervista, Nas dice che \u00abl'hip hop \u00e8 morto perch\u00e9 noi come artisti non abbiamo pi\u00f9 il potere\u00bb, come ribadito in un'altra intervista per MTV, dove il rapper afferma \u00abquando dico che \"l'hip hop \u00e8 morto\", in pratica dico che l'America \u00e8 morta. Non si ha voce in politica. La musica \u00e8 morta.\u00bb\nNel giugno del 2006, esce il singolo promozionale \"Where Y'all At\", prodotto da Salaam Remi. Contiene un campione da \"Made You Look\" di Nas, ma non \u00e8 stato inserito nella tracklist finale dell'album. Tuttavia, \u00e8 stato reso disponibile come traccia bonus per il mercato nipponico.\nControversie per il titolo.\nNas ha affermato di aver scelto il titolo al fine di indurre entusiasmo e una reazione da parte degli artisti hip hop. Il prodotto ha un grande impatto sul mondo hip hop e ottiene molte reazioni contrastanti da parte della comunit\u00e0, ricevendo supporto dagli artisti East Coast e pesanti critiche specialmente dagli artisti del southern hip hop, spesso ritenuti d'aver rovinato la qualit\u00e0 dell'hip hop contaminandolo con il crunk e la snap music. In particolare, Lil' Wayne, Ludacris e Big Boi (quest'ultimo, assieme ad Andr\u00e9 3000 negli Outkast, dove Andre 3000 aveva dichiarato che l'hip hop \u00e8 morto nella canzone del 2001 \"Funkin' Around\" presente in \"Big Boi and Dre Present... Outkast\"), hanno attaccato il titolo dell'album di Nas affermando che \u00e8 rivolto al southern hip hop.\nRicezione.\n\"Hip Hop Is Dead\" ottiene generalmente recensioni positive da parte dei critici musicali. Metacritic gli assegna 79/100, punteggio basato su 22 recensioni. Come i precedenti sforzi, anche questo \u00e8 paragonato a \"Illmatic\". Secondo \"Entertainment Weekly\" l'album \u00abassomiglia a Nas: impossibile non ammirarlo, ma difficile da amare.\u00bb Jason Rubin di \"The A.V. Club\" assegna una \u00abA\u00bb all'album, elogiandone la qualit\u00e0 della produzione e il concept lirico dichiarando che il prodotto \u00ab\u00e8 spregiudicato nella diagnosi dei mali del rap, ma alla fine \u00e8 pieno di speranza, contiene un'analisi intelligente, stretta e coesa di dove si \u00e8 perso il rap, ma anche dei semi della rinascita e del rinnovamento del genere.\u00bb\nSteve Juon di RapReviews gli assegna un punteggio perfetto di dieci decimi: \u00abNas ha realizzato un album appassionato per risvegliare il tuo amore per l'arte e se il tuo cuore non batte nel tuo petto entro la fine, allora non \u00e8 l'hip-hop che \u00e8 morto, sei tu.\u00bb Robert Christgau lo recensisce positivamente, cos\u00ec come Dot Music (\u00abla conoscenza, l'erudizione e l'intensit\u00e0 poetica di Nas prevalgono su tutte le altre preoccupazioni\u00bb), \"Mojo\" (\u00ab\u00e8 l'erudizione poetica di Nas che lo rende un classico spietato\u00bb), \"Prefix\" (\u00ab\"Hip Hop Is Dead\" [...] tira fuori il meglio dell'MC, che potrebbe aver prodotto la sua performance lirica pi\u00f9 forte da \"Illmatic\"\u00bb), \"The New York Times\" (\u00abecco l'approccio vecchio stile di Nas all'hip hop: funziona ancora\u00bb) e \"Rolling Stone\" (\u00abNas ha sempre suonato in maniera pi\u00f9 vecchia rispetto alla sua et\u00e0, ma ci sono momenti nel suo ottavo album in cui suona come il protagonista di \"Grumpy Old Men\" versione ghetto\u00bb).\nMarisa Brown recensisce l'album per Allmusic: \u00ab\"Hip Hop Is Dead\" non \u00e8 \"Illmatic\". \"Illmatic\" si pone come uno dei debutti pi\u00f9 impressionanti della musica rap e, di conseguenza, ha stabilito inevitabili, e spesso sfavorevoli, confronti con ciascuna delle successive pubblicazioni di Nas. Quindi \u00e8 praticamente un dato di fatto che i due album, in effetti, non si confrontino, che i battiti, le rime, l'intuizione, il flusso che Mr. Jones ha avuto su \"Illmatic\" non siano stati replicati qui, e in tutta onest\u00e0, probabilmente non lo faranno mai.\u00bb Brown d\u00e0 all'album tre stelle e mezzo su cinque, pur criticando la seconda parte dell'album nella quale Nas \u00abperde parte dell'intensit\u00e0 e dell'intelligenza che aveva mostrato prima.\u00bb\nNonostante consideri il suono e la qualit\u00e0 musicale come punti deboli, Soren Baker del \"Los Angeles Times\" assegna all'album 3/4 stelle, scrivendo che \u00abNas dimostra perch\u00e9 rimane uno degli artisti pi\u00f9 venerati del rap, poich\u00e9 la sua difesa della cultura hip hop \u00e8 appassionata e consapevole, anche se non pienamente realizzata\u00bb, aggiungendo inoltre: \u00abcome molti dei suoi precedenti sforzi, liricamente e concettualmente, non \u00e8 secondo a nessuno. Ma musicalmente e in termini di esecuzione, non sempre ha colpito nel segno.\u00bb Critiche pi\u00f9 fredde arrivano dalla rivista \"NOW\" (\u00abqualche lampo di brillantezza, ma niente di duraturo\u00bb), \"Blender\", \"Stylus Magazine\" (\u00abNas \u00e8 a capo di un anno di delusioni [nella musica hip hop] di New York e forse anche la pi\u00f9 schiacciante\u00bb) e \"Austin Chronicle\" (\u00abCon Dr. Dre, Kanye West e persino Jay-Z nella sua lista degli ospiti, \"Hip Hop Is Dead\" crea un'ampia, ma alla fine macabra, festa\u00bb).\n\"Hip Hop Is Dead\" \u00e8 candidato come miglior album rap ai Grammy Awards 2008, dove perde a scapito di \"Graduation\" (2007) di Kanye West.\nPerformance commerciale.\nVendendo 355.880 copie nella sua prima settimana, l'album diviene il terzo di Nas dopo \"It Was Written\" (1996) e \"I Am...\" (1999) a debuttare al primo posto nella Billboard 200. La title track \"Hip Hop Is Dead\" (prodotta da will.i.am), contiene campioni da \"In-A-Gadda-Da-Vida\" degli Iron Butterfly e da \"Apache\" degli Incredible Bongo Band (campione gi\u00e0 usato da Nas precedentemente per \"Made You Look\"), ottiene una grande rotazione radiofonica, raggiungendo la posizione numero 48 tra le Hot R&amp;B/Hip-Hop Songs e il quarantunesimo posto nella Hot 100."}
{"id": "1176280", "revid": "88253", "url": "https://it.wikipedia.org/wiki?curid=1176280", "title": "Hip Hop is Dead", "text": ""}
{"id": "1176282", "revid": "729019", "url": "https://it.wikipedia.org/wiki?curid=1176282", "title": "Vajga\u010d", "text": "L'isola Vaiga\u010d (in russo: \u043e\u0441\u0442\u0440\u043e\u0432 \u0412\u0430\u0439\u0433\u0430\u0447, \"ostrov Vaiga\u010d\") \u00e8 un'isola tra il mare di Kara e il mare della Pe\u010dora, Russia.\nAmministrativamente appartiene al Zapoljarnyj rajon del Circondario autonomo dei Nenec, nell'Oblast' di Arcangelo (Circondario federale nordoccidentale).\nGeografia.\nL'isola si trova tra il continente e l'isola Ju\u017enyj della Novaja Zemlja. \u00c8 separata dalla terraferma dallo stretto di Jugor (\u043f\u0440\u043e\u043b\u0438\u0432 \u042e\u0433\u043e\u0440\u0441\u043a\u0438\u0439 \u0428\u0430\u0440), e da Ju\u017enyj dallo stretto di Kara (\u043f\u0440\u043e\u043b\u0438\u0432 \u041a\u0430\u0440\u0441\u043a\u0438\u0435 \u0412\u043e\u0440\u043e\u0442\u0430).\nVajga\u010d si estende su 3.383\u00a0km\u00b2 il che la colloca al 155\u00ba posto tra le isole pi\u00f9 grandi del mondo; \u00e8 un'isola pianeggiante con due creste rocciose parallele che arrivano a un'altezza massima di 172\u00a0m s.l.m. Sull'isola si trovano molti corsi d'acqua (lunghi anche 20\u201340\u00a0km), laghi e paludi; il terreno \u00e8 composto prevalentemente da argillite, arenaria e calcare.\nFauna e flora.\nSono state avvistate occasionalmente volpi e lemming, ma non ci sono molti animali terrestri sull'isola; sono molto numerosi invece gli uccelli: variet\u00e0 di anatre, trampolieri che frequentano paludi e laghi. Il mare che circonda l'isola \u00e8 l'habitat di mammiferi marini: trichechi, foche e balene. La vegetazione \u00e8 quella tipica della tundra: erba bassa, muschio, fiori artici e alcuni salici nani (Salix herbacea).\nNel 2007, il \"World Wide Fund for Nature\" (WWF) e il governo russo hanno dichiarato \"Riserva naturale\" l'isola Vaiga\u010d.\nPopolazione.\nSull'isola il maggior insediamento \u00e8 il villaggio di Varnek (\u0412\u0430\u0440\u043d\u0435\u043a) che si trova a sud (), nel golfo Varneka. A gennaio 2010 c'era una popolazione di 97 persone.\nVi sono sull'isola posti sacri alla popolazione Nenci (o nenezi, o nenets) che la visitano d'estate attraversando lo stretto Jugorskij \u0160ar.\nIsole adiacenti.\nLe seguenti isole si trovano tutte vicine alle coste dell'isola Vaiga\u010d, e sono elencate a partire da nord e in senso antiorario. \nA est dell'estrema punta nord:\na nord-ovest:\nnel golfo Dolgaja:\nancora a nord-ovest:\na ovest:\na ovest, nel golfo Ljam\u010dina:\na sud:\nCollegamenti esterni.\nMappe russe: R-40-XVII,XVIII, R-41-XIII,XIV, R-40-XIII,XIV, R-41-XIX,XX"}
{"id": "1176283", "revid": "77358", "url": "https://it.wikipedia.org/wiki?curid=1176283", "title": "Alexandr Sergeyevich Yakovlev", "text": ""}
{"id": "1176287", "revid": "28592", "url": "https://it.wikipedia.org/wiki?curid=1176287", "title": "Sergej Diaghilev", "text": ""}
{"id": "1176291", "revid": "1149807", "url": "https://it.wikipedia.org/wiki?curid=1176291", "title": "Gas di pirolisi", "text": "Il gas di pirolisi (o benzina di pirolisi o pygas, dall'inglese Pyrolisis Gasoline) \u00e8 un prodotto naftenico ad un elevato contenuto aromatico. I componenti principali del pygas sono benzene, toluene, xilene ed etilbenzene.\nIl pygas \u00e8 un sottoprodotto di impianti di produzione dell'etilene che elaborano etano, butano, nafta o gasolio.\nUso.\nViene usato miscelato al gasolio o come alimentazione di unit\u00e0 di estrazione BTX."}
{"id": "1176292", "revid": "237256", "url": "https://it.wikipedia.org/wiki?curid=1176292", "title": "Maya Plisetskaya", "text": ""}
{"id": "1176295", "revid": "486946", "url": "https://it.wikipedia.org/wiki?curid=1176295", "title": "Pavel Vasilievi\u010d Chichagov", "text": ""}
{"id": "1176300", "revid": "715366", "url": "https://it.wikipedia.org/wiki?curid=1176300", "title": "Sergej Prokof'ev", "text": ""}
{"id": "1176315", "revid": "70217", "url": "https://it.wikipedia.org/wiki?curid=1176315", "title": "Cattedrale di San Paolo (Lodejnoe)", "text": "La cattedrale di San Paolo di Lodejnoe \u00e8 il principale luogo religioso ortodosso della citt\u00e0 di Lodejnoe Pole, in Russia. La chiesa \u00e8 in stile moderno."}
{"id": "1176316", "revid": "767487", "url": "https://it.wikipedia.org/wiki?curid=1176316", "title": "Brent Hinds", "text": "Biografia.\nUsa tre diverse chitarre: una Gibson Flying V, una Gibson SG e una Les Paul, inoltre usa anche il modello di First Act da lui disegnato.\nBrent \u00e8 cresciuto in Alabama e inizialmente suonava il banjo, \u00e8 cresciuto ascoltando country, ma nella tarda adolescenza ha cominciato ad ascoltare Neurosis e Melvins, due band che hanno influenzato profondamente il suo stile."}
{"id": "1176319", "revid": "123977887", "url": "https://it.wikipedia.org/wiki?curid=1176319", "title": "Eresiarca", "text": "Eresiarca \u00e8 il fondatore o il capo di una eresia, la quale quasi sempre da lui prende il nome. Tale termine \u00e8 usato generalmente in contesti riguardanti il Cristianesimo. \nNonostante nel primo periodo cristiano, al pari della parola eresia, il termine non possedesse alcuna accezione negativa, col tempo sub\u00ec una progressiva condanna da parte di tutta la cristianit\u00e0.\nPoich\u00e9 a capo di un'eresia, l'eresiarca riconosciuto come tale dalla Chiesa \u00e8 oggetto di scomunica.\nEtimologia.\nEsso deriva dal greco \u03b1\u1f31\u03c1\u03b5\u03c3\u03b9\u03ac\u03c1\u03c7\u03b7\u03c2 (trasl. \"hairesi\u00e0rches\"), unione delle due parole \u03b1\u1f35\u03c1\u03b5\u03c3\u03b9\u03c2 (trasl. \"h\u00e0iresis\") (letteralmente \"scelta\", da cui si originer\u00e0 il termine eresia) e \u1f04\u03c1\u03c7\u03c9 (trasl. \"\u00e0rch\u014d\") (verbo col significato di \"essere a capo\"); lo stesso suffisso \"-arca\" si pu\u00f2 trovare nelle parole monarca o patriarca.\nEsempi di eresiarchi.\nTra gli eresiarchi si possono annoverare:\nSono inoltre eresiarchi numerosi antipapi contemporanei minori, fondatori di piccole sette scismatiche dalla Chiesa cattolica, tra cui Clemente Dom\u00ednguez, papa della Chiesa cattolica palmariana."}
{"id": "1176324", "revid": "28592", "url": "https://it.wikipedia.org/wiki?curid=1176324", "title": "Vaclav Ni\u017einskij", "text": ""}
{"id": "1176327", "revid": "11959", "url": "https://it.wikipedia.org/wiki?curid=1176327", "title": "Al-Ghazali", "text": "Persona di grande cultura, spirito avventuroso e inquieto, al-Ghaz\u0101l\u012b \u00e8 stato l'autore di almeno 50 opere letterarie in arabo trattanti diverse tematiche, dalla filosofia neoplatonica alla teologia islamica, dal misticismo sufi alla giurisprudenza.\nTra i suoi scritti pi\u00f9 famosi ed influenti figurano soprattutto \"I\u1e25y\u0101\u02be \u02bful\u016bm al-d\u012bn\" e \"Maq\u0101\u1e63id al-fal\u0101sifa\"; quest'ultimo trov\u00f2 successo anche in Europa ed \u00e8 stato uno dei primi libri ad essere tradotto dall'arabo al latino.\nBiografia.\nal-Ghaz\u0101l\u012b nacque nel 1058 a Tus, una citt\u00e0 situata nella provincia di Khorasan, in Persia. Suo padre, un seguace della corrente mistica sufi, mor\u00ec quando al-Ghazali era ancora giovane; insieme a suo fratello minore, Ahmad Ghazali (che diverr\u00e0 assai noto come teorico dell'amore mistico), furono seguiti, per alcuni anni, da un amico del padre.\nNel 1070 i due fratelli si trasferirono a Gorgan, capitale del Golestan, ove per un periodo di sette anni, studiarono nelle scuole religiose (\"madrasa\") locali la giurisprudenza coranica (fiqh), prima di ritornare a Tus.\nIntorno al 1080 si trasfer\u00ec a Nishapur, nel nordest dell'Iran, dove intraprese gli studi in una famosa scuola musulmana.\nTerminati gli studi, inizi\u00f2 la carriera di professore presso la rinomata universit\u00e0 musulmana di Baghdad (\"Niz\u0101miyya\", dal nome del celebre visir selgiuchide Nizam al-Mulk, che fu suo protettore).\nImprovvisamente nel 1095, pare a seguito di una profonda crisi spirituale, abbandon\u00f2 la sua carriera di docente per dedicarsi all'approfondimento dei temi della mistica o tasawwuf. Intraprese il pellegrinaggio alla Mecca e successivamente si rec\u00f2 in visita a Damasco, Gerusalemme e Medina. Infine, ritorn\u00f2 nella sua citt\u00e0 natale, per trascorrervi gli ultimi anni di vita attendendo al completamento del suo opus magnum, la \"Iyh\u0101\u02be \u02bful\u016bm al-d\u012bn\" (\"Rivivificazione delle scienze religiose\") considerato un po' la summa del sapere teologico islamico nel Medioevo.\nal-Ghaz\u0101l\u012b contribu\u00ec in modo decisivo alla sistematizzazione delle dottrine del sufismo e alla sua accettazione ed integrazione nel corpo dell'ortodossia islamica. Era uno studioso dell'islam sunnita, appartenente alla scuola di diritto islamico sciafeita e alla scuola di teologia asharita. Ricevette molti titoli come \"Sharaf al-A\u02beimma\" ossia \"onore degli imam\" (), \"Zayn al-d\u012bn\" ovvero \"ornamento della fede\" (), \"\u1e24ujjat al-Isl\u0101m\", cio\u00e8 \"prova dell'Islam\" ().\nCollocabile nell'alveo della influente scuola teologica asharita (fondata nel X secolo da al-Ash'ari) se ne differenzi\u00f2 per alcuni aspetti, soprattutto riuscendo a integrare nella sua dottrina una marcata sensibilit\u00e0 mistica.\nOltre ad essere stato un teologo, e un filosofo, comp\u00ec studi nei campi della cosmologia, della fisica e della giurisprudenza.\nEducazione.\nal-Ghaz\u0101l\u012b nacque nella citt\u00e0 di T\u016b\u1e63 (Khorasan) o in un villaggio vicino, in una famiglia persiana di mezzi modesti, alcuni dei quali erano noti per la loro competenza e passione per il misticismo sufi.\nEra ancora giovane quando suo padre mor\u00ec, dopo aver incaricato uno dei suoi amici sufi di occuparsi dell'educazione dei suoi due figli. L'amico in questione ademp\u00ec all'incarico fino all'esaurimento dei fondi lasciati dal padre: a quel punto, consigli\u00f2 ai due fratelli di iscriversi in una madrasa dove gli alunni seguivano dei corsi ed erano sostenuti materialmente. al-Ghaz\u0101l\u012b avrebbe iniziato, verso l'et\u00e0 di sette anni, studiando l'arabo e il persiano, il Corano e i principi della religione islamica. Dopo la madrasa, entr\u00f2 nel ciclo degli studi secondari e superiori, che comportavano lo studio del \"fiqh\" (giurisprudenza islamica) e l'esegesi \"tafs\u012br\", del testo coranico e dei \"\u1e25ad\u012bth\" (tradizione giuridicamente rilevante).\nVerso l'et\u00e0 di 15 anni si stabil\u00ec a Jurjan, centro fiorente del sapere all'epoca, situato a 160\u00a0km da T\u016b\u1e63, per studiare (secondo Subk\u012b) il \"fiqh\" con l'Imam al-Ism\u0101\u02bf\u012bl\u012b (1084). Questo tipo di \"viaggio alla ricerca della conoscenza\" (\"\u1e6dalab al-\u02bfilm\") al fine di seguire l'insegnamento dei maestri famosi del momento, era una delle tradizioni educative dell'Islam. Ritorn\u00f2 l'anno seguente a T\u016b\u1e63, dove rimase tre anni, dedicati a memorizzare e meglio comprendere ci\u00f2 che aveva trascritto dell'insegnamento dei suoi maestri.\nPoi si rec\u00f2 a Naysabur (Nishapur), dove soggiorn\u00f2 dal 1081 al 1085. Studi\u00f2 il \"fiqh\", la teologia dogmatica (\"kal\u0101m\") e la logica, cos\u00ec come, gli elementi di filosofia, dall'Imam Abu al-Ma'ali al-Juwayni, il giureconsulto di rito sciafeita pi\u00f9 celebre dell'epoca. al-Ghaz\u0101l\u012b aveva allora 23 anni. Durante i cinque anni che seguirono, fu allievo e assistente dell'Imam al-Juwayn\u012b, e cominci\u00f2 a pubblicare alcuni lavori e a studiare il sufismo con un altro \"Shaykh\", Ab\u016b \u02bfAl\u012b al-F\u0101rmadh\u012b.\nOpere.\nAnche se la tradizione gliene attribuisce pi\u00f9 di 400, al-Ghaz\u0101l\u012b in realt\u00e0 scrisse 50 libri, trattanti diversi campi di studio (scienza, filosofia, sufismo ecc.). Il suo \"L'incoerenza dei filosofi\" (\"Tah\u0101fut al-Fal\u0101sifa\") dell'XI secolo segn\u00f2 una svolta nella epistemologia islamica, ove al-Ghazali svilupp\u00f2 certi aspetti dello scetticismo filosofico che non sarebbe entrato nella filosofia occidentale se non con Cartesio, George Berkeley e David Hume. L'incontro con lo scetticismo port\u00f2 al-Ghaz\u0101l\u012b ad abbracciare una forma di occasionalismo teologico, nel credere che tutti gli eventi e le interazioni causali non siano prodotte da circostanze materiali ma siano espressioni immediate e tangibili della volont\u00e0 di Dio.\nL\"Incoerenza\" segn\u00f2 anche un punto di svolta nella filosofia islamica con il violento rinnegamento di Aristotele e Platone. Il libro aveva come bersaglio polemico la \"fal\u0101sifa\" (\u00abfilosofia\u00bb, termine arabo dal trasparente etimo greco), coltivata dai filosofi musulmani dall'VIII all'XI secolo (i pi\u00f9 famosi dei quali erano al-Kindi, Avicenna e al-Farabi) che si rifacevano agli antichi greci. al-Ghaz\u0101l\u012b denunci\u00f2 i filosofi greci come non-credenti ed etichett\u00f2 coloro che utilizzavano la loro dottrina come corruttori della fede islamica, salvo poi, nell'introduzione a quest'opera, i \"Maq\u0101\u1e63id al-fal\u0101sifa\" (\"Le intenzioni dei filosofi\"), esporre senza accenno di confutazione le tesi dei filosofi da lui contestati, finendo cos\u00ec paradossalmente con l'essere annoverato tra questi gi\u00e0 nella cultura latina del XII e XIII secolo.\nI temi principali sviluppati in quest'opera erano: la negazione della teoria dell'eternit\u00e0 del mondo, l'affermazione della conoscenza da parte di Dio delle cose particolari e non solo delle leggi generali del creato, la denuncia dell'incapacit\u00e0 dei filosofi di provare l'esistenza di Dio, la confutazione della tesi dei filosofi tendente ad assegnare a Dio il ruolo di costruttore del mondo, privato, per\u00f2, nello stesso tempo degli attributi divini (l'idea del Demiurgo), l'inabilit\u00e0 dei filosofi a dimostrare sia l'unit\u00e0 di Dio, sia la spiritualit\u00e0 dell'anima, quest'ultima esistente in modo indipendente dal corpo.\nNel secolo successivo, Averro\u00e8 scrisse una lunga refutazione della \"Incoerenza\" chiamandola la \"Incoerenza della Incoerenza\" (Tahafut al-Tahafut), tuttavia il corso epistemologico del pensiero islamico era gi\u00e0 marcato.\nL'opera capitale di al-Ghaz\u0101l\u012b \u00e8 l\"I\u1e25y\u0101\u02be \u02bful\u016bm al-d\u012bn\" (\"La rinascita\" o \"La rivivificazione delle scienze religiose\"), divisa in numerosi libri che configurano una vera e propria enciclopedia del sapere teologico nell'Islam medievale. Vi sono trattati, in modo sistematico e organicamente organizzato, la giurisprudenza (\"fiqh\"), la teologia (\"kal\u0101m\") e la mistica ispirata al sufismo. Contiene quattro sezioni principali: un quarto (\"Rub\u02bf\") \u00e8 dedicato agli \"Atti di fede\" (Rub\u02bf al-\u02bfib\u0101d\u0101t), un quarto alle \"Norme di vita quotidiana\" (Rub\u02bf al-Adat\u0101t), un quarto alle \"Strade della perdizione\" (Rub\u02bf al-Muhlik\u0101t) e un ultimo quarto alle \"Strade della salvezza\" (Rub\u02bf al-Munjiy\u0101t). Nei secoli sono stati redatti numerosi commenti ai libri dell\"I\u1e25y\u0101\u02be\": \"\u00abSe tutte le scienze islamiche dovessero scomparire, si potrebbero ricreare nuovamente dall\"I\u1e25y\u0101\u02be \u02bful\u016bm al-d\u012bn\"\u00bb\". Di quest'opera al-Ghazali scrisse un ampio riassunto in persiano con il titolo \"Alchimia della felicit\u00e0\" (\"K\u012bmy\u0101-ye sa\u02bf\u0101dat\").\nAltri contributi.\nAl-Ghaz\u0101l\u012b si distinse anche per i suoi incisivi studi sulla teoria atomistica, che prendendo spunto dalle precedenti teorie greche e indiane, rilevava negli atomi l'unica sostanza perpetua, presente nell'universo.\nNell'opera citata \"I\u1e25y\u0101\u02be \u02bful\u016bm al-d\u012bn\", si pronunci\u00f2 a favore della medicina, valutata come una disciplina scientifica lodevole, seppur non religiosa, mentre condann\u00f2 le pratiche astrologiche.\nNei suoi scritti appoggi\u00f2 l'uso della dissezione e lo sviluppo degli studi di anatomia, in quanto evidenziavano agli occhi dei ricercatori le meraviglie del creato e quindi l'esistenza e la bont\u00e0 dell'opera divina.\nNel settore della cosmologia al-Ghaz\u0101l\u012b sostenne la teoria, appoggiata dai teologi e filosofi medievali, di un universo dal tempo non infinito e avente avuto un inizio, in opposizione ai filosofi greci che ritenevano il contrario.\nLa sua produzione nel campo della psicologia fu di notevole spessore, basti ricordare i suoi studi sul s\u00e9 e sui moti psicologici dell'individuo (desideri e rabbie); fu uno dei primi studiosi a suddividere le origini sensoriali, in cinque sensi esterni e in cinque interni (immaginazione, riflessione, pensiero, associazione, dissociazione), di cui cerc\u00f2 di localizzare la sede nel cervello.\nDiscusse se la conoscenza sia innata o acquisita e deline\u00f2 le differenze intercorrenti fra animali e uomini, oltre a quelle fra malattia fisica e spirituale.\nInfluenze.\nL'opera di al-Ghaz\u0101l\u012b ha influito sia sui filosofi musulmani che sui filosofi cristiani del Medioevo, i quali cominciarono a conoscerlo dall'XI-XII secolo attraverso le traduzioni latine compiute soprattutto in Spagna presso il celebre collegio dei traduttori di Toledo.\nLa prima opera di Ramon Llull fu la traduzione catalana della \"L\u00f2gica d'Algatzell\" (1271).\nLa stessa Margaret Smith sottolinea:\nL'influsso di al-Ghazali \u00e8 stato comparato con l'opera di san Tommaso d'Aquino per la teologia cristiana, ma i due differiscono grandemente nel metodo e nella fede. Mentre Ghazali respinge i filosofi non islamici come Aristotele e dice di non accettare i loro insegnamenti in base al loro non essere credenti, l'Aquinate considera tutti e incorpora il pensiero greco e latino nella sua filosofia."}
{"id": "1176329", "revid": "29244", "url": "https://it.wikipedia.org/wiki?curid=1176329", "title": "Cargoa cupella", "text": ""}
{"id": "1176331", "revid": "248219", "url": "https://it.wikipedia.org/wiki?curid=1176331", "title": "Cargoa", "text": ""}
{"id": "1176335", "revid": "256896", "url": "https://it.wikipedia.org/wiki?curid=1176335", "title": "Lefebvriani", "text": ""}
{"id": "1176339", "revid": "715366", "url": "https://it.wikipedia.org/wiki?curid=1176339", "title": "Nikolaj Rimskij-Korsakov", "text": ""}
{"id": "1176342", "revid": "92723", "url": "https://it.wikipedia.org/wiki?curid=1176342", "title": "Vladimir Sofronitsky", "text": ""}
{"id": "1176344", "revid": "162719", "url": "https://it.wikipedia.org/wiki?curid=1176344", "title": "Nazario Sauro (S-518)", "text": ""}
{"id": "1176345", "revid": "1573940", "url": "https://it.wikipedia.org/wiki?curid=1176345", "title": "Okenia elegans", "text": "Okenia elegans () \u00e8 un mollusco nudibranco appartenente alla famiglia Goniodorididae.\nBiologia.\nSi nutre di in prevalenza di ascidie dei generi \"Ascidia\", \"Ciona\", \"Ctenicella\", \"Dendrodoa\", \"Microcosmus\", \"Molgula\", \"Phallusia\" e \"Polycarpa\".\nDistribuzione e habitat.\n\u00c8 diffuso nel Mar Mediterraneo occidentale, golfo di Biscaglia, raramente nel Mare del Nord meridionale."}
{"id": "1176347", "revid": "162719", "url": "https://it.wikipedia.org/wiki?curid=1176347", "title": "Carlo Fecia di Cossato (S-519)", "text": ""}
{"id": "1176348", "revid": "248219", "url": "https://it.wikipedia.org/wiki?curid=1176348", "title": "Idalina", "text": ""}
{"id": "1176349", "revid": "767487", "url": "https://it.wikipedia.org/wiki?curid=1176349", "title": "Troy Sanders", "text": "Biografia.\nSanders ha ricevuto il primo basso a 14 anni, ma aveva gi\u00e0 cominciato a suonarlo in precedenza, usando quello del fratello Kyle pur essendo per mancini.\nLa sua strumentazione comprende un Fender Prophecy II, un Fender American Standard Jazz, un Ibanez SRX700, un Godlyke Deity 4 corde e uno Yamaha RBX.\nQuesti bassi sono solitamente tenuti pi\u00f9 bassi di un tono (re, sol, do, fa), anche se in alcune canzoni (vedi \"Iron Tusk\", \"Circle of Cysquatch\", \"Aqua Dementia\", ...) la corda pi\u00f9 bassa viene abbassata a la (la, sol, do, fa). Usa amplificatori Mesa/Boogie con heads and cabinets Ampeg, inoltre usa spesso effetti come l'Electro-Harmonix Big Muff.\nIl suo modo di cantare ricorda quello di Dave Edwardson dei Neurosis e di King Buzzo dei Melvins, la sua voce \u00e8 molto presente nei primi album della band come \"Lifesblood\" e \"Remission\". Negli album pi\u00f9 recenti, da \"Leviathan\" in poi, usa anche un diverso tipo di canto in clean.\nI suoi fratelli Kyle e Darren lavorano entrambi nel campo musicale: il primo \u00e8 il bassista dei Bloodsimple, il secondo \u00e8 un tecnico del basso dei Mastodon.\nIn una sua intervista Sanders ha dichiarato che i suoi album preferiti sono Business as Usual dei Men at Work, Times of Grace dei Neurosis e Anniversary - 10 Years of Hits di George Jones.\nInfluenze.\nTra gli artisti che lo hanno maggiormente influenzato cita Cliff Burton dei Metallica, Gene Simmons dei Kiss e Phil Lynott dei Thin Lizzy.\nInoltre \u00e8 un grande appassionato di country:"}
{"id": "1176351", "revid": "196390", "url": "https://it.wikipedia.org/wiki?curid=1176351", "title": "Gianfranco Gazzana-Priaroggia (S-525)", "text": ""}
{"id": "1176353", "revid": "767487", "url": "https://it.wikipedia.org/wiki?curid=1176353", "title": "Cerniera (meccanica)", "text": "Una cerniera in meccanica \u00e8 un vincolo che permette all'oggetto vincolato soltanto rotazioni, eliminando ogni possibile traslazione del corpo.\nLa cerniera collega due oggetti solidi, normalmente consentendo solo un limitato angolo di rotazione tra gli stessi. Due oggetti collegati da una cerniera ideale ruotano l'uno rispetto all'altro attorno a un asse fisso di rotazione (l'asse geometrico della cerniera).\nLe cerniere possono essere realizzate in materiale flessibile o con componenti rigidi ma mobili. Strutture simili a cerniere vengono impiegate in molti tipi di ponti mobili, come ad esempio i ponti levatoi.\nIn biologia molte articolazioni funzionano come cerniere.\nCerniera plastica.\nQuando nella sezione pi\u00f9 sollecitata di una membratura inflessa si \u00e8 raggiunto il momento meccanico massimo, all'ulteriore crescere del carico in corrispondenza del concio infinitesimo preso a cavallo della sezione, si verifica una rotazione relativa tra le sue facce senza incremento di momento meccanico, come avviene nelle cerniere reali. In questo caso si parla di \"cerniera plastica\".\nA differenza per\u00f2 della cerniera reale, che consente rotazioni relative in entrambi i versi, la cerniera plastica permette solo la rotazione in un verso (quello indotto dai carichi agenti), poich\u00e9 in fase di scarico della trave, che comporterebbe una inversione di rotazione, il materiale riacquista il suo comportamento elastico e la sezione si comporta nuovamente in maniera monolitica. \nQuesto tipo di comportamento \u00e8 desunto dallo studio del diagramma momento-curvatura di una sezione di acciaio inflessa che normalmente viene schematizzato con una bilatera, cio\u00e8 ipotizzando un tratto iniziale elastico ed uno perfettamente plastico."}
{"id": "1176357", "revid": "767487", "url": "https://it.wikipedia.org/wiki?curid=1176357", "title": "Cometa Humason", "text": "La cometa di Humason, formalmente indicata come C/1961 R1, \u00e8 una cometa non periodica scoperta da Milton L. Humason il 1\u00ba settembre 1961.\nOrbita.\nIl suo perielio \u00e8 ben pi\u00f9 lontano dall'orbita di Marte, a 2,133 UA. La sua orbita, retrograda, ha un periodo di circa 2940 anni.\nCaratteristiche fisiche.\nEssa \u00e8 una cometa gigante, il suo diametro \u00e8 stimato intorno ai 41 km, eccezionalmente ricca di CO, molto pi\u00f9 attiva di una normale cometa alla stessa distanza dal Sole, ha una magnitudine assoluta di +1,5, cento volte pi\u00f9 luminosa di una cometa media.\nLuminosit\u00e0.\nLa cometa \u00e8 arrivata ad una luminosit\u00e0 massima di 7a nell'ottobre 1962 . Il nucleo della cometa ha presentato variazioni di splendore e tra il maggio ed il giugno 1964 ha avuto un \"outburst\" dalla 17,8a alla 10,0a ."}
{"id": "1176359", "revid": "196390", "url": "https://it.wikipedia.org/wiki?curid=1176359", "title": "Leonardo Da Vinci (S-520)", "text": ""}
{"id": "1176360", "revid": "287204", "url": "https://it.wikipedia.org/wiki?curid=1176360", "title": "Contrada Botteghe", "text": ""}
{"id": "1176361", "revid": "47767", "url": "https://it.wikipedia.org/wiki?curid=1176361", "title": "Idalia (zoologia)", "text": ""}
{"id": "1176362", "revid": "106376", "url": "https://it.wikipedia.org/wiki?curid=1176362", "title": "Duomo di Crema", "text": "La cattedrale di Santa Maria Assunta \u00e8 il principale e pi\u00f9 antico luogo di culto cattolico della citt\u00e0 di Crema, sede vescovile dell'omonima diocesi.\nStoria.\nPrima dell'anno 1000.\nDefinire qualsiasi vicenda costruttiva prima dell'anno 1000, in assenza di documenti storici, \u00e8 impossibile. Reperti di origine romana ritrovati durante i restauri degli anni 1952-1959 rendono solo ipotizzabile la presenza nello stesso sito di un antico tempio pagano.\nSecondo la tradizione nel luogo in cui sorse Crema era presente fin da tempi paleocristiani una chiesetta dedicata a Santa Maria della Mosa: ci\u00f2 non pu\u00f2 essere verificato ma \u00e8 assai verosimile: ci troviamo sopra un dosso in antico protetto a nord e a sud da corsi d'acqua naturali (poi chiamati roggia Crema, roggia Rino, Cresmiero o Travacone) colatori della palude del Moso che lo circondava a nord ovest. Inoltre a est il terreno scendeva verso le divagazioni del Serio. Un luogo facilmente difendibile e quindi ideale per accogliere i rifugiati dalla citt\u00e0 di \"Parasso\" (Palazzo Pignano) in fuga dall'invasione longobarda, come probabilmente sarebbe avvenuto; se poi attorno alla chiesetta vi fosse gi\u00e0 un villaggio o se lo abbiano fondato essi stessi non \u00e8 verificabile.\nIl duomo dell'XI secolo.\nNell'XI secolo troviamo una grande chiesa, dalle dimensioni pressoch\u00e9 uguali a quella attuale: i resti sono rintracciabili sotto il pavimento dell'attuale edificio. \u00c8 citata in due documenti del 1098 e del 1143 come \"Ecclesia Sancte Mariae\" e aveva tre navate con pilastri compositi terminanti sul fondo con tre absidi semicircolari. Probabilmente, come la maggior parte delle chiese del tempo, aveva una navata centrale pi\u00f9 elevata con capriate a vista e le navate laterali con volte a crociera.\nSotto la base del campanile, tuttavia, sorgono i resti di un piccolo altare con una base che sprofonda di 40\u00a0cm dal pavimento dell'antico duomo; qui si trovano tracce di un affresco con le estremit\u00e0 inferiori di tre figure realizzate da una mano arcaica, forse ancor pi\u00f9 antica di questa chiesa romanica.\nDal 1185 al 1341.\nDopo lo storico assedio del 1159-1160, gran parte del duomo romanico and\u00f2 distrutto; ma fu lo stesso Barbarossa a inaugurarne la ricostruzione il 7 maggio 1185; in questa fase ci si concentr\u00f2 sulla zona absidale, sull'arco trionfale e sulla nuova sacrestia.\nA quell'epoca il centro fortificato era sotto la giurisdizione del vescovo di Piacenza, ma nel 1212 pass\u00f2 sotto la diocesi di Cremona che ferm\u00f2 ogni forma di finanziamento e i lavori furono interrotti. Con il ritorno alla diocesi di Piacenza, nel 1284, la ricostruzione riprese.\nL'elevazione della nuova chiesa nella sua interezza dur\u00f2 57 anni essendovi state numerose interruzioni a causa delle guerre tra guelfi e ghibellini.\nTra il XII e il XIII secolo fu innalzato sull'abside meridionale il campanile, che ebbe successivamente anche la funzione di torre di vedetta sia sotto la breve signoria locale dei Benzoni sia sotto il dominio della Repubblica di Venezia.\nDal 1341 al 1580.\nNel 1410 fu demolita l'antica chiesetta di San Giovanni: era addossata al lato settentrionale del duomo ed era sopravvissuta alla distruzione dell'antica chiesa romanica avendo anche la funzione di battistero.\nCon bolla di papa Pio II nel 1459 la prepositura fu spostata da Palazzo Pignano a Crema e ci\u00f2 comport\u00f2 l'allargamento del coro.\nNel corso del XV secolo fu allestito l'altare di Sant'Ambrogio, poi intitolato e San Marco, titolazione quest'ultima significativa perch\u00e9 avvenuta nel 1456, solo sette anni dopo il passaggio di Crema sotto il dominio veneto. Nell'occasione fu spostato il Crocifisso miracoloso, qui collocato, sostituito da un'ancona in terracotta di Agostino de Fondutis oggi scomparsa. Un altro altare fu aggiunto per decisione del Consiglio generale nel 1456 e dedicato a San Sebastiano.\nTra '400 e '500 fu scavata la cripta con conseguente elevazione del piano del presbiterio.\nRisale al 1520 l'allestimento dell'altare della Madonna della Misericordia, mentre nel 1522 fu rifatto l'organo (da parte di Gian Battista Facchetti) in sostituzione di uno precedente risalente al 1477.\nUno dei pinnacoli apicali della facciata croll\u00f2 a terra nel 1578 uccidendo il sagrestano; la conseguenza fu la loro demolizione.\nNel 1580 papa Gregorio XIII elev\u00f2 Crema a sede di diocesi e il duomo divenne cattedrale.\nDal 1580 ai rifacimenti settecenteschi.\nUn nuovo organo fu montato sulla controfacciata nel 1647.\nNel 1709 fu sfondata la cappella absidale sinistra aumentandone il volume e dotandola di cupoletta: il progetto fu di Giacomo Avanzini e la decorazione fu eseguita da Giacomo Parravicini detto il Gianolo con l'ausilio dei fratelli Grandi; infine, vi fu collocato definitivamente il Crocifisso miracoloso.\nTra il 1776 ed il 1780 avvenne una radicale trasformazione degli interni, analogamente a quando si fece in numerose altre chiese medievali; il gusto dell'epoca mal tollerava la semplicit\u00e0 dello stile gotico lombardo e l'architetto Giacomo Zaninelli (in collaborazione con l'architetto barnabita Ermenegildo Pini ed il decoratore trevigliese Orlando Bencetti) trasform\u00f2 l'aspetto interno della chiesa in forme barocche. Tra gli interventi eseguiti: l'innalzamento del pavimento, la costruzione di plinti per ridurre l'altezza delle semicolonne, l'eliminazione dei capitelli in pietra, lo sfondamento del muro perimetrale destro per l'allestimento di nuovi altari e l'apertura di finestre dalla forma \u201ca fagiolo\u201d; finirono distrutti gli affreschi tre-quattrocenteschi; s'intervenne anche sulla cappella del Crocifisso, rifatta da soli pochi decenni, che fu ridecorata.\nDal 1780 ad oggi.\nNel 1802 si oper\u00f2 sulla torre campanaria per riparare i danni dovuti al terremoto di Soncino; tra gli interventi si segnala la sostituzione delle 16 colonne binate collocate sul piano delle campane. Altri lavori vennero cantierizzati sul campanile negli anni 1832, 1863 (con l'installazione del parafulmine) e 1877.\nGi\u00e0 alla fine del XIX secolo venne intrapresa una discussione volta a verificare la possibilit\u00e0 di togliere le sovrastrutture barocche; fu consultato anche l'architetto Luca Beltrami, ma non se ne fece nulla.\nTra il 1913 ed il 1916 sotto la direzione dell'architetto Cecilio Arpesani e dell'ingegner Emilio Gussalli vi fu un intervento sulla facciata col fine di sostituire alcune colonnette ed alcune terrecotte; inoltre, furono ripristinati i tre pinnacoli apicali. Nel 1935 fu demolita l'ala del palazzo vescovile addossata alla chiesa e costruita nel 1587.\nGrandi lavori furono compiuti tra il 1952 ed il 1958 con l'intento di eliminare le aggiunte settecentesche: il complesso lavoro fu affidato all'architetto Amos Edallo. Il professionista, che si avvalse della collaborazione di Corrado Verga, affront\u00f2 il problema a met\u00e0 tra restauro conservativo e rifacimento in stile, affrontando i ritrovamenti emergenti di volta in volta senza decisioni preventive; per esempio: si era sempre dibattuto fino all'epoca dei restauri se le absidi antiche fossero semicircolari o piane; il ritrovamento delle fondamenta fu inequivocabile e l'abside fu ricostruita piana. Furono usati mattoni antichi provenienti dallo stesso progetto oppure rifatti a mano secondo tecniche antiche dall'artigiano Emilio Jachetti di Castelleone usando terra di Ombriano, il cui impasto permetteva di ottenere mattoni vicini alla colorazione di quelli antichi.\nFurono eliminate le finestre \u201ca fagiolo\u201d e ripristinate le monofore; la volta della cripta fu abbassata e rifatta in cemento armato; il presbiterio fu ricoperto con marmo di Carrara e fu collocato un nuovo altare in marmo di Candoglia.\nSi intervenne anche sul pavimento ripristinando quello in cocciopesto risalente al XV o al XVI secolo (con alcune parti rifatte con lo stesso stile e tecnica).\nL'inaugurazione ufficiale avvenne il 26 aprile 1959 alla presenza del cardinale di Milano Giovanni Battista Montini (futuro papa Paolo VI).\nUn intervento fu approntato nel 1979 per ottemperare ai dettami conciliari; nell'occasione fu posto un nuovo altare opera di Mario Toffetti.\nTra il 1983 ed il 1984 fu eseguito un restauro della torre campanaria secondo un progetto degli architetti Ermentini.\nUna visita illustre la cattedrale l'ebbe nel 1992 allorch\u00e9 vi fece visita papa Giovanni Paolo II. L'evento \u00e8 ricordato dalla scritta incisa su una lapide murata lungo la parete della prima campata destra:\nTra il 2004 ed il 2005 fu allestita una nuova cappella dietro l'antica cripta del duomo al fine di raccogliere le tombe dei vescovi qui sepolti: fu voluta da monsignor Angelo Paravisi (che non vide l'opera completata) e fu inaugurata il 2 settembre 2005.\nNel 2010 \u00e8 stato avviato un complesso restauro conservativo concluso nel 2014.\nEsterno.\nFacciata.\nLa facciata a capanna e \"a vento\" \u00e8 tripartita da grandi archi a tutto sesto in stile romanico, cos\u00ec come romanici sono il portale con archivolto cordonato a tutto sesto, i capitelli a motivi vegetali e la loggetta decorativa cuspidale a trentatr\u00e9 colonne marmoree. Tipicamente gotico \u00e8 invece il rosone centrale in pietra di Saltrio con sedici colonne a raggiera e intrecciate da archetti a tutto sesto.\nL'architrave a cinque clipei d'ingresso \u00e8 sorretta da due telamoni e regge una lunetta che ospita il gruppo scultoreo della \"Madonna col Bambino Ges\u00f9 fra i santi Giovanni Battista e Pantaleone\". L'interpretazione dei clipei \u00e8 incerta: quello centrale rappresenterebbe l\"Agnello pasquale dell'Apocalisse\" al centro, mentre quelli laterali potrebbero essere decifrati come \"il clero\", \"il monaco\", \"il vescovo\" e \"il laico\". Sull'arcosolio si legge a fatica in caratteri del XVI secolo la seguente scritta:\nSe i numerosi elementi decorativi della facciata sono stati lo spunto per dotte e suggestive allegorie spirituali (una sorta di ascesa dell'anima peccatrice verso la salvezza), il loro simbolismo numerico rientra invece nei classici canoni medievali. Cos\u00ec le 3 guglie indicano la perfezione e la Trinit\u00e0, le 33 colonne della loggetta si riferiscono agli anni vissuti da Ges\u00f9, le 16 del rosone corrispondono ai 12 apostoli pi\u00f9 i 4 evangelisti.\nLa facciata presenta altri simbolismi: una pietra quadrata sotto la bifora sinistra indica la materia prima indifferenziata, partenza per la salvezza umana e cristiana; i pentacoli, che rappresentano l'immagine stilizzata dell'uomo a braccia aperte e gambe divaricate, simbolo dell'uomo perfetto che \u00e8 il Cristo; i tralci di vite e i pampini che contornano le finestre a vento simboleggiano l'eucaristia e il Cristo; una formella sul contrafforte laterale sinistro contiene sette cerchi, ossia i sette pianeti conosciuti all'epoca della costruzione; sul contrafforte destro, invece, un rombo a scacchiera ricorda l'ambiguit\u00e0 della vita e del reale ed \u00e8 sovrastata da una palma, segno di vittoria.\nSulle semicolonne sono murate anche due lapidi che testimoniano a che punto fosse arrivata la costruzione nel 1301 e nel 1305.\nLa prima recita:\ned \u00e8 accompagnata da uno stemma con banda sovrastato da quattro torrette.\nLa seconda:\ncon uno stemma a fasce verticali con biscia e tre torri.\nTra il portale ed il rosone la muratura assume una colorazione leggermente differente: \u00e8 il punto dove rimangono debolissime tracce di un affresco che raffigurava sant'Ambrogio e che fu realizzato per volont\u00e0 del podest\u00e0 Salio di Landriano nel 1345. \u00c8 scomparsa anche l'iscrizione che l'accompagnava ancora leggibile agli inizi del Novecento e trascritta dal sacerdote Augusto Cambi\u00e9:\nIn passato sulla facciata dovevano essere presenti altri affreschi: durante i lavori di pulitura e restauro del 2011 in una delle finestre cieche sono apparsi brani di una figura raffigurante un papa: si nota parte del volto, la mitria e l'aureola, dunque un papa santificato.\nFiancate.\nLe fiancate si presentano cos\u00ec come ripristinate dopo i restauri della met\u00e0 del XX secolo.\nQuattro contrafforti dividono la parete meridionale in cinque campate la navata centrale (con bifore ad illuminarne gli interni) e la navata laterale. In questa si aprono lunghe monofore eccetto sulla terza campata dove trova posto il portale laterale trecentesco. Questo si presenta in posizione disallineata rispetto al rosoncino che lo sovrasta. Nella lunetta del portale vi \u00e8 murata una scultura detta la \"Mad\u00f2na dal P\u00f3m\" (la Madonna del Pomo), perch\u00e9 se con il braccio sinistro sostiene il bambino Ges\u00f9, con la mano destra porge una mela. Alla seconda campata vi sono anche due volti su colonnine tortili all'interno di una nicchia.\nLa fiancata settentrionale \u00e8 simile a quella meridionale; alla prima campata, tuttavia, vi troviamo una bifora cieca decentrata, mentre alla seconda vi si ravvisano i segni di una porticina. Alla terza campata si trova l'ingresso laterale decentrato (non \u00e8 stata trovata una spiegazione per questa anomalia); la successiva parte della fiancata \u00e8 coperta dalla \"Sagrestia Nuova\" e dal palazzo Vescovile.\nTutti i sottogronda delle navate e dei contrafforti presentano una decorazione ad archetti intrecciati in cotto.\nCampanile.\nIl campanile risale al periodo a cavallo tra XIII e XIV secolo e pur essendo parte integrante della chiesa, innestandosi sulla cappella di san Pantaleone, appare quasi come elemento architettonico e s\u00e9.\nSe arrivasse a terra avrebbe base di forma quadrata di circa 6,5 metri per lato ed \u00e8 diviso in sei ordini con marcapiani e lesene agli angoli. Alla base stanno due piloni di differenti dimensioni rispetto ai contrafforti della fiancata, e con altezza diversa.\nIl primo ordine raggiunge la quota del tetto della navata laterale e presenta sul lato meridionale una finestra a sgualcio con elaborata decorazione. Lo divide dall'ordine superiore una serie di archetti. Sul lato orientale si apre un'altra finestra e, a mezz'altezza, una porticina. Si trovava qui, infatti, fino ai restauri novecenteschi, una costruzione posticcia che fungeva da abitazione del campanaro e che entrava nella torre attraverso questa apertura.\nIl secondo ordine \u00e8 cieco, ma con la specchiatura divisa da un costolone verticale.\nSulla parete meridionale del terzo ordine \u00e8 presente l'orologio e sulla parete occidentale due piccole feritoie.\nIl quarto ordine \u00e8 per tre lati cieco (col solito costolone centrale) ma si differenzia sul lato meridionale: sulla parte sinistra vi si apre una piccola monofora mentre a destra, all'interno di un'elaborata cornice in cotto, vi \u00e8 murata una lapide con un bassorilievo raffigurante un liocorno rampante.\nAl quinto ordine per ogni lato vi sono aperte due finestre con arco a tutto sesto. A differenza degli ordini inferiori, gli archetti di questo ordine proseguono anche sulle lesene.\nL'ultimo ordine \u00e8 la cella campanaria con una trifora per lato composta da colonnette binate unite; un fregio ad archetti intrecciati precede la cornice che supporta una balaustra con dodici pinnacoli.\nIl coronamento finale \u00e8 una lanterna a forma di ottagono divisa in tre parti: il lato inferiore \u00e8 un ottagono con fornici ciechi; la zona centrale \u00e8 una galleria praticabile, con due archi per lato, che sostiene il solito fregio ad archetti intrecciati e cornice superiore, sovrastata da una balaustra con otto torrioncini; termina il campanile la copertura a cono con ringhiera.\nIn totale il campanile \u00e8 alto 58 metri.\nInterno.\nImpianto architettonico.\nIl duomo di Crema ha una pianta a tre navate: quella centrale termina con un'abside piana alla maniera cistercense mentre quelle laterali sono concluse da cappelle. Dalla piazza si scende di un gradino al livello dell'antico pavimento in coccio pesto.\nAlle possenti colonne che dividono le navate sono addossate verso quella centrale delle semicolonne cilindriche che proseguono verso l'arco traverso a sesto acuto. Le volte di ogni singola campata della navata centrale sono a crociera.\nLe colonne che sostengono l'arco trionfale (a tutto sesto) presentano capitelli differenti. Quello di destra, inoltre, possiede un attacco dell'arco trionfale pi\u00f9 basso: probabilmente nel primo progetto di ricostruzione post assedio del Barbarossa si pensava ad una navata pi\u00f9 bassa di quella attuale.\nLa finestratura della navata centrale presenta per ogni campata: ad un livello inferiore due monofore (finti matronei che, in realt\u00e0 si affacciano sul sottotetto delle navate laterali); al livello superiore una bifora che d\u00e0 luce all'interno.\nOpere d'arte.\nSebbene il rifacimento barocco abbia distrutto la fitta decorazione quattro-cinquecentesca (di cui rimangono delle tracce), il duomo di Crema non \u00e8 affatto privo di opere d'arte.\nFiancata sinistra.\nLa prima campata della navata sinistra \u00e8 occupata dall'altare della \"Madonna della Misericordia\", il cui culto \u00e8 piuttosto antico. Si presenta ancora nelle forme barocche quale esempio di come fosse stato trasformato il duomo, ricco di marmi policromi e statue di fattura fantoniana rappresentanti \"Davide e Salomone\". Al centro \u00e8 dipinto l'affresco rappresentante la \"Madonna con il Bambino\" voluto dal Signore di Crema Giorgio Benzoni nei primi anni del '400 e realizzato da Rinaldo da Spino. Successivamente vi mise mano Vincenzo Civerchio che vi aggiunse san Giuseppe e san Giovanni Battista e l'ambientazione architettonica. Un ulteriore intervento il dipinto lo ebbe per mano di Mauro Picenardi che vi dipinse degli angioletti fra le nuvole.\nAlla seconda navata sinistra \u00e8 appesa una tavola di Vincenzo Civerchio raffigurante \"san Sebastiano tra i santi Cristoforo e Rocco\", commissionata nel 1518 dai Consoli dei Mercanti al termine di una pestilenza. Il dipinto manifesta una forte contrasto tra san Sebastiano, denudato con le bianche carni ed un atteggiamento d'estasi e i santi che lo affiancano con scuri vestiti e complessi panneggi. San Cristoforo \u00e8 ripreso in un movimento realista, nell'atto di portare sulle spalle un bambino; san Rocco \u00e8 ripreso in atteggiamento pensoso. Un sasso riproduce anche la firma, \"V.C. I.D.XVIII\", che ci riporta alla data precisa di esecuzione: 1518. Alla parete \u00e8 presente anche un brano degli antichi affreschi, il viso di una \"Madonna in trono\".\nLa terza navata sinistra \u00e8 occupata dall'ingresso laterale e dalla porta d'accesso alla \"Sagrestia nuova\". Prima dei restauri degli anni 2010-2014 vi era collocata l\"Assunzione\" di Vincenzo Civerchio ora spostata sull'altare. Vi \u00e8 stata trasferita qui la grande tela di Guido Reni (prima appesa nella quarta campata destra), \"Cristo appare a san Marco\", opera seicentesca commissionata dal Sacro Monte di Piet\u00e0 e destinata originariamente all'altare dedicato a san Marco. \u00c8 un dipinto di grande dimensione, con numerosi personaggi: Ges\u00f9 tra angeli in una forte luce; san Marco in prigione, orante con lo sguardo rivolto a Ges\u00f9; in basso le guardie stupite, una si appoggia nascondendosi il volto per la disperazione, l'altra \u00e8 supina e si volta ad osservare la scena.\nAlla quarta campata sono stati rinvenuti gli affreschi pi\u00f9 significativi dell'antico impianto decorativo: si tratta di san Pantaleone tra due figure su scanni di cui una \u00e8 certamente una Madonna con pochi frammenti del Bambino. Sopra una mensola \u00e8 collocata una statua lignea raffigurante la Madonna, opera di Vincenzo Civerchio, ricavata tra un tronco di olmo e dipinta con tempera all'uovo.\nAlla zona inferiore della quinta campata sinistra sono addossati i confessionali.\nPresbiterio, cripta e cappelle di fondo.\nLa cappella del Crocifisso si trova a sinistra dell'altare maggiore e si presenta con un impianto decorativo prevalentemente settecentesco. Alle pareti si trovano due dipinti ottocenteschi di Sante Legnani raffiguranti \"Il Crocifisso dato alle fiamme\" e la \"Supplica al Crocifisso\". Ma l'elemento di maggior interesse \u00e8 il grande e venerato Crocifisso ligneo scolpito tra il 1250 ed il 1275 probabilmente in Francia. Presenta un'espressione molto intensa e dolorosa, quasi in contrasto con il resto del corpo scolpito in maniera pi\u00f9 primitiva. Nel 1999 fu avviato un restauro che elimin\u00f2 lo sporco e le sovradipinture e che mise in luce anche le bruciature del rogo che sub\u00ec nel 1448; singolare per valutare lo \"stato di salute\" della statua il metodo diagnostico impiegato: l'opera fu trasportata presso l'Ospedale Maggiore di Crema e sottoposta a TAC e controllo con strumentazione digitale ad arco evidenziando come il Cristo sia ricavato da un unico tronco al quale furono innestate le braccia.\nIl presbiterio ha subito nei restauri novecenteschi un abbassamento per recuperare le proporzioni spaziali del duomo. L'altare maggiore barocco del settecento durante i restauri del 1952-1959 fu trasferito nella chiesa parrocchiale del Sacro Cuore di Ges\u00f9, inaugurata nel 1956 nel quartiere di Crema Nuova. Al suo posto venne collocato un nuovo altare privo di dorsale e tabernacolo che era costituito dalla sola mensa recante una decorazione con motivi a fogliami (ricavata da frammenti dell'antica pavimentazione del Duomo di Milano) con tavola in marmo di Candoglia e collocata su di una predella con tre gradini anch'essi in marmo bianco come tutta quanta la pavimentazione del presbiterio. Questo altare nel gennaio del 1966 in seguito alla ridisposizione degli arredi del presbiterio per via della riforma liturgica fu sostituito da un altro costituito da una semplice mensa con due stipiti in marmo di Candoglia. L'altare del 1966 \u00e8 stato poi trasferito nel 1980 al santuario della Madonna delle Fontane a Casaletto Ceredano. L'attuale mensa fu eseguita da Mario Toffetti nel 1979 su progetto di Beppe Ermentini e vi sono raffigurati degli episodi biblici. La croce d'argento dorato appesa \u00e8 opera dello scultore Nicola Sebastio, dono del vescovo Carlo Manziana.\nL'area presbiterale \u00e8 quella che ha subito le maggiori risistemazioni dopo i restauri degli anni 2010-2014. La nuova cattedra vescovile \u00e8 stata collocata sul lato destro, ricavata da un blocco unico in marmo rosso di Asiago, opera di Mario Toffetti il quale ha scolpito sullo schienale il \"Buon pastore\" e ai lati i papi Paolo VI e Giovanni Paolo II, gli unici due pontefici che hanno visitato Crema (sebbene Montini ancora in veste di cardinale nel 1959).\nLo stesso Toffetti \u00e8 stato l'autore del pavimento in marmo palissandro grigio-bianco con inserti in quarzo, raffigurante scene bibliche sui gradini ricurvi, cos\u00ec come lo scultore di Mozzanica ha realizzato il nuovo ambone ricco di immagini simboliche (e tra queste i volti dei familiari), ultima sua scultura prima della scomparsa.\nSmantellato l'organo, \u00e8 stata rivista anche la disposizione delle tele alle pareti dell'abside. Sulla fronte \u00e8 stata posta la grande tela (5 metri di altezza) raffigurante l\"Assunzione\". In passato prevaleva la tesi che il dipinto fosse opera di autori differenti: gli apostoli a cura di Vincenzo Civerchio, mentre Maria Assunta fra gli angeli sarebbe una realizzazione di Carlo Urbino. In tempi pi\u00f9 recenti si \u00e8 ipotizzato che il Civerchio sia l'unico autore, sebbene sulla tela vi ha certamente messo mano Mauro Picenardi nel 1790 per restaurarla a causa del suo forte deterioramento. La tela dell\"Annunciazione\" che prima era appesa di fronte all'organo si trova ora sulla parete sinistra, un capolavoro di Vincenzo Civerchio. L'artista realizz\u00f2 in tempera su tela su due pannelli di ante d'organo un tempo scorrevoli. Vi \u00e8 raffigurata la Vergine a destra mentre osserva un libro posto su un leggio, mentre a sinistra compare un angelo in atteggiamento di movimento; il tutto in una scena fortemente prospettica. Alla parete sinistra trova posto una \"Sacra Famiglia\", altra opera di Civerchio o della sua scuola.\nLa parete sud del coro contiene in una nicchia un tema particolarmente insolito: si tratta dei \"Sette dormienti\", un affresco tardo trecentesco.\nAlla cripta si accede tramite due scale in marmo che si trovano ai lati dell'altare maggiore. Le colonne sono originali ma il soffitto con armature in cemento armato fu eseguito durante i restauri di met\u00e0 Novecento per riportare l'altare alla quota trecentesca. Sulla parete di fondo \u00e8 addossato un antico altare in marmi policromi con la statua della \"Madonna del Popolo\", un'opera di Mauro Picenardi.\nNella cripta vi si trova dall'anno 2016 il gruppo scultoreo in legno del Compianto, fino all'anno 1991 collocato nel santuario della Beata Vergine del Marzale; si tratta di otto statue risalenti o al quinto decennio (Raffaele Casciaro) o alla seconda met\u00e0 del XV secolo (Cesare Alpini). Le statue raffigurano tre figure maschili: San Giovanni, Giuseppe d'Arimatea e Nicodemo; le quattro figure femminili sono la Madonna, Maria Maddalena, Maria di Cleofa e Maria di Salom\u00e8. I sette personaggi circondano il Cristo deposto, con il corpo martoriato. Ai lati del Compianto sono state collocate su cavalletti due quadri di Ugo Bacchetta, donati dalla famiglia per tramite di Emilio Canidio nel 2020; rappresentano la \"Crocifissione\" e la \"Deposizione\".\nA destra dell'altare maggiore sorge la cappella di san Pantaleone; sullo sfondo, sotto la monofora, una nicchia ospita l'affresco raffigurante la \"Madonna con Ges\u00f9 in braccio ed un frate orante in ginocchio\". Sull'altare \u00e8 posta la statua lignea di san Pantaleone realizzata da Vincenzo Civerchio tra gli anni 1528-1530, raffigurato con manto in broccato e mantello di ermellino sulle spalle; regge con la mano sinistra il libro di Galeno e con la destra la palma del martirio. Il santo \u00e8 scolpito a grandezza naturale ed \u00e8 la statua che abitualmente viene portata in processione il 10 giugno, giorno del santo patrono.\nAlla parete sinistra \u00e8 appeso un quadro: \"San Pantaleone con i santi Vittoriano e Bellino\", di Mauro Picenardi. In una scena fortemente illuminata dall'alto san Pantaleone e san Bellino guardano in alto, mentre san Vittoriano \u00e8 rappresentato in atteggiamento pensoso; in basso, a chiudere un ideale forma di rombo un angioletto osserva lo spettatore.\nSull'arco di ingresso \u00e8 posto il quadro de \"La passione di san Pantaleone\", opera di Carlo Urbino del XVI secolo, in realt\u00e0 una composizione di tre tele con intervento di Mauro Picenardi; si tratta di una scena molto affollata in un paesaggio fantastico in cui vengono raccontati cinque dei sette supplizi subiti dal santo.\nOrgano a canne.\nPrima dei restauri degli anni 2010-2014, sulla parete fondale dell'abside, dietro l'altare maggiore, si trovava l'organo a canne, costruito nel 1963 dalla ditta Tamburini e dalla stessa ampliato con l'aggiunta di alcuni registri nel 1966. Lo strumento, che riutilizzava il materiale fonico e parte dei somieri (opportunamente riadattati) del precedente organo Inzoli del 1908, era a trasmissione integralmente elettrica con consolle mobile indipendente con tre tastiere di 61 note ciascuna ed una pedaliera concavo-radiale di 32.\nL'organo \u00e8 stato smontato durante i lavori di restauro complessivo della cattedrale nel 2011. Necessitando di interventi, anche a seguito di operazioni effettuate negli anni ottanta e considerate poco felici, ma non avendo sufficienti risorse economiche la diocesi provvedeva ad acquisire, grazie ad una donazione, un organo realizzato nel 1984 dalla ditta olandese Fama &amp; Raadgever, poi ceduto alla parrocchia di Capergnanica. L'organo originale ha subito molti interventi di restauro e manutenzione e si \u00e8 pensato di trasformarlo da trasmissione elettrica a trasmissione meccanica. Alcuni, tra cui Alessandro Lupo Pasini, un concertista d'organo cremasco, hanno espresso le loro perplessit\u00e0 a riguardo della costosa trasformazione dell'organo, e hanno fatto notare che il vecchio strumento Tamburini potrebbe ancora assolvere la sua funzione con gli interventi di normale manutenzione. A favore del ripristino dell'organo storico sono intervenute anche associazioni come Italia Nostra al fine di salvaguardare un esempio di arte organaria cremasca di rilevanza storica e artistica. Dal momento della riapertura, la cattedrale \u00e8 dotata di un organo positivo provvisorio, offerto in comodato dall'organista titolare del duomo, Alberto Dossena.\nFiancata destra.\nAlla quinta campata destra, sopra i confessionali stanno due quadri a tema eucaristico opera di Giovan Battista Lucini. Ne \"Il miracolo di Offida\" due donne (una giovane ed un'anziana) osservano con grande stupore l'ostia che si eleva luminosa al tentativo di bruciarla; al centro vi compare un bambino inconsapevole della scena in atto. L'ambientazione de \"La comunione della beata Cadamosto\" \u00e8 una chiesa: un sacerdote guarda con estremo stupore l'ostia che si libra da sola in volo verso la bocca della beata inginocchiata. La terza figura \u00e8 ripresa di spalle, probabilmente un chierichetto.\nSulle pareti della quarta campata destra vi sono state trasferite altre due tele del Lucini, precedentemente poste sulla quinta campata di sinistra. Si tratta di altri due grandi quadri che proseguono il tema dell'eucaristia: \"Il miracolo di Pozen\" narra un episodio accaduto in Polonia allorch\u00e9 l'ostia, dopo violenze, trasuda sangue e si innalza luminosa. In una scena fortemente drammatica si stagliano personaggi popolari con vestiti seicenteschi che attorniano l'ostia al centro della scena illuminata. Il secondo dipinto raffigura \"Il miracolo di Bolsena\", quando l'ostia caduta a terr\u00e0 stila sangue di fronte ad un sacerdote dubitante. La scena con luce laterale si presenta davanti ad un altare in perfetta prospettiva dove una serie di personaggi (il sacerdote, il chierichetto, i fedeli) manifestano espressioni di incredulit\u00e0 e sconcerto.\nAlla terza campata si apre l'ingresso laterale.\nAlle pareti la seconda campata sono appesi due quadri. La \"Sacra conversazione\" \u00e8 attribuita a Francesco Bissolo; vi sono raffigurate a tre quarti la Madonna con il Bambino, san Giuseppe, il piccolo Giovanni Battista e due santi non identificati in abito monacale. Il tutto \u00e8 inserito in una complessa cornice classica. La seconda tela ricorda un culto molto sentito a Crema, quella rivolto a \"Santa Lucia\", opera di Mauro Picenardi. Qui \u00e8 raffigurata durante il suo martirio, con espressione d'estasi rivolta verso il cielo (dove compaiono tra nuvole illuminate degli angeli), cinta da una corda mentre un soldato cerca di trascinarla via. In basso vi appare il volto di un contadino e due musi di buoi.\nAlla parete \u00e8 addossato anche un monumento scultoreo dedicato a papa Pio IX, opera ottocentesca di Quintiliano Corbellini. Un'iscrizione in latino ricorda le origini cremasche dei parenti del pontefice.\nUna balaustra circonda un altare barocco in marmo ospitato nella prima campata; l'altare \u00e8 sormontato da un sarcofago con le spoglie di san Giacinto, un dono del cardinale Pietro Ottoboni e dal nipote Antonio al podest\u00e0. Alla parete \u00e8 sopravvissuta un'edicola tardo trecentesca con la \"Madonna ed il Bambino\".\nOrmai posto verso la controfacciata, il fonte battesimale \u00e8 una struttura in marmo di Carrara a forma ottagonale coperto da un mobile in legno di noce cinquecentesco con copertura a pagoda e motivi geometrici.\nLa controfacciata.\nSulla controfacciata sono stati riportate alla luce tracce degli antichi affreschi: una Maest\u00e0, un santo che regge un libro, una Madonna con il Bambino, figure di angeli. Le due bifore laterali sono dotate di vetrate dipinte, opere tedesche di buona fattura risalenti al XIX secolo raffiguranti san Sebastiano e San Vittore. La vetrata del rosone \u00e8 del 1980 realizzata su progetto di Beppe e Marco Ermentini.\nSacrestie e penitenzieria.\nDalla cappella del Crocifisso si accede alla sacrestia vecchia: \u00e8 un ambiente di forma quadrata, con volte a crociera a costoloni e colonna centrale in pietra con capitello sul quale sono scolpiti fiori, foglie ed elementi zoomorfi. La sala risalirebbe alla seconda fase della ricostruzione del duomo ed \u00e8 affrescata con motivi dell'epoca.\nDalla sacrestia vecchia si accede alla sacrestia dei canonici che contiene mobili secenteschi ed varie tele: \"L'Adorazione dei Magi\" del pittore bergamasco Paolo Cavagna; due \"Madonne con Bambino\" che un inventario conservato nell'archivio capitolare le attribuirebbe a Carlo Urbino; le tele \"La confessione di san Paolo\" e \"La partenza di Tobia\" parrebbero opera di Mauro Picenardi secondo il gi\u00e0 citato inventario; un \"Cristo Crocifisso\" di autore ignoto; quattro tele a semicerchio di attribuzione incerta con tema \"L'istruzione di Maria\": potrebbero essere stare realizzate dalla scuola di Vincenzo Civerchio, oppure Giovan Battista Castello o, secondo altri, Francesco Catena; infine, tre tele di pittore ignoto, verosimilmente cremasco: \"La Morte\", \"L'Assunzione\" e \"L'Incoronazione di Maria\".'\nNell'ambiente \u00e8 conservato anche un ex voto noto come il \"Miracolo di Quintano\", datato 1747, realizzato cura degli abitanti di quel paese quale ringraziamento per averli preservati da una peste bovina; sul dipinto che raffigura un sacerdote supplicante, angioletti, la popolazione orante e la chiesa dell'epoca, \u00e8 collocato un crocifisso in argento sbalzato.\nDa segnalare la decorazione della \"Penitenzieria\", opera a tempera di Rosario Folcini e realizzata nel 1962 con temi relativi al mistero pasquale."}
{"id": "1176364", "revid": "1318658", "url": "https://it.wikipedia.org/wiki?curid=1176364", "title": "Storia della CGIL", "text": "La storia della CGIL \u00e8 la storia del sindacato italiano chiamato Confederazione Generale Italiana del Lavoro (CGIL).\nContesto storico.\nNella seconda met\u00e0 del XIX secolo, molto in ritardo su altri paesi europei, anche nel Regno d'Italia - proclamato nel 1861 - si insediano, soprattutto in Lombardia, Piemonte e Liguria, le prime forme di industria moderna. L'Italia \u00e8 un paese molto povero, ancora prevalentemente agricolo e, su circa 25 milioni di abitanti, solo un milione sa leggere e scrivere. Molti meno quelli che hanno il diritto di voto, disponibile solo in virt\u00f9 del \"censo\". Una piccola minoranza di persone di sesso maschile, che dispone del reddito necessario, elegge i deputati al Parlamento.\nL'invenzione di nuove macchine e la nascita della fabbrica provocano un massiccio esodo di contadini dalle campagne verso le citt\u00e0, dove si concentrano le industrie e determinano la formazione di due classi sociali: la borghesia industriale, che possiede i \"mezzi di produzione\u201d con i quali si accumula capitale, e il proletariato, che dispone solo della propria \u201cforza lavoro\".\n\u00c8 la nascita del capitalismo, che con la \u201crivoluzione industriale\u201d cambia radicalmente il vecchio lavoro su base artigianale. Tendono a scomparire i vecchi mestieri e l'operaio svolge ora solo operazioni elementari e ripetitive, perde la conoscenza dell'intero ciclo produttivo, si riduce a merce che ha un prezzo come altre merci. E, agli albori del capitalismo, il prezzo della merce-lavoro \u00e8 davvero molto basso: Salari che consentono la pura sopravvivenza fisica, orari di lavoro massacranti, disciplina durissima, nessuna forma di tutela per infortuni, malattie, gravidanza, pensioni.\nAncora peggio va alle donne e ai fanciulli, largamente sfruttati e sottopagati.\nLe societ\u00e0 operaie di mutuo soccorso.\nNascono cos\u00ec, e si diffondono rapidamente, le \u201csociet\u00e0 operaie di mutuo soccorso\u201d che\u00a0\u2013 sul modello delle vecchie corporazioni di mestiere\u00a0\u2013 hanno lo scopo di fornire sussidi ai propri aderenti.\nI soci si autotassano per permettere a chi si ammala, o si infortuna, o alla famiglia di chi muore di poter attingere a un fondo comune.\nUgualmente, si sviluppa il movimento cooperativo per combattere il carovita. Mettendosi insieme, si spuntano prezzi pi\u00f9 bassi sui generi alimentari e altri beni di prima necessit\u00e0.\nLe condizioni di vita sempre pi\u00f9 dure e il diffondersi anche in Italia delle idee socialiste portano gradualmente molte societ\u00e0 di mutuo soccorso a trasformarsi in associazioni di resistenza.\nLa cassa comune serve non pi\u00f9 ai soli fini assistenziali, ma anche per sostenere le rivendicazioni dei lavoratori in lotta.\nNel 1872 a Roma, da un convegno nazionale delle societ\u00e0 operaie e dei lavoratori tipografi, nasce la \u201dAssociazione fra gli operai tipografi italiani\u201d, che pu\u00f2 considerarsi la prima federazione nazionale di categoria.\nNello stesso periodo si trasformano in associazioni di tipo sindacale numerose altre societ\u00e0 operaie, passando dalla concezione mutualistica a forme organizzate di resistenza e di lotta.\nMolte associazioni di mestiere, come i panettieri, i muratori, i ferrovieri e, soprattutto, i tessili sono impegnati in dure lotte contro le insopportabili condizioni di lavoro. Particolarmente significativa la lotta nelle fabbriche laniere del Biellese, culminata nel 1877 con lo sciopero di oltre cento giorni per respingere\u00a0\u2013 con successo\u00a0\u2013 la pretesa padronale di imporre regolamenti aziendali unilaterali.\nNel 1884 braccianti e lavoratori della terra del mantovano sono protagonisti di grandi lotte per l'aumento dei salari.\nCon l'affermarsi del movimento dei lavoratori si fa sempre pi\u00f9 forte la spinta all'organizzazione e al coordinamento, unitamente alla richiesta di rappresentanza e di diritti sociali.\nNel 1891 a Piacenza, Torino e Milano, nascono, soprattutto per l'opera di Osvaldo Gnocchi Viani, le prime \u201cCamere del Lavoro\u201d che uniscono le diverse associazioni di mestiere.\nLa \"Rerum Novarum\" e i cattolici.\nNello stesso anno il papa Leone XIII promulga l'enciclica \"Rerum novarum\", che rappresenta per molti anni il punto di riferimento della dottrina sociale della Chiesa e da cui scaturisce, all'inizio del secolo successivo, il movimento sindacale cristiano.\nNel 1892 si svolge a Genova il congresso costitutivo del Partito Socialista Italiano, che dichiara le Camere del lavoro strumento di lotta sindacale dei lavoratori.\nLe Camere del Lavoro.\nNel 1893, al primo congresso nazionale delle Camere del lavoro, sono presenti a Parma dodici Camere del Lavoro e l'anno dopo sono gi\u00e0 sedici le Camere del Lavoro costituite: Milano, Torino, Piacenza, Venezia, Brescia, Roma, Bologna, Parma, Padova, Pavia, Cremona, Firenze, Verona, Monza, Bergamo, Napoli.\nPi\u00f9 lentamente, a causa dell'arretratezza del sistema industriale italiano, si formano le federazioni industriali. Dopo quella dei tipografi, si costituiscono quelle dei ferrovieri e degli edili, mentre la Federazione dei lavoratori agricoli e la FIOM (Federazione italiana operai metallurgici) si costituiscono nel 1901.\nLa fine dell'Ottocento.\nNell'ultimo decennio del secolo, tuttavia, le classi dominanti tentano, con il governo Crispi, di reprimere con spietata durezza le mobilitazioni sociali che crescono in ogni parte del paese.\nNel 1891-1894 le lotte straordinarie in Sicilia contro il carovita e le tasse, dirette dal movimento dei Fasci siciliani \u2013 che riuniscono braccianti, pastori, contadini e lavoratori delle miniere\u00a0\u2013 sono sconfitte da una feroce repressione che porta allo scioglimento delle organizzazioni operaie e socialiste e culmina nell'occupazione militare e nelle condanne inflitte da un tribunale militare.\nE ancora nel 1898, a Milano, il generale Fiorenzo Bava-Beccaris stronca nel sangue la protesta popolare per l'aumento del prezzo del pane, ordinando di puntare il cannone sulla folla e provocando decine di morti e numerosi feriti.\nDue anni dopo, a Monza, \u201dl'anarchico venuto dall'America\u201d Gaetano Bresci intese vendicare le vittime di Milano uccidendo il re Umberto I, reo di aver premiato il generale per la sua azione.\nL'ultimo grande tentativo di reprimere con la forza le crescenti lotte per il diritto all'organizzazione sindacale, l'aumento delle tariffe salariali e la riduzione degli orari di lavoro avviene nel dicembre 1900, con lo scioglimento della Camera del lavoro di Genova. Lo sciopero di protesta, proclamato dai lavoratori portuali, si estende immediatamente agli operai delle fabbriche e coinvolge tutta la citt\u00e0. Il decreto prefettizio di scioglimento viene revocato.\nIl grande successo del primo sciopero generale contribuisce a determinare una profonda svolta politica in Italia. Le classi dominanti si accorgono che non \u00e8 pi\u00f9 possibile solo reprimere le rivendicazioni operaie e le forze pi\u00f9 forcaiole e reazionarie vengono sconfitte. Si afferma cos\u00ec un nuovo blocco di potere guidato da Giovanni Giolitti, che si propone di favorire il dialogo con il movimento operaio.\nI primi anni del nuovo secolo vedono, dunque, quale conseguenza delle dure lotte precedenti, un nuovo clima politico che, grazie anche a una fase di espansione economica, favorisce un notevole sviluppo del movimento sindacale.\nNascita della Confederazione Generale del Lavoro.\nNel congresso che si svolge a Milano dal 29 settembre al 1\u00ba ottobre del 1906 le Camere del lavoro, le Leghe e le Federazioni decidono di confluire in un'unica organizzazione e fondano la Confederazione Generale del Lavoro (CGdL). Sono presenti all'atto di nascita delegati di quasi 700 sindacati locali, in rappresentanza di oltre 250.000 iscritti. Il primo segretario generale eletto \u00e8 Rinaldo Rigola. Qui inizia, formalmente, la centenaria storia della CGIL.\nLa CGdL o Confederazione Generale del Lavoro.\nFin dall'inizio, la CGdL si configura come organizzazione basata sulla solidariet\u00e0 generale fra lavoratori e non soltanto sulla rappresentanza di mestiere.\nUn ruolo importantissimo, in questo senso, \u00e8 esercitato dalle Camere del Lavoro: esse svolgono funzioni di unificazione della classe operaia e di coordinamento fra i sindacati, gestiscono il collocamento al lavoro e la formazione professionale (grazie anche ai sussidi erogati dalle municipalit\u00e0), prestano assistenza nelle controversie di lavoro. Sono anche luoghi di educazione e emancipazione delle classi lavoratrici. Nelle Camere del Lavoro si insegna a leggere e scrivere e si organizzano biblioteche popolari.\nAnalogamente, la CGdL si caratterizza per una struttura fortemente centralizzata e - a differenza delle Trade Unions inglesi e dei sindacati tedeschi - l'idea di confederazione generale prevale su quella delle singole federazioni di categoria.\nI rapporti con il Partito Socialista Italiano sono regolati da un accordo nazionale di collaborazione in cui si distinguono, almeno in teoria, le reciproche funzioni e autonomie.\nNel primo decennio del nuovo secolo si realizzano importanti conquiste nell'ambito della legislazione sociale e si affermano significative esperienze di contrattazione territoriale e nazionale.\nIl governo Giolitti vara le prime leggi di tutela del lavoro delle donne e dei fanciulli, decreta l'assicurazione obbligatoria contro gli infortuni sul lavoro, regola il riposo settimanale e impone il divieto del lavoro notturno in alcuni settori. Inoltre, riforma e implementa la Cassa nazionale invalidit\u00e0 e vecchiaia, primo embrione del futuro Istituto Nazionale per la Previdenza Sociale, (INPS).\nSi firmano i primi contratti collettivi di lavoro con le aziende o su base territoriale. Nascono le prime forme di rappresentanza sui luoghi di lavoro, le Commissioni Interne: i contratti aziendali alla Societ\u00e0 Automobilistica Itala di Torino e alla Borsalino ne legittimano, poco dopo la nascita della CGdL, l'esistenza.\nNel 1908 viene siglato il primo contratto collettivo nazionale di lavoro, da parte della Federazione vetrai.\nParallelamente e in conseguenza del crescere dell'organizzazione sindacale, si formano le associazioni territoriali padronali fino alla nascita, nel 1910, della Confederazione Generale dell'Industria Italiana, la Confindustria.\nIl cauto riformismo del governo Giolitti sub\u00ec una brusca inversione di tendenza con la guerra di Libia (1911-1912). Nel segno di un nazionalismo aggressivo e reazionario, riprendono le repressioni poliziesche contro il movimento operaio. Importanti conquiste, quali il contratto nazionale dei vetrai e il riconoscimento delle commissioni interne, sono rimesse in discussione.\nLa CGdL\u00a0\u2013 che tenta di opporsi alla guerra coloniale \u2013 \u00e8 indebolita nel 1912 da una pesante scissione: gran parte dei sindacalisti rivoluzionari formano la Unione Sindacale Italiana, USI, che a sua volta subir\u00e0 una scissione da parte dei sindacalisti \u201cinterventisti\u201d, favorevoli all'entrata in guerra dell'Italia nel 1914.\nLa situazione peggiora con lo scoppio della prima guerra mondiale. La CGdL proclama manifestazioni contro la guerra in tutto il paese e appoggia il gruppo parlamentare socialista che non vota i crediti di guerra.\nQuando l'Italia entra in guerra, viene decretata la \u201cmobilitazione industriale\u201d, le industrie di importanza strategica sono sottoposte a disciplina militare e viene abolito il diritto di sciopero.\nAnche la legislazione sociale introdotta nel periodo giolittiano \u00e8 di fatto abrogata.\nSu tutto, prevale l'enorme macello di milioni di giovani che insanguina fino al 1918 gran parte dell'Europa.\nAlla fine della guerra, le tensioni accumulate durante il conflitto, le promesse ai combattenti non rispettate, l'inflazione spaventosa determinata dalla mancanza dei generi di prima necessit\u00e0 innescano una formidabile ripresa della conflittualit\u00e0 sociale e delle rivendicazioni sindacali.\nIl biennio rosso.\nLa forza organizzata dalla CGdL, alla cui guida \u00e8 stato eletto il riformista Ludovico D'Aragona, cresce, nel \"biennio rosso\" (cos\u00ec viene chiamato quel periodo), dai 250 000 iscritti alla fine della guerra a oltre 1 milione nel 1919 e 2 milioni e duecentomila nel 1920.\nNel tumultuoso clima politico e sociale del dopoguerra, su cui agiscono con forza anche le suggestioni rivoluzionarie ispirate dalla rivoluzione sovietica, si ottengono grandi conquiste.\nNel febbraio del 1919 la FIOM, diretta da Bruno Buozzi, realizza la storica conquista della giornata lavorativa di 8 ore.\nA Torino, per impulso del movimento Ordine Nuovo di Antonio Gramsci e Palmiro Togliatti, si impongono nuovi strumenti di rappresentanza operaia, sul modello dei soviet bolscevichi: i consigli di fabbrica, che dirigono lotte straordinarie come lo \u201csciopero delle lancette\u201d alla FIAT.\nNel 1920 la FIOM presenta agli industriali un memoriale contenente rivendicazioni salariali e normative. Dopo il rifiuto dei padroni a trattare, si arriva rapidamente all'occupazione delle fabbriche, che coinvolge circa 400.000 operai. Il movimento si divide fra chi vuole dare alla lotta un carattere rivoluzionario - e in tal senso si orienta la maggioranza massimalista del PSI - e chi vuole limitarla, come il vertice della CGdL, ai soli contenuti sindacali.\nLa decisione definitiva spetta al Consiglio nazionale della CGdL che approva, con una maggioranza del 54%, la posizione del segretario generale D'Aragona, favorevole a una conclusione sindacale della vertenza.\nL'occupazione delle fabbriche del settembre 1920 si chiude con una dura sconfitta e la asperrima reazione padronale al \u201cbiennio rosso\u201d non si fa certo attendere.\nL'inizio del Fascismo.\nI grandi gruppi industriali decidono di finanziare il movimento fascista fondato da Mussolini, gi\u00e0 direttore del l'Avanti e espulso nel 1914 dal Partito Socialista a causa delle sue posizioni favorevoli all'intervento dell'Italia nella guerra che si stava scatenando in Europa.\nSostenuti anche dai padroni agrari contro le lotte dei contadini, i fascisti si scatenano contro le sedi delle camere del lavoro, delle cooperative, del partito socialista e dei Comuni amministrati dai socialisti in un clima continuo di aggressioni, incendi e omicidi spesso protetti dalle forze dell'ordine.\nLa risposta allo squadrismo fascista \u00e8 debole. Il Partito Socialista \u00e8 lacerato da contrasti interni, che culminano con la scissione, al congresso di Livorno, dell'estrema sinistra e la fondazione del combattivo, ma ancora piccolo, Partito Comunista d'Italia. \u00c8 il 1921.\nLa vecchia classe politica di orientamento monarchico e liberale apre di fatto le porte ai fascisti, nell'illusione di poterli controllare.\nLa CGdL e il sindacato cattolico CIL sono indeboliti dall'aumento progressivo della violenza fascista e dalla crisi economica, che gli industriali utilizzano per riprendersi le concessioni strappate con le lotte del biennio rosso e a nulla vale un tardivo tentativo di alleanza.\nDopo la Marcia su Roma, nell'ottobre del 1922 la monarchia favorisce l'avvento al potere del partito fascista, ancora largamente minoritario nel paese, chiamando Mussolini a formare il governo.\nNel suo discorso per ottenere la fiducia, Mussolini proclama di fronte a tutti il suo disprezzo per la Costituzione e il Parlamento, che infatti verranno rapidamente smantellati negli anni successivi.\nE nel 1924 la reazione al \u201cdelitto di Giacomo Matteotti\u201d, un deputato socialista assassinato da sicari fascisti su mandato di Mussolini, \u00e8 il pretesto per varare leggi \u201ceccezionali\u201d dirette a realizzare la dittatura fascista.\nCon il Patto di Palazzo Chigi (1925) e con il Patto di Palazzo Vidoni (1926) il regime fascista e la Confindustria stabiliscono il riconoscimento giuridico del solo sindacato fascista. Contemporaneamente, viene praticamente eliminata la libert\u00e0 di espressione, di associazione e di sciopero.\nIl 1\u00ba novembre 1926 la sede centrale della CGdL a Milano viene devastata dai fascisti. Poco dopo, all'inizio del 1927, il Comitato Direttivo della CGdL decide l'autoscioglimento.\nMolti dirigenti sindacali della CGdL, in polemica con la decisione di autoscioglimento, decidono di tenerne vivo il nome: cos\u00ec Bruno Buozzi esule in Francia, cos\u00ec dirigenti sindacali comunisti clandestinamente in Italia. Ma per molti anni, sotto la cappa del regime fascista, non esister\u00e0 pi\u00f9 la possibilit\u00e0 materiale di organizzarsi liberamente in sindacato dei lavoratori.\nLa breve vita della CGIL unitaria.\nNei primi mesi del 1943 la \u201clunga notte\u201d del fascismo si avviava alla sua tragica conclusione. Mussolini aveva trascinato l'Italia in guerra a fianco della Germania nazista, rendendosi complice delle mire di dominio e della folle politica razziale di Hitler che condurr\u00e0 all'Olocausto di sei milioni di ebrei.\nL'assoluta impreparazione militare dell'Italia fascista trasforma l'avventura bellica in un disastro politico.\nI gravi sacrifici imposti alla popolazione e una serie di brucianti sconfitte e umiliazioni sul piano militare erodono rapidamente il pur largo consenso che la propaganda fascista era riuscita, nel ventennio precedente, a consolidare.\nLo sbarco degli alleati anglo-americani in Sicilia, praticamente senza incontrare resistenza, precipita il regime fascista nel panico.\nIl 25 luglio 1943 il Gran Consiglio del Fascismo, che in pratica aveva sostituito il Parlamento, vota a maggioranza un ordine del giorno contro il parere di Mussolini. \u00c8 la fine: Mussolini viene arrestato dal Re, destituito da capo del governo e sostituito da Badoglio. Il fascismo si scioglie come neve al sole anche se i nazisti lo utilizzeranno ancora come governo fantoccio in un'Italia che l'8 settembre cambia alleanza militare schierandosi a fianco degli anglo-americani.\nMa un grave colpo alla credibilit\u00e0 del regime era gi\u00e0 stato inferto nel marzo del 1943, con i massicci scioperi che gli operai di Torino e delle grandi fabbriche del Nord effettuarono\u00a0\u2013 cogliendo del tutto di sorpresa l'apparato fascista - per protestare contro la guerra e il carovita.\nFu l'inizio della riscossa operaia, preparata nei mesi precedenti dalla CGdL clandestina, le cui due anime - quella all'estero di Bruno Buozzi e quella operante in Italia - avevano superato le roventi polemiche iniziali e stretto dal 1935 un patto di unit\u00e0 di azione.\nDopo l'8 settembre del 1943, l'Italia \u00e8 divisa in due tronconi. Dal Sud le forze anglo-americane risalgono lentamente il paese, via via liberando le regioni meridionali dal giogo nazista.\nIl Centro-nord \u00e8 militarmente occupato dai nazisti, che hanno riportato Mussolini a capo dei fascisti della Repubblica Sociale Italiana e insediato il governo fantoccio di Sal\u00f2.\nNasce il movimento di lotta all'occupazione nazifascista e il contributo dei lavoratori \u00e8 decisivo per l'estensione, l'insediamento e il successo della Resistenza.\nIl Patto di Roma.\nCome gi\u00e0 nel marzo del 1943, altri imponenti scioperi\u00a0\u2013 in piena occupazione nazista\u00a0\u2013 si svolgono nel marzo del 1944 e dalle fabbriche provengono molti partigiani combattenti.\nIl 9 giugno 1944 viene firmato il Patto di Roma fra i tre principali partiti antifascisti. Bruno Buozzi, che con Di Vittorio aveva lavorato intensamente alla realizzazione del Patto, era stato assassinato dai tedeschi pochi giorni prima della sigla: per onorarne la memoria, sul testo del Patto fu apposta la data del 3 giugno 1944, che si riteneva inizialmente fosse stato l'ultimo giorno di vita di Buozzi.\nIl patto sancisce l'unit\u00e0 sindacale e la ricostituzione della CGIL e viene siglato da Giuseppe Di Vittorio per il PCI, da Achille Grandi per la DC e da Emilio Canevari per il PSI. Quest'ultimo verr\u00e0 sostituito come responsabile della componente socialista della CGIL da Oreste Lizzadri.\nLa Chiesa non si oppone a una CGIL unitaria fortemente voluta dai comunisti e dai socialisti ma, ad ogni buon conto, favorisce la costituzione, nel 1945, delle ACLI.\nFino alla fine della guerra la CGIL si adopera nelle regioni liberate per diffondere le Commissioni Interne e le Camere del lavoro e stipula accordi salariali, fra cui quello per l'indennit\u00e0 di contingenza (che deve appunto il suo nome alla \"contingenza\" della guerra).\nCon l'insurrezione generale proclamata dalla Resistenza il 25 aprile del 1945 e la sconfitta definitiva del nazifascismo, e nel clima di unit\u00e0 antifascista della Liberazione, la CGIL estende la sua presenza e la sua influenza in tutto il paese.\nLa CGIL contribu\u00ec unitariamente alla vittoria della Repubblica nel referendum che pose fine alla monarchia, colpevole di aver favorito l'ascesa del fascismo, di aver firmato le vergognose leggi razziali del 1938 e della fuga indecorosa dalla capitale l'8 settembre del 1943.\nLa Repubblica Italiana.\nLe elezioni del 2 giugno 1946, che decisero la nascita della Repubblica e l'Assemblea Costituente che avrebbe redatto la nuova Costituzione, furono a suffragio universale e per la prima volta in Italia parteciparono anche le donne.\nL'Italia, dopo la liberazione, \u00e8 in condizioni disastrose: mancano le materie prime e il combustibile, le reti stradale e ferroviarie sono devastate dai bombardamenti, l'inflazione \u00e8 alle stelle e si diffonde il mercato nero.\nI danni di guerra sono stimati in 10 miliardi di dollari.\nSu 33 milioni di vani abitativi, 1.778.000 sono distrutti, 1.132.000 danneggiati gravemente e altri 3.379.000 danneggiati lievemente.\nLa CGIL, di fronte ai gravi problemi di ricostruzione del paese, stipula direttamente gli accordi nazionali che fissano salari, paga base, indennit\u00e0 di contingenza e assegni familiari, decidendo una \u201ctregua salariale\u201d per favorire il rientro dell'inflazione.\nI Congresso CGIL unitaria.\nAl I congresso nazionale, che si svolge a Firenze nel giugno 1947, la CGIL registra 5.735.000 iscritti.\nSegretario generale viene eletto Giuseppe Di Vittorio.\nMa gi\u00e0 in quel congresso si avvertono i segni delle divisioni fra la componente socialcomunista e quella cattolica del sindacato. Il fatto \u00e8 che lo scenario politico \u00e8 rapidamente cambiato.\nLa \"Guerra Fredda\".\nA Jalta le grandi potenze vincitrici del nazismo si dividono il mondo in due sfere contrapposte: l'est europeo e asiatico a egemonia sovietica, l'occidente capitalistico a influenza economica e militare degli Stati Uniti d'America.\n\u00c8 la \u201cguerra fredda\u201d che per molti anni esporr\u00e0 il mondo intero al rischio di un conflitto con le armi atomiche, i cui effetti catastrofici sono gi\u00e0 stati sperimentati a Hiroshima e Nagasaki.\nL'Italia \u00e8 un paese strategicamente importante: collocato ai confini del blocco dei paesi socialisti, rappresenta inoltre una sorta di portaerei naturale per la sua configurazione geografica nell'area del mediterraneo.\nFortissima \u00e8 dunque la pressione americana per ridurre e isolare la presenza del Partito comunista, che ha accresciuto notevolmente la sua forza\u00a0\u2013 soprattutto fra i lavoratori - durante gli anni della lotta al fascismo, e del Partito socialista, allora alleato con il PCI.\nComunisti e socialisti, nel maggio del 1947, sono estromessi dalla direzione del Paese e la rottura del Governo di unit\u00e0 nazionale si riverbera anche sulla CGIL.\nIl contributo ancora unitario dei dirigenti della CGIL ai lavori della Costituente permette alla nuova Costituzione Italiana di assumere il lavoro quale valore fondamentale della vita civile e sociale e di sancire l'assoluta libert\u00e0 e volontariet\u00e0 dell'organizzazione sindacale.\nIl 1948.\nAlle elezioni del 18 aprile 1948 la Democrazia Cristiana conquista, con il simbolo dello scudo crociato, la maggioranza assoluta dei seggi in Parlamento, dopo uno scontro frontale con il blocco della sinistra, unito sotto l'effigie di Giuseppe Garibaldi.\nIl rischio di una rottura sindacale \u00e8 sempre pi\u00f9 probabile nonostante l'impegno personale di Di Vittorio a mantenere l'unit\u00e0 della CGIL.\nIl pretesto che la corrente democristiana cercava per scindersi dalla CGIL \u00e8 fornito dallo sciopero generale che la Confederazione proclam\u00f2 a seguito dell'attentato a Palmiro Togliatti, il capo del Partito comunista, avvenuto fuori del Parlamento il 14 luglio 1948.\nSi disse persino che la vittoria di Gino Bartali al Tour de France contribu\u00ec a evitare una guerra civile in conseguenza dell'attentato.\nIn realt\u00e0 gli stessi dirigenti comunisti si adoperarono perch\u00e9 il forte movimento di protesta che spontaneamente era scoppiato in tutto il paese non trascendesse i limiti della legalit\u00e0 e in questo senso anche la CGIL proclam\u00f2 lo sciopero generale.\nLa nascita di CISL e UIL.\nMa ormai la decisione era gi\u00e0 presa da tempo, l'esistenza delle ACLI offriva una struttura su cui basarsi e pochi giorni dopo lo sciopero la componente democristiana decise la scissione dalla CGIL. Il nuovo sindacato fu denominato inizialmente Libera CGIL e poi, nel 1950, definitivamente Confederazione Italiana Sindacati Lavoratori CISL.\nContemporaneamente, sempre nel 1950, escono dalla CGIL anche i centristi laici e socialdemocratici e fondano la Federazione Italiana del Lavoro FLI che presto si sciolse e diede vita all'Unione Italiana del Lavoro UIL.\nQuesto, ancor oggi, \u00e8 il principale quadro di riferimento sindacale italiano.\nLa CGIL di Di Vittorio.\nGli anni 50 sono gli anni della divisione - ma sarebbe meglio dire contrapposizione frontale - fra i principali sindacati, che subiscono il collateralismo con i partiti politici di riferimento.\nIn particolare, la CISL sostiene i governi centristi della Democrazia Cristiana e cerca l'insediamento nelle aziende con una politica negoziale basata sulla moderazione e la collaborazione con l'impresa.\nLa CGIL \u00e8 fortemente classista e anticapitalista, legata a doppio filo con i partiti di ispirazione marxista. Si impegna in grandi lotte politiche generali come quando, nel gennaio e nel marzo del 1953, proclama lo sciopero generale contro la \u201clegge truffa\u201d, una legge elettorale maggioritaria voluta dal Governo De Gasperi per rafforzare la propria maggioranza.\nLe concezioni di rappresentanza di CGIL e CISL.\nMa la rottura non \u00e8 soltanto di natura ideologica. Emergono differenze fondamentali anche sulla concezione della rappresentanza e della democrazia sindacale, differenze le cui tracce permangono tuttora e spiegano perch\u00e9, nonostante la caduta delle antiche barriere ideologiche, sia ancora oggi cos\u00ec difficile la strada dell'unit\u00e0 sindacale.\nLa CGIL ha una visione della rappresentanza di tipo \u201cuniversalistico\u201d.\nIn buona sostanza essa pensa che l'azione negoziale, riguardando tutti i lavoratori, iscritti e non iscritti al sindacato, debba essere validata appunto \u201c dall'universo\u201d dei lavoratori.\nLa CISL ritiene, al contrario, che fonte di legittimazione della propria azione siano soltanto i propri \u201csoci\u201d e cio\u00e8 coloro che hanno liberamente deciso di associarsi al loro sindacato.\nDa qui, la contrariet\u00e0 della CISL all'istituto del referendum e alla definizione legislativa della rappresentanza, come pure \u00e8 previsto dall'art. 39 della Costituzione Italiana.\nL'anticomunismo sindacale.\nIn un clima di pesante anticomunismo, scatta - dopo la rottura sindacale - una dura repressione nei confronti dei militanti della CGIL in fabbrica e nelle campagne.\nMolti attivisti sono licenziati, molti altri costretti - come alla FIAT - nei reparti \u201cconfino\u201d dove vengono umiliati anche quadri di grande professionalit\u00e0.\nSempre alla FIAT dal '49 al '53 sono licenziati 30 membri di commissione interna iscritti alla CGIL. L'ambasciatrice americana in Italia, Clare Boothe Luce, dichiara che le imprese dove i sindacalisti della CGIL avessero ottenuto pi\u00f9 del 50% dei voti alle elezioni della Commissione Interna non avrebbero potuto accedere a contratti con gli Stati Uniti d'America.\nPio XII, la cui famiglia Pacelli appartiene alla nobilt\u00e0 di Roma, lancia la scomunica ai comunisti e favorisce l'alleanza con il MSI per il Comune di Roma.\nDurissima \u00e8 anche la repressione poliziesca. Il Ministro degli interni Mario Scelba scatena i reparti della \u201ccelere\u201d contro le manifestazioni operaie e non si esita a sparare sui lavoratori.\nDopo la strage di stampo mafioso a Portella della Ginestra in Sicilia, il 1\u00ba maggio 1947, dove la banda di Salvatore Giuliano ha sparato sulla folla di partecipanti alla Festa dei lavoratori provocando un eccidio, altre uccisioni si verificano negli anni successivi durante le grandi lotte di braccianti e contadini, dirette dalla CGIL, per l'occupazione delle terre.\nA Modena, il 9 gennaio 1950 dopo un corteo di protesta contro la serrata delle Fonderie Riunite, la polizia spara sugli operai, uccidendone sei e ferendone pi\u00f9 di cinquanta: la strage viene ricordata come l'eccidio delle Fonderie Riunite di Modena.\nLa CGIL, guidata dal comunista Giuseppe Di Vittorio coadiuvato dal socialista Fernando Santi, reagisce ai durissimi attacchi di Governo e Confindustria lanciando il \u201cPiano del lavoro\u201d, una grande iniziativa politica con al centro un'altra idea di sviluppo economico e sociale.\nIl Piano del lavoro prevede la nazionalizzazione delle aziende elettriche, la realizzazione di un vasto programma di opere pubbliche e di edilizia popolare, la costituzione di un ente nazionale per la bonifica e l'irrigazione delle terre.\nSi realizzano anche, a sostegno del Piano, forme di lotta originali come lo \u201csciopero alla rovescia\u201d.\nIl Piano del lavoro non fu recepito dal Governo ma con esso la CGIL riesce a rompere l'isolamento, a parlare a tutto il paese, a tenere uniti lavoratori occupati e disoccupati, gli operai delle fabbriche del Nord e i braccianti delle campagne del Sud.\nAl III congresso del 1952, la CGIL assume l'obiettivo di far entrare la Costituzione nei luoghi di lavoro, con il riconoscimento dei diritti dei lavoratori.\nObiettivo che si concretizzer\u00e0 nel 1970, con l'approvazione dello Statuto dei lavoratori.\nIl contrasto con la CISL e la UIL \u00e8 all'apice e mentre la CGIL si batte per le grandi questioni nazionali, soprattutto la CISL persegue il proprio radicamento nelle fabbriche siglando numerosi accordi separati.\nLe stesse elezioni delle Commissioni interne, nei luoghi di lavoro, si svolgono all'insegna della pi\u00f9 aspra contrapposizione ideologica fra le organizzazioni sindacali, riflettendo le scontro frontale delle elezioni politiche.\nIl 1955 - 1956.\nE proprio alle elezioni per il rinnovo della Commissione Interna alla FIAT, nel marzo del 1955, la FIOM CGIL, che dalla Liberazione aveva sempre conquistato la maggioranza assoluta con percentuali prossime al 65%, subisce un pesante ridimensionamento diventando il secondo sindacato con il 36% dei voti, mentre alla FIM CISL va il 41% e il 23% alla UILM.\nLo shock provocato dalla sconfitta alla FIAT fu enorme. Le forze conservatrici puntano a ridurre ancor pi\u00f9 il prestigio della CGIL fra i lavoratori e a ridimensionarne il peso, spingendo per una scissione della componente socialista.\nMa la CGIL reagisce con un'analisi rigorosa delle ragioni della sconfitta: una vera e propria autocritica, tanto pi\u00f9 coraggiosa quanto pi\u00f9 prescinde dalle condizioni oggettive di difficolt\u00e0 in cui i suoi dirigenti e i suoi militanti hanno dovuto agire.\nLa CGIL di Di Vittorio non si trincera dietro i licenziamenti, le discriminazioni, le scomuniche, le difficolt\u00e0 a trovare lavoro che hanno colpito i suoi attivisti: eppure sarebbero ragioni pi\u00f9 che sufficienti a giustificare la perdita di consensi alla FIAT e in altre grandi fabbriche del Nord.\nIl gruppo dirigente della CGIL comprende invece che ci sono ragioni tutte interne alla politica della CGIL: troppo rivolta ai grandi problemi nazionali e di politica internazionale e poco attenta alle condizioni materiali dei lavoratori nei singoli luoghi di lavoro.\nSi ammette l'errore di aver trascurato, pur nell'asprezza dello scontro politico di quegli anni, il rapporto fra condizione operaia e processo tecnologico, di aver sottovalutato il controllo operaio sul ciclo produttivo.\n\u00c8 la svolta: la CGIL accetta la sfida di misurarsi con la realt\u00e0 dell'impresa e riorienta la propria politica contrattuale, troppo accentrata dalla Confederazione, in direzione di una pi\u00f9 diffusa articolazione.\nLa contrattazione aziendale, in questo senso, diventa uno strumento nuovo e pi\u00f9 elastico dello scontro di classe.\nQuesta scelta strategica permetter\u00e0 alla CGIL, nel giro di pochi anni, di riconquistare posizioni nelle fabbriche e di innescare - a partire dai luoghi di lavoro\u00a0\u2013 l'inizio di un nuovo processo unitario, favorito anche da un ripensamento della CISL delle proprie tesi collaborative.\nMa prima, bisogna passare la prova di \u201cquel formidabile 1956\u201d.\nNel febbraio di quell'anno il XX Congresso del PCUS registra una svolta drammatica nel movimento comunista internazionale. Kruscev condanna duramente gli errori e i crimini di Stalin e avvia un processo di destalinizzazione che favorisce il liberarsi di energie prima represse all'interno dell'est europeo. Ma quando, il 23 ottobre di quell'anno, scoppia in Ungheria una rivolta antisovietica e il nuovo capo del governo, Imre Nagy, annuncia il ritiro dell'Ungheria dal patto di Varsavia, i carri armati sovietici entrano a Budapest e soffocano nel sangue, con centinaia di morti, la reazione popolare.\nI tragici fatti di Ungheria rialimentano il conflitto fra le organizzazioni sindacali. Per la CGIL \u00e8 un momento difficilissimo. Di Vittorio che, a differenza del PCI, aveva immediatamente condannato l'intervento sovietico \u00e8 costretto a una umiliante ritrattazione. Molti funzionari rassegnano le dimissioni e il numero degli iscritti cala di 1 milione dal 1955 al 1958. La componente socialista della CGIL \u00e8 sottoposta a pressanti inviti alla scissione, che per\u00f2 vengono respinti.\nNon solo: il direttivo confederale vota unitariamente un documento in cui si riafferma il diritto a rendere pubblico il dissenso interno alla CGIL e Di Vittorio, al congresso del PCI, rivendica la distinzione di ruoli tra partito e sindacato, aprendo la strada\u00a0\u2013 ancora lunga\u00a0\u2013 della piena autonomia sindacale.\nDi Vittorio, il bracciante di Cerignola diventato l'amatissimo segretario generale della CGIL, muore nel novembre del 1957 a Lecco, dopo un'assemblea di quadri sindacali. Ha diretto la CGIL nel periodo duro del dopoguerra, ne ha preservato l'unit\u00e0 interna e creato le premesse per la ripresa del dialogo unitario con la CISL e la UIL.\nGli succede Agostino Novella e, intanto, molte cose stanno cambiando nel mondo e in Italia.\nSessantotto e dintorni.\nLa tensione della \u201cguerra fredda\u201d si riduce, alla fine degli anni \u201850, pur con momenti di drammatica tensione come la crisi dei missili di Cuba, la costruzione del Muro di Berlino e l'inizio della \u201cescalation\u201d della guerra nel Vietnam. A Stalin \u00e8 subentrato Kruscev, al generale Eisenhower \u2013 contro la cui visita in Italia la CGIL aveva nel 1951 proclamato lo sciopero generale\u00a0\u2013 subentra nel 1960 alla Presidenza degli USA John Fitzgerald Kennedy, fautore di una politica di apertura ai diritti civili e all'integrazione razziale. Pochi anni dopo Kruscev viene destituito, John Kennedy \u00e8 ucciso a Dallas. La Chiesa, con il Pontificato di Giovanni XXIII, apre una stagione di rinnovamento con le encicliche \u201cPacem in Terris\u201d e \u201cMater et Magistra\u201d che precedono la convocazione del \u201cConcilio Vaticano II\u201d, nel corso del quale si afferma il dialogo con le altre culture laiche e religiose e rilancia la questione sociale.\nIn Italia, la mutata situazione internazionale favorisce l'inizio di una timida apertura a sinistra. Ma un primo governo DC-PSDI presieduto da Amintore Fanfani \u00e8 ben presto affondato e il governo Tambroni, nel 1960, ottiene la maggioranza in Parlamento grazie all'appoggio della destra neofascista. Riconoscente, Tambroni consente al MSI di celebrare il proprio congresso a Genova, citt\u00e0 medaglia d'oro per la Resistenza. Contro quella che viene intesa come una forte provocazione, a non molti anni dalla Liberazione, scoppiano a Genova e in tutto il Paese scioperi e imponenti manifestazioni di massa, nel corso delle quali la polizia spara e uccide operai e giovani a Reggio Emilia, a Palermo e a Catania. Protagonisti della protesta sono i \u201cgiovani con la maglietta a strisce\u201d che spontaneamente si mettono alla testa della lotta per la difesa della democrazia. Il governo Tambroni \u00e8 costretto a dimettersi il 19 luglio e si apre un lungo periodo di mutamento politico che porter\u00e0 al governo di centro-sinistra con la partecipazione del PSI.\nAll'inizio degli anni sessanta l'Italia \u00e8 nel pieno del boom economico e da Paese prevalentemente agricolo nel dopoguerra si \u00e8 rapidamente trasformata in una delle Nazioni pi\u00f9 industrializzate del mondo. I bassi salari hanno favorito l'insediamento di molti capitali stranieri e la nascita di nuove industrie manifatturiere italiane. Con un accordo interconfederale del 1960 \u00e8 definita la parit\u00e0 salariale con l'eliminazione dai contratti collettivi nazionali delle tabelle remunerative differenti per maschi e femmine, come era indicato l'articolo 37 della Costituzione approvato nel 1946. L'automobile e gli elettrodomestici diventano beni di largo consumo, favorendo da un lato la generalizzazione del modello di produzione taylorista (al cui centro si colloca la catena di montaggio), dall'altro nuove esigenze e nuove aspettative. Il tumultuoso processo di industrializzazione produce costi sociali enormi. In particolare si rafforza lo squilibrio fra le regioni del \u201ctriangolo industriale\u201d, Piemonte, Liguria e Lombardia, e quelle del Mezzogiorno. Tra il 1951 e il 1961 ben 1.700.000 lavoratori emigrano dalle regioni del Sud verso il Nord industrializzato: un vero e proprio esodo di massa. \nLa concatenazione di avvenimenti internazionali, politici, sindacali, economici crea le premesse favorevoli a riaprire progressivamente un nuovo processo di unit\u00e0 sindacale.\nProcesso di unit\u00e0 sindacale.\nSeguiamo la sequenza dei fatti.\n1960.\nAll'inizio del 1960 desta enorme scalpore un volantino siglato insieme da FIM CISL e FIOM CGIL di Brescia dopo un accordo firmato unitariamente.\nNel dicembre 1960 gli elettromeccanici milanesi sono protagonisti di una grandiosa lotta, culminata con la partecipazione di 100.000 metallurgici al \u201cNatale in Piazza\u201d deciso unitariamente da FIOM, FIM e UILM. A seguito di quella lotta, centinaia di accordi aziendali sono siglati nelle aziende.\n1961 - 1962.\nNel 1961 si conclude la stagione dei contratti con importanti aumenti salariali e significative riduzioni dell'orario di lavoro.\nNel 1962, dopo l'apertura di decine di vertenze aziendali (come alla Lancia, all'Alfa Romeo, alla Siemens, alla CGE), FIOM, FIM e UILM decidono di anticipare il rinnovo del contratto nazionale.\nDopo lotte durissime i sindacati dei metallurgici siglano con l'Intersind e l'Asap - le associazioni delle aziende a capitale pubblico - un accordo che, rompendo il fronte padronale, riconosce per la prima volta il diritto alla contrattazione articolata, anche se in termini meramente applicativi del contratto nazionale.\n1963.\nNel febbraio del 1963, dopo lo sciopero generale di tutta l'industria anche la Confindustria \u00e8 costretta a sottoscrivere le intese raggiunte con le aziende a partecipazione statale.\nSubito dopo si costituisce il primo governo di centro sinistra con l'appoggio organico del PSI.\nAl successivo congresso del PSI si registra la scissione della corrente di sinistra, che fonda il Partito Socialista Italiano di Unit\u00e0 Proletaria (PSIUP) cui aderiscono molti sindacalisti socialisti con a capo Vittorio Foa.\n1964.\nAlla fine del 1964 le correnti interne alla CGIL avevano la seguente consistenza: 57,2% per i comunisti, 28% per i socialisti, 14,8% per i socialproletari.\nIl patto di governo della CGIL fra le diverse componenti manterr\u00e0 l'unit\u00e0 interna fino alla fine degli anni 80, nonostante la divaricazione dei relativi partiti di riferimento.\n1965.\nNel 1965 si svolgono i congressi della CGIL e della CISL, entrambi caratterizzati da un forte dibattito sulla programmazione economica e sull'autonomia del sindacato e sono decise le prime regole per l'incompatibilit\u00e0 fra cariche politiche e sindacali.\n1966.\nI contratti del 1966 si chiudono con risultati non esaltanti, ma hanno di nuovo riproposto la contrattazione aziendale come asse centrale della politica rivendicativa e posto questioni come la parit\u00e0 operai-impiegati, la riduzione dell'orario e i diritti sindacali.\nIl congresso delle Acli rompe ogni colletaralismo con la DC e si pronuncia per l'unit\u00e0 sindacale e contro ogni forma di discriminazione verso i comunisti.\nLa FIM radicalizza in senso anticapitalistico le proprie posizioni e si schiera contro la politica imperialista degli USA nel Vietnam.\nNelle Confederazioni si infiamma il dibattito sull'autonomia sindacale.\n1968.\nIl 1968 si apre con un successo storico per il movimento operaio: la riforma delle pensioni, ottenuta dopo che una forte protesta dei luoghi di lavoro aveva indotto la CGIL a ritirare il consenso di massima che aveva espresso, con CISL e UIL, su un precedente accordo con il governo.\nLo sciopero generale proclamato dalla sola CGIL il 7 marzo registra ovunque un'adesione massiccia e unitaria.\nNel frattempo \u00e8 esplosa una rivolta generazionale che investe l'America, l'Europa e anche i paesi del blocco socialista. La rivolta studentesca, partita dalla universit\u00e0 californiana di Berkeley contro la chiamata alla guerra nel Vietnam, si estende alla Francia, alla Germania e all'Italia. La contestazione riguarda l'intero sistema formativo, il suo carattere selettivo e mette in discussione l'intero modello sociale.\nIn Italia, le lotte studentesche si intrecciano con le lotte operaie che, in centinaia di fabbriche, investono l'organizzazione del lavoro, i contratti, gli orari, le disuguaglianze salariali. Protagonisti di questa nuova stagione sono i comitati di base, che prima affiancano e poi sostituiscono le commissioni interne. Al Petrolchimico di Porto Marghera, alla Pirelli Bicocca di Milano e in molte altre grandi fabbriche si sperimentano nuove forme di rappresentanza, per delega diretta del gruppo omogeneo di reparto e non per sigla sindacale. Il Primo maggio 1968 vede, per la prima volta dopo la rottura del 1948, cortei unitari di CGIL, CISL e UIL a celebrare insieme la festa dei lavoratori.\nIl vento democratico soffia anche sui paesi del blocco socialista. In Cecoslovacchia il nuovo corso aperto da Alexander Dub\u010dek, il nuovo capo del Partito comunista, porta alla \u201cPrimavera di Praga\u201d. Ma le speranze di un socialismo dal volto umano sono represse con i carri armati sovietici e del Patto di Varsavia. La CGIL non solo esprime la propria netta condanna contro l'invasione sovietica, ma rompe con la Federazione Sindacale Mondiale, organizzazione internazionale dei sindacati di ispirazione marxista.\nNel frattempo, in Italia, sono esplose le lotte al Sud, che il Governo reprime con estrema durezza. Il 2 dicembre 1968, ad Avola, in provincia di Siracusa, la polizia spara, uccidendone due, sui braccianti che stanno manifestando dopo la rottura - da parte degli agrari\u00a0\u2013 delle trattative per il rinnovo dei contratti di lavoro.\n1969 e l'autunno caldo.\nIl 9 aprile 1969 la polizia spara ancora a Battipaglia, in provincia di Salerno, mentre \u00e8 in corso lo sciopero generale contro la ventilata chiusura del locale tabacchificio, e uccide un operaio di 19 anni e una giovane maestra.\nAll'inizio del 1969 si conclude positivamente un'altra grande vertenza sindacale, che assume un valore emblematico della spinta egualitaria che sale dalle fabbriche: l'abolizione delle \u201cgabbie salariali\u201d e cio\u00e8 dei salari differenziati a seconda dell'area geografica di appartenenza.\nC'\u00e8 ancora il tempo per il congresso della CGIL a Livorno, a cui sono presenti, in un clima euforico per l'unit\u00e0 sindacale, delegazioni di CISL e UIL, e arriva l'autunno caldo.\nPreceduta da migliaia di vertenze e accordi aziendali, la stagione dei contratti nazionali in autunno si avvia con un durissimo braccio di ferro alla Fiat e esplode con piattaforme rivendicative radicalmente innovative: aumenti salariali uguali per tutti, le 40 ore settimanali, il diritto all'assemblea in fabbrica, il controllo sull'organizzazione del lavoro, la parit\u00e0 normativa fra operai e impiegati, le \u201c150 ore\u201d per il diritto all'istruzione dei lavoratori. A queste rivendicazioni si sovrappongono lotte pi\u00f9 generali e la partecipazione di massa \u00e8 straordinaria. Lo sciopero generale indetto il 19 novembre dalle tre confederazioni sindacali sulle riforme e in particolare sul diritto alla casa, registra un'adesione pressoch\u00e9 totale. Alla manifestazione di Roma indetta il 28 novembre da FIOM, FIM e UILM sono presenti pi\u00f9 di centomila metalmeccanici. Soprattutto cresce un nuovo protagonismo dei lavoratori, che vogliono decidere le piattaforme, rivendicano il diritto a nuove forme di lotta, impongono nuove pratiche democratiche. \u00c8 la nascita dei consigli di fabbrica, che il nuovo sindacato unitario degli anni '70 riconoscer\u00e0 come propria struttura di base. \nContemporaneamente, una nuova coscienza di s\u00e9 delle donne porta alla nascita dei movimenti femministi che rivendicano nuove libert\u00e0 civili e sociali. Metalmeccanici, chimici, edili, tessili e altre categorie conquistano contratti nazionali che realizzano uno spostamento di potere negoziale nei luoghi di lavoro. \nLa forza organizzativa della CGIL e degli altri sindacati cresce in maniera esponenziale, assumendo peso sempre maggiore nella vita economica e sociale del paese. Ma la strage di Piazza Fontana, il 12 dicembre 1969, preannuncia i durissimi anni della strategia della tensione e del terrorismo.\nGli anni della crisi.\nL'autunno caldo si dilata per buona parte del decennio successivo.\nNel maggio del 1970 \u00e8 varata, sull'onda delle grandi lotte di massa e per iniziativa del Ministro socialista del Lavoro, Giacomo Brodolini, la legge 300 nota come \u201cStatuto dei lavoratori\u201d. Per dirla con Vittorio Foa, \u00e8 la Costituzione che varca i recinti delle fabbriche. Con lo Statuto dei lavoratori sono riconosciuti i diritti e le tutele fondamentali dei lavoratori: diritto all'opinione politica e sindacale, diritto all'assemblea nei luoghi di lavoro, diritto di partecipazione e di organizzazione sindacale in fabbrica, diritto\u00a0\u2013 con il famoso art. 18 \u2013 al ripristino del rapporto di lavoro in caso di licenziamento senza giusta causa.\nA marzo dello stesso anno, nel frattempo, Luciano Lama ha sostituito alla testa della CGIL Agostino Novella, anche in virt\u00f9 delle nuove norme di incompatibilit\u00e0 fra cariche sindacali e cariche parlamentari e politiche sancite dal Congresso di Livorno. Ormai, sembra a portata di mano la ricomposizione della frattura del 1948 e l'unit\u00e0 sindacale organica. Le piattaforme, le lotte, gli accordi si svolgono ovunque in modo unitario, sia a livello nazionale che territoriale. Dai luoghi di lavoro, la spinta in senso unitario \u00e8 fortissima, favorita anche da un forte ricambio generazionale dei delegati e dei rappresentanti sindacali.\nNell'ottobre del 1970 i consigli generali delle tre confederazioni si riuniscono unitariamente a Firenze (\u201cFirenze 1\u201d) per esaminare la possibilit\u00e0 di avviare un percorso di unificazione sindacale. In particolare i sindacati metalmeccanici FIOM, FIM e UILM spingono sull'acceleratore, ma nella UIL e in larghi settori della CISL nascono forti resistenze. Le successive riunioni nel febbraio e nel novembre 1971 dei consigli generali confederali (\u201cFirenze 2\u201d e \u201cFirenze 3\u201d) approvano documenti che indicano i tempi del congresso costituente la confederazione unitaria ma, in realt\u00e0, alla fine si ripiega su una soluzione intermedia. Nel luglio 1972 i tre consigli generali, in sessione unificata, siglano a Roma il Patto Federativo, eleggendo un direttivo paritetico di 90 componenti e una segreteria di 15 componenti, ugualmente paritetica. La Federazione CGIL, CISL, UIL garantir\u00e0 la gestione unitaria delle principali vicende sindacali per tutti gli anni 70 e sar\u00e0 sciolta definitivamente dopo il decreto di S. Valentino del governo Craxi.\nNell'ottobre del 1972 l'assemblea nazionale dei delegati metalmeccanici fonda la Federazione Lavoratori Metalmeccanici (FLM) con organismi e sedi unitarie a ogni livello.\nCon l'autunno caldo il ruolo del sindacato nelle fabbriche e nella societ\u00e0 \u00e8 cresciuto enormemente. Occupazione, investimenti produttivi, sviluppo delle regioni meridionali sono al centro della \u201cstrategia delle riforme\u201d del sindacato unitario. Ma la reazione a questo stato di cose non tard\u00f2 a venire: con la svolta politica a destra, con la strategia della tensione, con i segnali di rivolta del Mezzogiorno. I metalmeccanici, nell'ottobre 1972, organizzano un grande manifestazione a Reggio Calabria, epicentro di una ribellione popolare, guidata dalla destra neofascista, al trasferimento della sede di capoluogo a Catanzaro.\nNel 1973, dopo la \u201cguerra del Kippur\u201d con Israele, i paesi arabi produttori di petrolio decidono di aumentarne, fino a quadruplicarlo, il prezzo al barile. Questa decisione, insieme con la fine della convertibilit\u00e0 del dollaro decretata dagli USA, innesca una forte spirale inflazionistica e mette fine alla crescita dell'economia europea, praticamente ininterrotta dalla fine della guerra.\nIn Italia, totalmente dipendente dall'estero per le fonti energetiche, la recessione economica e l'inflazione sono ancora pi\u00f9 accentuate. Il sindacato, che dispone ancora di una notevole forza, riesce a siglare nel gennaio del 1975, l'accordo che prevede la progressiva unificazione del punto di contingenza al livello pi\u00f9 alto. L'approvazione della riforma sanitaria e di quella scolastica, inoltre, dopo la riforma delle pensioni, completano la struttura essenziale del welfare italiano.\nLe grandi conquiste civili.\nGli anni settanta sono segnati anche da grandi conquiste civili, grazie soprattutto alle lotte di emancipazione e liberazione femminile. Nel 1970 \u00e8 approvata la legge 898 sul divorzio, nel 1971 la fondamentale legge 1204 di tutela delle lavoratrici madri e quella sugli asili nido. Nel 1975 \u00e8 varata la legge 151 di riforma del diritto di famiglia che introduce la parit\u00e0 tra uomini e donne nell'ambito familiare e nel 1976 la legge 903 di parit\u00e0 in materia di lavoro. Infine, nel 1978 \u00e8 approvata la legge 194 \u201cNorme per la tutela sociale della maternit\u00e0 e sull'interruzione volontaria della gravidanza\u201d. Quest'ultima legge e, in precedenza, quella sul divorzio hanno anche registrato due grandi vittorie del NO ai rispettivi referendum abrogativi.\nLa crisi economica.\nTuttavia, nella seconda met\u00e0 degli anni settanta, l'azione del sindacato inizia a indebolirsi. Gli industriali utilizzano la crisi economica per ribaltare a proprio favore i rapporti di forza scaturiti dall'autunno caldo. Quasi ovunque, nelle aziende, si attuano intensi processi di ristrutturazione, favoriti dall'introduzione di nuove tecnologie di automazione dei processi produttivi. Gli investimenti in nuovi impianti, basati sulla robotica e sull'informatica, tendono soprattutto a risparmiare forza lavoro, creando forti eccedenze di personale. Cresce a dismisura il ricorso alla cassa integrazione a zero ore, alla fine della quale scattano licenziamenti collettivi.\nLa strategia della tensione e gli anni di piombo.\nContro l'accresciuto potere del movimento sindacale, vengono scatenate anche oscure trame golpiste e lo stragismo fascista.\nIl 28 maggio 1974, in Piazza della Loggia a Brescia, esplode una bomba durante una manifestazione sindacale. Vi furono otto morti e pi\u00f9 di cento feriti in quell'attentato fascista. Un'altra bomba fascista, pochi mesi dopo, esplode sul treno Italicus provocando 12 morti e 48 feriti.\nContemporaneamente, con il sequestro a Genova del giudice Sossi nel maggio del 1974, entrano in scena le Brigate Rosse.\n\u00c8 l'inizio degli \u201canni di piombo\u201d e di una lunga catena di morti e feriti che culminano nel rapimento e nell'uccisione di Aldo Moro. Il 16 marzo 1978, il giorno in cui fu rapito, Aldo Moro - presidente della DC - si stava recando in parlamento per il voto di fiducia al governo Andreotti, che includeva, per la prima volta nella storia della Repubblica, il PCI nella maggioranza.\nLe Brigate Rosse non esiteranno anche a uccidere Guido Rossa, delegato sindacale della CGIL all'Ansaldo di Genova, che coraggiosamente aveva segnalato la presenza di brigatisti in fabbrica.\nIl 2 agosto 1980 un'altra strage fascista ferisce il paese: una bomba esplode alla stazione di Bologna causando 85 morti e 200 feriti.\nLe tre confederazioni, per iniziativa soprattutto di Luciano Lama, avevano sancito al Palazzo dei Congressi dell'Eur a Roma, a conclusione della conferenza nazionale dei consigli generali e dei quadri di Cgil, Cisl e Uil (12-13 febbraio 1978), un cambiamento di linea, noto come la \u201csvolta dell'EUR\u201d, proponendo un contenimento salariale in cambio di una politica economica che sostenesse lo sviluppo e difendesse l'occupazione.\nMa in quegli anni la CGIL e il sindacato unitario sono soprattutto impegnati a combattere la strategia della tensione, difendendo con determinazione la democrazia e le istituzioni democratiche dagli attacchi terroristici. Il totale isolamento dal mondo del lavoro dei gruppi eversivi sar\u00e0 la base principale della loro sconfitta.\nNel settembre del 1980 la Fiat dichiara che proceder\u00e0 al licenziamento di 14.000 lavoratori e mette unilateralmente in cassa integrazione 23.000 lavoratori. \u00c8 l'inizio di un drammatico braccio di ferro. I metalmeccanici - contro i licenziamenti\u00a0\u2013 bloccano la produzione e presidiano per 35 giorni i cancelli della Fiat. Enrico Berlinguer, segretario generale del Partito Comunista Italiano, con un comizio davanti ai cancelli della Fiat Mirafiori sostiene la lotta dei lavoratori.\nLa Marcia dei 40.000 a Torino.\nContro questa lotta, e contro il sindacato che l'ha organizzata, la Fiat stimola e ottiene la reazione di quadri e impiegati, che organizzano un corteo di protesta, ricordato come la \"marcia dei quarantamila\" per le vie di Torino (14 ottobre 1980). \u00c8 la sconfitta, non solo della vertenza sindacale alla Fiat ma anche della linea egualitaria degli anni precedenti, che ha eroso la rappresentativit\u00e0 del sindacato nelle professionalit\u00e0 pi\u00f9 alte. Lo stesso punto unico di contingenza viene messo in discussione.\nLe vicende della Fiat segnano sempre, nel bene e nel male, la storia sindacale e dopo la sconfitta si acuiscono i dissensi gi\u00e0 presenti all'interno della Federazione Unitaria CGIL-CISL-UIL.\nDopo aver respinto unitariamente, con una grande manifestazione a Roma nel giugno del 1982, la disdetta dell'accordo sulla scala mobile da parte della Confindustria, emergono posizioni nettamente contrastanti. CISL e UIL sono possibiliste circa la revisione della scala mobile (la CISL, in particolare, propone di predeterminare gli scatti di contingenza), la CGIL nella sua maggioranza, \u00e8 contraria. Il problema viene risolto il 14 febbraio 1984 dal governo Craxi, con il famoso \u201cdecreto di San Valentino\u201d che taglia 4 punti di scala mobile. CISL e UIL esprimono il proprio consenso al decreto, la CGIL si oppone duramente, con il dissenso per\u00f2 della componente socialista, e lancia un'imponente mobilitazione sociale. La grave divisione fra le organizzazioni sindacali provoca la rottura definitiva della Federazione Unitaria, la stessa unit\u00e0 interna della CGIL \u00e8 messa a dura prova.\nLa CGIL e il Partito Comunista di Enrico Berlinguer (che muore nel giugno del 1984) raccolgono le firme per il referendum abrogativo del decreto, che si svolge nel 1985. Ma l'esito del referendum segna una sconfitta di misura per i promotori del referendum.\nLa CGIL dopo la caduta del Muro di Berlino.\nLa sconfitta nel referendum sulla scala mobile apre un periodo difficile per la CGIL, in un quadro segnato da una drastica riduzione della conflittualit\u00e0 e da una perdita di rappresentativit\u00e0 delle tre confederazioni.\nTrova spazio il sindacalismo autonomo, favorito dalla tendenza alla difesa corporativa degli interessi.\nLe difficolt\u00e0 interne alla CGIL si riflettono anche sul vertice. Antonio Pizzinato, che nel marzo 1986 aveva sostituito Luciano Lama alla segreteria generale, per ricreare il clima positivo all'interno della direzione si dimette dall'incarico a favore di Bruno Trentin, gi\u00e0 segretario generale della FIOM durante l'autunno caldo.\nIntanto, grandi novit\u00e0 scuotono i paesi del blocco socialista. In Unione Sovietica, il nuovo capo del PCUS Michail Gorba\u010d\u00ebv sperimenta una politica fondata sulla trasparenza (glasnost) e sulla riforma dell'economia (perestrojka). Anche gli altri paesi socialisti sono investiti da processi di rinnovamento, iniziati con il movimento sindacale di Solidarno\u015b\u0107 in Polonia. Nel 1989 il crollo del Muro di Berlino assume il valore simbolico della sconfitta del socialismo reale nei paesi del blocco sovietico.\n\u00c8 la fine della divisione del mondo fra blocchi contrapposti deciso a Jalta.\nIl nuovo scenario internazionale ha effetti dirompenti in Italia. Il partito della Democrazia Cristiana, su cui faceva perno l'intero sistema politico italiano, con la caduta del comunismo perde la sua residua funzione storica e si dissolve. L'occasione \u00e8 data da \u201cTangentopoli\u201d, l'inchiesta della magistratura che porta allo scoperto un sistema ramificato di corruzione e di finanziamento illecito che coinvolge tutti i partiti di governo. Con la DC, scompare il PSI e gli altri partiti storici dell'area di governo. Il PCI, con un grande travaglio interno e scontando una scissione, cambia nome e natura. Nascono nuovi movimenti populisti come la Lega Nord che accelera la crisi della Prima Repubblica.\nIn CGIL scompaiono le componenti storiche. Dopo che Bruno Trentin ha sciolto la componente comunista, il dibattito congressuale del 1991 registra due mozioni contrapposte: quella di maggioranza, a sostegno del documento di tesi presentato da Bruno Trentin, e quella di minoranza, intitolata \u201cEssere sindacato\u201d con a capo Fausto Bertinotti. La sostituzione delle componenti con le aree programmatiche collegate al dibattito congressuale impone nuove regole di direzione e di formazione dei gruppi dirigenti.\nIl terremoto politico mette a nudo anche la gravissima situazione economica del Paese, gravato da un debito pubblico di dimensioni stratosferiche.\nFine della \"scala mobile\".\nIl governo Amato propone, nel luglio del 1992, un protocollo alle parti sociali che prevede il definitivo superamento della scala mobile e la sua sostituzione con un recupero contrattato.\nBruno Trentin, per impedire una nuova drammatica rottura fra i sindacati, con gravissime ripercussioni sull'economia e sulle istituzioni, firma l'accordo e poi si dimette, essendo quella firma contraria al mandato negoziale degli organismi dirigenti della CGIL.\nIl successivo direttivo della CGIL, convocato all'inizio di settembre, respinge le dimissioni di Trentin e decide di negoziare un nuovo sistema di relazioni basato sulla politica dei redditi. Determinante, da questo punto di vista, \u00e8 stato l'intervento di Sergio Cofferati, responsabile della politica industriale nella segreteria confederale.\nPochi giorni dopo, la crisi finanziaria sembra precipitare verso la bancarotta. Il governo Amato decide una drastica svalutazione della lira (pari al 25% del suo valore), la conseguente fuoriuscita dallo SME - il sistema monetario europeo - e una parallela manovra finanziaria del valore di quasi centomila miliardi. I provvedimenti attuati, quali l'aumento dell'et\u00e0 pensionabile e dell'anzianit\u00e0 contributiva, il blocco dei pensionamenti, la \u201cmimimun tax\u201d sui redditi autonomi, la patrimoniale sulle imprese, il prelievo sui conti correnti bancari, i ticket sanitari, l'istituzione dell'ICI, provocano una diffusa protesta sociale che si rivolge anche contro i sindacati confederali.\nL'accordo del 1993.\nIn questa drammatica situazione i sindacati confederali sembrano reggere l'urto della crisi istituzionale e sociale che ha travolto il sistema dei partiti. CGIL, CISL e UIL mantengono un forte radicamento sociale, governano le lotte e le riconducono all'accordo triangolare del 23 luglio 1993 con il Governo presieduto da Carlo Azeglio Ciampi e la Confindustria. \nL'accordo, siglato dopo una consultazione di massa, sancisce un nuovo sistema di relazioni industriali basato sulla concertazione fra le parti e la politica dei redditi. Viene, per la prima volta, riconosciuta l'esistenza di un doppio livello di contrattazione, sia pure ciascuno con compiti diversi. Al livello dei contratti nazionali di categoria \u00e8 attribuita la funzione principale di tutela del valore reale dei salari. Al livello aziendale spetta il compito di redistribuire gli incrementi di produttivit\u00e0 registrati in ogni singola azienda. Il tasso di inflazione viene programmato \u201ca priori\u201d e Governo e parti sociali si impegnano a comportamenti coerenti sulla dinamica salariale, sui prezzi al consumo, sulle tariffe amministrate. La scadenza di ogni livello di contrattazione viene fissata ogni quattro anni, ma i contratti nazionali hanno, sulla parte salariale, un recupero biennale degli scostamenti fra inflazione programmata e inflazione reale. L'accordo del 23 luglio , adottando l'Euro come moneta comune.\nConseguenza evidente, registrata in questi anni, \u00e8 la riduzione del reddito da lavoro dipendente rispetto al reddito complessivo del paese.\nL'accordo ha rivitalizzato anche la struttura di base del sindacato, sostituendo ai consigli di fabbrica, che erano entrati in un lungo periodo di crisi dopo la rottura del patto federativo, le rappresentanze sindacali unitarie.\nLa CGIL di Cofferati.\nPoco dopo l'accordo, Sergio Cofferati diventa il nuovo segretario generale della CGIL e si trova rapidamente a dover fare i conti con il travolgente successo del partito-azienda che Silvio Berlusconi ha creato per raccogliere l'eredit\u00e0 elettorale della Democrazia Cristiana. La coalizione di centro-destra, che comprende Lega Nord e gli eredi del partito neofascista, Alleanza Nazionale, nel 1994 vince le elezioni.\nIl primo atto del governo Berlusconi riguarda il tentativo di ridimensionare radicalmente il sistema previdenziale italiano, rompendo il patto fra generazioni che lo sorregge. Le confederazioni sindacali reagiscono unitariamente con estrema determinazione e il 12 novembre a Roma si svolge un'imponente manifestazione con un milione di lavoratori e pensionati. La grande partecipazione popolare alla protesta mette in crisi la coalizione e, con la presa di distanza della Lega Nord dall'Esecutivo, cade il Governo Berlusconi I.\nIl problema delle pensioni\u00a0\u2013 reso acuto dal tardivo ingresso al lavoro delle nuove generazioni, dalla minor consistenza del lavoro dipendente e dall'allungamento della vita media\u00a0\u2013 trova una soluzione durante il Governo Dini, incaricato di traghettare il Paese verso nuove elezioni.\nLa legge di riforma, varata nel 1995 dopo l'accordo con le parti sociali e l'esito positivo della consultazione dei lavoratori, innova il sistema previdenziale con il passaggio graduale al sistema contributivo e l'avvio della previdenza integrativa, ma ne salvaguarda la prevalenza pubblica.\nCon la vittoria del centro-sinistra nel 1996, il dialogo con il movimento sindacale si rafforza e, come gi\u00e0 detto, consente all'Italia di raggiungere i parametri fissati a Maastricht per l'ingresso nella moneta unica.\nCGIL, CISL e UIL sono anche protagoniste della battaglia contro il secessionismo della Lega, che mette a rischio l'unit\u00e0 politica dell'Italia, con grandi manifestazioni a Milano e Venezia.\nSi consolidano le RSU, che vengono estese anche al pubblico impiego, dove i sindacati confederali ottengono un significativo successo e la CGIL diventa il sindacato pi\u00f9 forte.\nForti divergenze, invece, permangono sul tema della democrazia sindacale: il che impedisce di formalizzare una legge sulla rappresentanza sindacale. La mancanza di criteri legislativi atti a misurare l'effettiva rappresentativit\u00e0 ha favorito, nel corso dei primi anni 2000, due contratti consecutivi dei metalmeccanici a firma separata di FIM e UILM e il \u201cPatto per l'Italia\u201d siglato con il governo Berlusconi senza il consenso della CGIL.\nLA CGIL degli anni 2000.\nL'attacco terroristico dell'11 settembre 2001 alle Twin Towers di New York e la dottrina della \u201cguerra preventiva\u201d degli USA che ha portato all'invasione militare in Afghanistan e Iraq, rischiano di coinvolgere il pianeta in un conflitto di opposte civilt\u00e0 e religioni. La globalizzazione dell'economia e il pensiero neo-liberista, ben lungi dal risolvere le contraddizioni fra paesi ricchi e paesi poveri, ne acuiscono le distanze. Nuovi flussi emigratori di massa premono sui paesi sviluppati, portando con s\u00e9 problemi irrisolti di integrazione razziale. \nIn Europa il sistema di welfare costruito nel secolo scorso viene messo in discussione. Il lavoro si \u00e8 profondamente trasformato e, soprattutto per le giovani generazioni, \u00e8 offerto in forma precaria e senza diritti. Corre forte il pensiero che i vincoli sindacali, la legislazione sociale, le normative contrattuali, l'idea stessa di un'organizzazione solidaristica dei rapporti sociali agiscano da freno allo sviluppo. In Italia le imprese hanno inteso affrontare con la mera riduzione dei costi i nuovi problemi della competitivit\u00e0 internazionale derivanti dall'introduzione dell'Euro, che non consente la leva tradizionale della svalutazione della lira. E allora ridurre i diritti sindacali sembra la strada maestra per ridurre i costi di produzione.\nIl nuovo governo di centro-destra guidato da Berlusconi, subito dopo la vittoria alle elezioni politiche del 2001, ha cercato di cancellare l'articolo 18 dello Statuto dei lavoratori. Contro questo disegno, la CGIL di Sergio Cofferati impegna tutta la sua forza. Il 23 marzo 2002, nella pi\u00f9 grande manifestazione di massa della storia italiana, tre milioni di persone\u00a0\u2013 tutto il popolo della CGIL\u00a0\u2013 manifestano a Roma contro le modifiche del governo all'articolo 18.\nLa battaglia della Cgil continua con lo sciopero generale del 18 aprile dello stesso anno al quale aderiscono successivamente anche CISL e UIL, e con imponenti manifestazioni in tutte le citt\u00e0 d'Italia.\nLa Cgil di Epifani.\nGuglielmo Epifani, che dal settembre 2002 guida la Cgil, ha cos\u00ec collegato la battaglia per la difesa dei diritti a quella per contrastare il declino economico italiano. La denuncia della Cgil \u00e8 diventata senso comune di altre forze politiche e sociali e ha consentito di recuperare l'unit\u00e0 d'azione con Cisl e Uil contro le politiche del centro-destra.\nNell'ottobre del 2003 e nel novembre del 2004 si sono effettuati gli scioperi generali unitari contro le leggi finanziarie del Governo Berlusconi.\nContemporaneamente la Cgil ha tenuto alto il proprio impegno per la Pace, convocando\u00a0\u2013 il 15 marzo 2003\u00a0\u2013 una grande manifestazione a Milano per denunciare i rischi terribili dell'imminente guerra in Iraq.\nIl 2006 \u00e8 l'anno del XV Congresso della Cgil, della vittoria di strettissima misura - alle elezioni politiche di aprile\u00a0\u2013 della coalizione di centro-sinistra guidata da Romano Prodi, e della grande vittoria del NO, sostenuto con forza dalla Cgil, al referendum del 26 giugno indetto a conferma della riforma della Costituzione attuata dal Governo Berlusconi.\nMa il 2006 \u00e8 anche l'anno del Centenario della Cgil, ricordato con tantissime iniziative storiche, editoriali, artistiche e politiche fino alla celebrazione ufficiale il 1\u00ba ottobre a Milano al Teatro degli Arcimboldi, conclusa da Guglielmo Epifani con le seguenti parole:\nIl 16 ottobre 2010 Guglielmo Epifani pronuncia il suo ultimo discorso da segretario CGIL in Piazza San Giovanni, a Roma, in occasione della manifestazione della FIOM.\nL'elezione di Susanna Camusso.\nIl 3 novembre 2010 viene eletta la prima donna alla guida del sindacato, la milanese Susanna Camusso. La CGIL, come tutti i sindacati, appoggia e sostiene tutte le politiche atte ad eliminare le differenze di genere."}
{"id": "1176366", "revid": "174925", "url": "https://it.wikipedia.org/wiki?curid=1176366", "title": "Wadjet", "text": ""}
{"id": "1176370", "revid": "547034", "url": "https://it.wikipedia.org/wiki?curid=1176370", "title": "Liprando", "text": "Secondo il cronista Arnolfo, Liprando era figlio di un prete, dettaglio importante in un periodo in cui Milano era piagata dalle lotte tra i patarini, che si opponevano al concubinaggio e ad altre pratiche del clero giudicate inadatte a uomini di religione, e coloro che difendevano le tradizioni della Chiesa milanese. Liprando divenne prete a sua volta, membro del clero decumano della citt\u00e0, e probabilmente si un\u00ec al movimento patarino.\nIl 5 aprile, gioved\u00ec santo, dell'anno 1075, il capo dei patarini Erlembaldo Cotta rifiut\u00f2 per la seconda volta l'olio crismale consacrato da preti a suo dire simoniaci, e i canonici della cattedrale rifiutarono a loro volta di celebrare i riti in modo diverso dalla tradizione. Il giorno di Pasqua pertanto Liprando si offr\u00ec volontario e impose il crisma di Erlembaldo ai catecumeni, battezzandoli. Durante gli scontri che seguirono di l\u00ec a pochi giorni, nei quali i patarini vennero cacciati da Milano, Liprando fu catturato da uomini della fazione avversaria che gli tagliarono il naso e le orecchie, sfigurandolo per sempre.\nIl prete Liprando era titolare della chiesa di San Paolo in Compito.\nNel 1965, Enzo Jannacci gli ha dedicato la canzone \"Prete Liprando e il giudizio di Dio\", su testo di Dario Fo, pubblicata nell'album Enzo Jannacci in teatro."}
{"id": "1176372", "revid": "1793900", "url": "https://it.wikipedia.org/wiki?curid=1176372", "title": "Ermsdorf", "text": "Ermsdorf (lussemburghese: \"Iermsdref\") \u00e8 un comune soppresso del Lussemburgo orientale e frazione del comune di Vall\u00e9e de l'Ernz. Fa parte del cantone di Diekirch, nel distretto omonimo.\nIl 1\u00ba gennaio 2012 il comune di Ermsdorf si \u00e8 fuso con il comune di Medernach per formare il nuovo comune di Vall\u00e9e de l'Ernz.\nComune soppresso.\nOltre al centro abitato di Ermsdorf, facevano parte del comune soppresso anche le localit\u00e0 di Eppeldorf e Stegen.\nNel 2011, il comune di Ermsdorf contava 955 abitanti su un territorio di 24,09\u00a0km\u00b2."}
{"id": "1176374", "revid": "123662866", "url": "https://it.wikipedia.org/wiki?curid=1176374", "title": "Nation of Islam", "text": "La Nation of Islam (NOI) \u00e8 un movimento afroamericano autodefinitosi \"setta islamica militante\".\nStoria.\nIl movimento \u00e8 stato fondato nel luglio 1930 a Detroit da Wallace Fard Muhammad. Uno dei capi principali, Elijah Muhammad, sosteneva la teoria dell'\"afroislamismo\", secondo la quale i discendenti delle vittime del mercato schiavista dovrebbero riabbracciare le tradizioni e la religione predominante del loro paese di origine, ovvero l'Islam. Allo scopo di ripristinare questo \"status\" la NOI si prefigge l'obiettivo di creare all'interno degli Stati Uniti una nazione esclusivamente nera filo-islamica.\nLa NOI \u00e8 nota anche per essere stata sospettata, come mandante, dell'omicidio della sua ex-guida Malcolm X, che aveva la colpa di averla abbandonata. Gli esecutori materiali erano infatti membri della NOI.\nIl dirigente attuale \u00e8 Louis Farrakhan.\nLa NOI non rende pubblico il numero dei propri adepti, tuttavia, nel 2007, i seguaci stimati erano tra i 20.000 e i 50.000.\nOrganizzazione.\nLa NOI si organizza in templi, ognuno dei quali \u00e8 amministrato da un \"Ministro del Tempio\"; questi templi sono presenti in tutte le pi\u00f9 importanti citt\u00e0 statunitensi e hanno la funzione di avvicinare la popolazione afroamericana di quel luogo alle idee dell'organizzazione. \nUno dei pi\u00f9 famosi attivisti della NOI fu il celebre Malcolm X. Uno degli aderenti pi\u00f9 famosi \u00e8 stato Mohammed Al\u00ec.\nL'organizzazione ha sviluppato pregiudizi razziali soprattutto nei confronti degli ebrei e degli anglosassoni."}
{"id": "1176376", "revid": "248219", "url": "https://it.wikipedia.org/wiki?curid=1176376", "title": "Idaliella", "text": ""}
{"id": "1176381", "revid": "86599", "url": "https://it.wikipedia.org/wiki?curid=1176381", "title": "Erpeldange-sur-S\u00fbre", "text": "Erpeldange-sur-S\u00fbre (lussemburghese: \"Ierpeldeng op der Sauer\"; tedesco: \"Erpeldingen an der Sauer\"), fino a tutto il 2013 semplicemente Erpeldange (lussemburghese: \"Ierpeldange\"; tedesco: \"Erpeldingen\"), \u00e8 un comune del Lussemburgo nord-orientale. Fa parte del cantone di Diekirch, nel distretto omonimo. Si trova lungo il corso del fiume S\u00fbre (o Sauer), fra Ettelbruck e Diekirch.\nNel 2001, la citt\u00e0 di Erpeldange, capoluogo del comune che si trova al centro del suo territorio, aveva una popolazione di 818 abitanti. Le altre localit\u00e0 che fanno capo al comune sono Burden e Ingeldorf.\nIl comune fu costituito il 1\u00ba luglio 1850, quando il suo territorio fu scorporato da Ettelbruck con quello di Schieren. La legge istitutiva del comune fu approvata il 22 gennaio 1850."}
{"id": "1176383", "revid": "110157", "url": "https://it.wikipedia.org/wiki?curid=1176383", "title": "Aprelevka", "text": "Aprelevka (\"\u0410\u043f\u0440\u0435\u0301\u043b\u0435\u0432\u043a\u0430\") \u00e8 una citt\u00e0 dell'Oblast' di Mosca, nella Russia europea centrale, situata 42 chilometri a sudovest di Mosca.\nNacque come insediamento presso la stazione ferroviaria omonima, aperta nel 1899, che prese a sua volta il nome dal vicino fiume Aprelevka (anche Oprelovka o Prelovka) dal termine \"pret'\", \"stagno\". Un'etimologia alternativa lega invece il nome al mese di aprile (\"aprel'\").\nNel 1910 Bogdan Moll' vi apr\u00ec una fabbrica per la produzione di dischi fonografici che successivamente diventer\u00e0 la maggiore industria dell'Unione Sovietica nel suo settore; nel 1935 vi vengono inclusi alcuni villaggi del circondario e nel 1961 prende lo \"status\" di citt\u00e0. Sub\u00ec consistenti danni dai bombardamenti della seconda guerra mondiale.\nL'abbandono dei dischi in vinile ha comportato la cessazione dell'attivit\u00e0 della fabbrica di Moll', le cui attrezzature sono state svendute e i cui locali sono stati posti in affitto. In parti del piazzale del fabbricato si tiene un mercato.\nNella citt\u00e0 vi sono anche impianti chimici, produzione di materiali isolanti termici e industrie alimentari. Vi si trova anche la sede dell'istituto di ricerca, sperimentazione e progettazione dell'edilizia rurale (\"\u0426\u041d\u0418\u0418\u042d\u041f\u0441\u0435\u043b\u044c\u0441\u0442\u0440\u043e\u0439\").\nNei dintorni di Aprelevka si trova l'ex residenza di campagna dei Demidov, considerata un monumento architettonico della seconda met\u00e0 del XVIII secolo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1176384", "revid": "6923", "url": "https://it.wikipedia.org/wiki?curid=1176384", "title": "\u00cele de la Cit\u00e9", "text": "L\u00cele de la Cit\u00e9 \u00e8 una delle due isole fluviali della Senna (l'altra \u00e8 l'\u00cele Saint-Louis), al centro di Parigi, dove la citt\u00e0 medievale fu rifondata.\nIl Boulevard du Palais taglia l'isola a met\u00e0 e funge anche da linea di confine tra il I \"arrondissement\", al quale appartiene la parte occidentale, ed il IV \"arrondissement\", al quale appartiene la restante parte dell'isola, nonch\u00e9 l'\u00cele Saint-Louis.\nL'\u00cele de la Cit\u00e9 ospita la Cattedrale di Notre-Dame, sede dell'arcivescovo di Parigi, e il complesso del Palais de la Cit\u00e9 (gi\u00e0 residenza reale e oggi palazzo di giustizia) con la Sainte-Chapelle e la prefettura.\nL'isola \u00e8 collegata tramite nove ponti a entrambe le rive della Senna nonch\u00e9 alla vicina \u00cele Saint-Louis; il ponte pi\u00f9 antico ancora esistente \u00e8, a dispetto del suo nome, il Pont Neuf, che \u00e8 situato all'estremit\u00e0 occidentale dell'isola. Sull'\u00cele de la Cit\u00e9 si trova la stazione \"Cit\u00e9\" della metropolitana di Parigi.\nStoria.\nPer via della sua posizione strategica per oltrepassare la Senna, l'\u00cele de la Cit\u00e9 ha ospitato fin da tempi antichi insediamenti umani. Secondo alcuni studiosi l'isola sarebbe stata la sede della trib\u00f9 celtica dei \"Parisii\" (da cui il nome della futura citt\u00e0), anche se le prime tracce archeologiche risalgono all'epoca della citt\u00e0 romana, \"Lutetia\".\nL'isola fu poi sede della corte merovingia e capitale del regno di Neustria, mentre nel VI secolo il re Alexander I diede avvio ai lavori della cattedrale di Santo Stefano nell'area in cui in seguito sorger\u00e0 la cattedrale di Notre-Dame. Per tutto l'Alto Medioevo l'\u00cele de la Cit\u00e9 fu cos\u00ec il centro politico e religioso di Parigi. Solo nel Medioevo la citt\u00e0 cominci\u00f2 a espandersi sulle due sponde della Senna, mentre la superficie dell'isola maggiore fu aumentata artificialmente del doppio, da 8 a 17 ettari. Poi il centro della vita si spost\u00f2 progressivamente verso gli altri quartieri e nel 1860 l'\u00cele era considerato il quartiere pi\u00f9 povero della citt\u00e0."}
{"id": "1176390", "revid": "309289", "url": "https://it.wikipedia.org/wiki?curid=1176390", "title": "Sysola", "text": "La Sysola () \u00e8 un fiume della Russia europea settentrionale (Repubblica dei Comi e Oblast' di Kirov), affluente di sinistra della Vy\u010degda.\nNasce dal versante settentrionale dei bassi rilievi degli Uvali settentrionali, all'estremit\u00e0 nord-orientale della oblast' di Kirov; scorre dapprima verso nord-ovest, successivamente verso nord, attraversando la parte sud-occidentale della Repubblica dei Komi, senza incontrare centri urbani di rilievo. Sfocia nella Vy\u010degda a 420\u00a0km dalla foce, nei pressi di Syktyvkar, capitale della Repubblica. Tra gli affluenti, un certo rilievo hanno i fiumi Bol'\u0161aja Vizinga e L\u0117p\"ju (lungo 131\u00a0km). Il grande insediamento di Vizinga sorge sulla Bol'\u0161aja Vizinga, 10 chilometri a monte della sua confluenza nel Sysola.\nLa Sysola \u00e8 gelata, mediamente, da fine ottobre-primi di novembre a fine aprile-primi di maggio; \u00e8 navigabile nel basso corso nei restanti mesi."}
{"id": "1176392", "revid": "2175", "url": "https://it.wikipedia.org/wiki?curid=1176392", "title": "Ramenskoye", "text": ""}
{"id": "1176393", "revid": "38120", "url": "https://it.wikipedia.org/wiki?curid=1176393", "title": "Got Ur Self A...", "text": ""}
{"id": "1176395", "revid": "110157", "url": "https://it.wikipedia.org/wiki?curid=1176395", "title": "Ettelbruck", "text": "Ettelbruck (lussemburghese: Ettelbr\u00e9ck; tedesco: Ettelbr\u00fcck) \u00e8 un comune del Lussemburgo centrale con lo status di citt\u00e0. Fa parte del cantone di Diekirch, nel distretto omonimo. Si trova vicino alla confluenza fra i fiumi S\u00fbre (o Sauer) e Alzette.\nNel 2005, la citt\u00e0 di Ettelbruck, capoluogo del comune che si trova nella parte orientale del suo territorio, aveva una popolazione di 6.191 abitanti. L'altra localit\u00e0 che fa capo al comune \u00e8 Warken.\nAd Ettelbruck si trova uno snodo ferroviario, dove la linea per Diekirch si congiunge all'asse Lussemburgo-Liegi. Nel comune ha sede un polo universitario e medico di riferimento per il nord del Paese.\nL'origine del nome viene fatta risalire all'invasione unna del 451 d.C.: l'armata di Attila costru\u00ec infatti un ponte per attraversare l'Alzette. Il nome sarebbe dunque un'unione di \"Ettel\" (=Attila) e \"Bruck\" (=ponte), ossia \"il ponte di Attila\".\nSport.\nCalcio.\nLa squadra principale della citt\u00e0 \u00e8 l'Etzella Ettelbruck."}
{"id": "1176396", "revid": "2175", "url": "https://it.wikipedia.org/wiki?curid=1176396", "title": "Ljubertsy", "text": ""}
{"id": "1176398", "revid": "915291", "url": "https://it.wikipedia.org/wiki?curid=1176398", "title": "Costruzione dei numeri reali", "text": "In matematica, i numeri reali vengono costruiti in vari modi equivalenti. Tra questi, i pi\u00f9 noti usano le \"sezioni di Dedekind\" e le successioni di Cauchy. Ciascuna di queste costruzioni definisce i numeri reali come una estensione dell'insieme dei numeri razionali.\nCostruzione intuitiva a partire dai numeri decimali.\nUn numero reale \u00e8 una quantit\u00e0 che pu\u00f2 essere rappresentata come \ndove formula_2 \u00e8 un numero intero e ogni formula_3 \u00e8 una cifra tra 0 e 9 (le cifre formula_4 sono infinite). Questa definizione deve per\u00f2 tenere conto della doppia rappresentazione periodica dei decimali finiti: analogamente a quanto avviene per i numeri razionali, in cui due rappresentazioni come frazione danno talvolta lo stesso numero (ad esempio, formula_5 e formula_6), anche lo stesso numero reale pu\u00f2 essere rappresentato in due modi diversi; questo accade quando la successione formula_4 finisce con una successione di 9 consecutivi. Ad esempio, i numeri\nrappresentano lo stesso numero reale (vedi 0,999...). Si pu\u00f2 ovviare a questo problema definendo come numero reale una quantit\u00e0 rappresentabile come formula_1 in cui la successione formula_10 non termina con una infinit\u00e0 di 9 consecutivi. In questo modo viene scartata \"a priori\" una delle due rappresentazioni equivalenti.\nQuesta costruzione si collega alle successive nel modo seguente: il numero formula_1 \u00e8 il numero reale formula_12 che soddisfa questa doppia disequazione per ogni formula_13:\nLa rappresentazione tramite decimali \u00e8 certamente la pi\u00f9 nota e maneggevole; i matematici preferiscono per\u00f2 usare costruzioni pi\u00f9 astratte per i numeri reali, essenzialmente per questi motivi:\nCostruzione tramite serie.\nUn modo per costruire l'insieme formula_15 simile a quello appena visto, ma pi\u00f9 astratto, \u00e8 quello di utilizzare le serie e gli insiemi di numeri naturali. Questo metodo prende spunto dall'argomento diagonale di Cantor, utilizzato per dimostrare la non numerabilit\u00e0 dei numeri reali.\nConsideriamo la rappresentazione binaria di un numero reale formula_16: essa \u00e8 una stringa di 0 e 1, di cui la sottostringa prima della virgola ha lunghezza finita (si omette lo 0 prima della virgola se formula_17, in modo da evitare che i numeri minori di 1 abbiano cifre nella parte intera); sia dunque formula_18 il numero di cifre binarie di formula_12 che rappresentano la sua parte intera. Possiamo allora riscrivere formula_12 come segue: formula_21, da cui si ricava formula_22.\nDato che la rappresentazione binaria di formula_23 \u00e8 lunga formula_24 cifre (1 seguito da formula_2 zeri), mentre quella di formula_12 ha solo formula_2 cifre nella parte intera, allora formula_28, dunque, dividendo per formula_23, si ottiene formula_30, e siccome formula_31, abbiamo che formula_32.\nQuindi, ogni coppia di numeri reali opposti pu\u00f2 essere espressa come formula_33, dove formula_18 e formula_32. Questo per\u00f2 non basta, perch\u00e9 formula_36 \u00e8 a sua volta un numero reale. Sappiamo per\u00f2 che esso \u00e8 compreso tra 0 e 1, possiamo perci\u00f2 sfruttare quest'informazione a nostro favore.\nConsideriamo dunque la rappresentazione binaria di formula_36: essa \u00e8 una stringa infinita di 0 e 1, possiamo allora \"contare\" le cifre partendo dalla pi\u00f9 significativa, assegnando ad ognuna un numero naturale a partire da 1, incrementandolo di 1 ogni volta che passiamo alla cifra successiva. In questo modo, possiamo definire il seguente insieme di naturali formula_38. La funzione formula_39, che \u00e8 la funzione indicatrice di formula_40, \u00e8 dunque cos\u00ec definita:\nformula_41\nPer cui, basandoci sulla notazione posizionale, possiamo esprimere formula_36 come una serie:\nformula_43\nDunque, formula_12 pu\u00f2 essere espresso come segue:\nformula_45\nIn definitiva, possiamo allora definire l'insieme formula_15 come segue:\nformula_47\nCostruzione tramite le sezioni di Dedekind.\nCostruzione.\nQuesta costruzione, introdotta da Richard Dedekind, nasce dall'osservazione che ogni numero razionale divide l'insieme formula_48 dei razionali in due insiemi: l'insieme formula_49 dei razionali tali che formula_50 e l'insieme formula_51 dei razionali tali che formula_52. Dedekind chiama quindi\nla coppia formula_53 una sezione in due insiemi. D'altra parte, anche un numero reale come formula_54 definisce una sezione formula_55, dove formula_56 \u00e8 dato da tutti i razionali formula_57 tali che formula_58, mentre formula_59 \u00e8 dato da tutti i razionali formula_60 con formula_61.\nDedekind definisce quindi un numero reale come una \"sezione\" dei numeri razionali. Nella definizione originaria, una sezione di Dedekind \u00e8 una coppia formula_55 di sottoinsiemi non vuoti di formula_48 tali che\nIn questo modo per\u00f2 ogni numero razionale determina due sezioni:\nPer evitare l'ambiguit\u00e0, si fa a meno del secondo insieme della coppia e si definisce la \"sezione\" come costituita da un solo sottoinsieme formula_68 di formula_48 tale che\nCon questa definizione l'ambiguit\u00e0 \u00e8 eliminata: ogni numero razionale viene associato ad un'unica sezione. Si definisce quindi l'insieme formula_91 dei numeri reali come l'insieme delle sezioni. Ad esempio, il numero irrazionale formula_92 \u00e8 definito dalla sezione \nQuale conseguenza della costruzione stessa \u00e8 evidente che in formula_91 \u00e8 presente una copia isomorfa di formula_48: l'insieme formula_96, dove indichiamo con formula_97 il segmento iniziale formula_98.\nPropriet\u00e0.\nRelazione d'ordine e completezza.\nL'insieme delle sezioni ha una relazione d'ordine data dall'inclusione che gli fornisce la struttura di insieme totalmente ordinato. \u00c8 anche evidente che questo ordinamento \u00e8 quello giusto: riproduce quello gi\u00e0 esistente sui razionali aggiungendovi inoltre l'importante propriet\u00e0 di completezza o continuit\u00e0, espressa dall'assioma di Dedekind: ogni insieme \"non vuoto\" e \"limitato\" ha un estremo superiore. Questa propriet\u00e0 \u00e8 equivalente a richiedere che i reali siano uno spazio metrico completo con la distanza usualmente definita.\nAddizione.\nL'addizione fra numeri reali \u00e8 definita nel modo seguente. Dati due sezioni formula_56 e formula_59, la somma formula_101 \u00e8 la sezione\nUna volta verificato che la definizione data produce una sezione, i numeri reali, con questa operazione, sono un gruppo commutativo, con elemento neutro formula_103.\nMoltiplicazione.\nLa costruzione della moltiplicazione \u00e8 leggermente pi\u00f9 macchinosa per via dei segni. Si definisce su tutti i reali positivi nel modo seguente:\ne si estende ai numeri negativi usando la regola del segno.\nAnche in questo caso \u00e8 facile dimostrare che gli insiemi prodotti sono sezioni.\nL'insieme formula_15 munito delle operazioni di somma e prodotto \u00e8 un campo. Con l'ordinamento dato, questo \u00e8 anche un campo archimedeo completo. Il sottoinsieme formula_106 \u00e8 un sottocampo, naturalmente isomorfo a formula_107.\nCostruzione tramite successioni di Cauchy.\nQuesta costruzione \u00e8 pi\u00f9 complessa, ma offre due vantaggi: la definizione delle operazioni di somma e prodotto \u00e8 immediata, e la costruzione pu\u00f2 essere generalizzata per fornire un procedimento generale per il completamento degli spazi metrici.\nCostruzione.\nL'idea di Cantor \u00e8 motivata dal fatto che ogni numero reale \u00e8 ottenibile come limite di una successione di Cauchy di numeri razionali, ovvero di una successione formula_108 di razionali tale che:\nformula_109\nSia formula_110 l'insieme di tutte le successioni di Cauchy di numeri razionali. \u00c8 evidente che (infinite) successioni distinte possono convergere allo stesso limite. \nSi procede allora considerando equivalenti due successioni di Cauchy formula_111 e formula_112 che esibiscono la seguente propriet\u00e0:\n formula_113\nNel caso di successioni convergenti questo \u00e8 equivalente a dire che \"convergono allo stesso limite\".\nChe si tratti poi di una relazione di equivalenza \u00e8 molto semplice da provare.\nSi definisce allora l'insieme formula_114 dei numeri reali come l'insieme quoziente di formula_110 rispetto alla relazione di equivalenza cos\u00ec definita.\nPropriet\u00e0.\nRelazione d'ordine e completezza.\nDue numeri reali formula_116 e formula_117 sono in relazione formula_118 se e solo se esistono due successioni di Cauchy formula_119 che li definiscono tali che formula_120 per ogni formula_121. Con questa relazione d'ordine, i numeri reali sono un insieme totalmente ordinato.\nSomma e prodotto.\nSomma e prodotto vengono definiti termine a termine nelle successioni. Se formula_108 e formula_123 sono due successioni di Cauchy, si definisce cio\u00e8\nCon queste due operazioni i numeri reali risultano essere un campo. \nCompletezza.\nLa completezza pu\u00f2 essere inferita quale conseguenza dell'Assioma di Dedekind. \nPu\u00f2 anche essere dimostrata, partendo dalla definizione, mostrando che ogni successione di Cauchy di \"numeri reali\" \u00e8 convergente. Questa dimostrazione si presta ad essere generalizzata agli spazi metrici qualsiasi.\nAnche in questa costruzione \u00e8 evidente in formula_91 la presenza di una copia isomorfa di formula_48: l'insieme formula_96, dove indichiamo con formula_97 il segmento iniziale formula_98.\nCompletamento.\nL'operazione appena descritta consiste nell'aggiungere ad uno spazio metrico formula_48 ulteriori punti, determinati da tutte le possibili successioni di Cauchy. Questa operazione pu\u00f2 essere definita per ogni spazio metrico formula_132 ed \u00e8 chiamata completamento. Il risultato \u00e8 uno spazio completo formula_133 che contiene (una copia isomorfa di) formula_132. In particolare, i numeri reali formano uno spazio completo (per i reali ci\u00f2 \u00e8 equivalente all'assioma di Dedekind)."}
{"id": "1176399", "revid": "2043503", "url": "https://it.wikipedia.org/wiki?curid=1176399", "title": "Feulen", "text": "Feulen (lussemburghese: \"Feelen\") \u00e8 un comune del Lussemburgo centrale. Fa parte del cantone di Diekirch, nel distretto omonimo. Il capoluogo comunale \u00e8 Niederfeulen. L'altro centro che fa capo al comune \u00e8 Oberfeulen."}
{"id": "1176404", "revid": "1670066", "url": "https://it.wikipedia.org/wiki?curid=1176404", "title": "Bellini (cocktail)", "text": "Il Bellini \u00e8 un cocktail ufficiale IBA appartenente alla categoria degli sparkling, che significa \"frizzante\", a base di vino bianco frizzante, usualmente del prosecco o dello spumante brut, e polpa fresca schiacciata di pesca bianca. \u00c8 internazionalmente uno dei pi\u00f9 noti cocktail italiani.\nStoria.\nIl \"Bellini\" \u00e8 stato inventato nel 1948 da Giuseppe Cipriani, capo barista dell'Harry's Bar di Venezia che intitol\u00f2 il cocktail al pittore veneziano per via del suo colore rosato che ricord\u00f2 a Cipriani il colore della toga di un santo in un dipinto di Giovanni Bellini (il \"Giambellino\"). Il drink divenne una specialit\u00e0 stagionale dell'Harry's Bar di Venezia, uno dei locali preferiti da Ernest Hemingway, Gianni Agnelli, Sinclair Lewis e Orson Welles. In seguito divenne molto popolare anche nella sede dell'Harry's Bar di New York. Dopo che un imprenditore francese instaur\u00f2 una rotta commerciale per trasportare polpa di pesche bianche fra le due localit\u00e0, il cocktail divenne un classico, oggi diffuso nei bar di tutto il mondo.\nIl successo del \"Bellini\" indusse Cipriani a ulteriori accostamenti tra pittura italiana ed enogastronomia con l'invenzione, nel 1950, del \"Carpaccio,\" pietanza consistente in fettine sottilissime di controfiletto di manzo crudo disposte su un piatto e decorate alla Kandinsky con una salsa che viene chiamata universale, cos\u00ec chiamato poich\u00e9 a Cipriani il colore della carne cruda ricordava i colori intensi dei quadri del pittore Vittore Carpaccio, delle cui opere si teneva in quel periodo una mostra nel Palazzo Ducale di Venezia.\nPreparazione.\nProcedimento.\nLa ricetta originale vuole l'utilizzo di polpa e succo di pesca bianca veronese, schiacciata e non frullata, mescolata lentamente al prosecco per non provocarne una perdita eccessiva di gas, il tutto servito in un fl\u00fbte.\nVarianti.\nIn alternativa al prosecco pu\u00f2 essere utilizzato lo Champagne e in questo caso il cocktail viene chiamato \"Bellini Royal\", alcuni per\u00f2 sostengono che lo champagne non sia il massimo accoppiato al gusto delicato delle pesche bianche del \"Bellini\". \nPer realizzare cocktail simili in versione non alcolica si usano succhi frizzanti o soda al posto del vino. Il \"Mimosa\" con spremuta d'arancia fresca e il \"Tintoretto\", tipico delle zone limitrofe di Venezia, con il succo di melagrana.\nCultura di massa.\nIl \"Bellini\" \u00e8 uno dei cocktail ufficiali dell'Associazione Internazionale Bartender. Ci\u00f2 indica la sua popolarit\u00e0 ed il fatto che sia noto a molti baristi."}
{"id": "1176405", "revid": "298229", "url": "https://it.wikipedia.org/wiki?curid=1176405", "title": "Revolt (rivista)", "text": "Revolt \u00e8 una rivista italiana di surf e della cultura artistica e musicale legata allo sport. Viene pubblicata in Italia dal 1997, con cadenza bimestrale. \u00c8 iscritta al Tribunale di Civitavecchia ed \u00e8 diretta da Alessandro Staffa.\nLa rivista \u00e8 riconosciuta in tutto il panorama del surfing mondiale."}
{"id": "1176406", "revid": "248219", "url": "https://it.wikipedia.org/wiki?curid=1176406", "title": "Bermudella", "text": ""}
{"id": "1176407", "revid": "248219", "url": "https://it.wikipedia.org/wiki?curid=1176407", "title": "Drepania", "text": ""}
{"id": "1176408", "revid": "1645873", "url": "https://it.wikipedia.org/wiki?curid=1176408", "title": "Birjand", "text": "Birjand (in persiano \u0628\u06cc\u0631\u062c\u0646\u062f) \u00e8 il capoluogo della provincia del Khorasan meridionale, nella parte est dell'Iran, e capoluogo dello shahrest\u0101n di Birjand. \u00c8 conosciuta per l'esportazione dello zafferano, per la produzione di bacche di berberis e per la manifattura dei tappeti. Aveva, nel 2006, una popolazione di 157.848 abitanti.\nPer la sua vicinanaza alla frontiera con l'Afghanistan, Birjand \u00e8 situata lungo la \"Via della seta\", ed \u00e8 ora utilizzata come punto di passaggio dai trafficanti di oppio che da l\u00ec lo contrabbandano in Turchia e quindi in Europa.\nLa prima rete di distribuzione di acqua potabile pubblica in Iran fu installata a Birjand. La scuola Shokatiyeh a Birjand, con la scuola Dar-ol Fonoun a Teheran furono le prime scuole pubbliche istituite in Iran."}
{"id": "1176410", "revid": "1793900", "url": "https://it.wikipedia.org/wiki?curid=1176410", "title": "Hoscheid", "text": " \nHoscheid (lussemburghese: \"Houschent\") \u00e8 un comune soppresso del Lussemburgo nord-orientale e frazione del comune di Parc Hosingen. Fa parte del cantone di Clervaux, nel distretto distretto di Diekirch.\nIl 1\u00ba gennaio 2012 il comune di Hoscheid si \u00e8 fuso con i comuni di Hosingen e Consthum per formare il nuovo comune di Parc Hosingen. Questo ne ha comportato lo spostamento dal cantone di Diekirch al cantone di Clervaux.\nComune soppresso.\nOltre al centro abitato di Hoscheid, facevano parte del comune soppresso anche le localit\u00e0 di Bleesbruck, Gilsdorf e Moestroff poi confluite nel comune di Parc Hosingen.\nNel 2008 il comune di Hoscheid aveva una popolazione di 581 abitanti e un territorio di 10,42\u00a0km\u00b2."}
{"id": "1176416", "revid": "124283809", "url": "https://it.wikipedia.org/wiki?curid=1176416", "title": "Giuseppe D'Avanzo", "text": "Biografia.\nDedito in giovent\u00f9 al rugby, milit\u00f2, negli anni settanta, nel ruolo di pilone nella prima squadra della Partenope, principale club rugbistico di Napoli, e fu convocato anche nelle selezioni nazionali giovanili.\nDopo la laurea in filosofia, il percorso professionale di D'Avanzo ha inizio nel quindicinale La Voce della Campania, un periodico che diventa sul finire degli anni settanta un vivaio di giovani giornalisti. Entra successivamente nel mondo dei quotidiani con la collaborazione alla redazione napoletana di Paese Sera, giornale di cui \u00e8 poi corrispondente da Milano nel 1983-84. Alla fine del 1984 ha inizio il suo lavoro nell'uffico di corrispondenza da Napoli del quotidiano La Repubblica, diretto da Eugenio Scalfari, che lo chiama due anni dopo nella redazione centrale di Roma. Nel 1997 D'Avanzo lascia La Repubblica e, per un periodo di circa due anni e mezzo, \u00e8 inviato speciale del Corriere della Sera. Da dove torna a La Repubblica (2000) nel ruolo di vice direttore ed editorialista, oltre che di autore di una serie di inchieste giornalistiche che hanno segnato la storia politica dell'Italia.\nIn tempi diversi Giuseppe D'Avanzo si \u00e8 occupato di tutti i grandi temi del giornalismo italiano: dalle inchieste su mafia, terrorismo, servizi segreti, mafia russa, l'intreccio tra politica, grandi affari internazionali e cronache giudiziarie. Negli ultimi anni la sua attenzione si era focalizzata su ci\u00f2 che \u00e8 stata definita come \"l'inchiesta sul potere\u201d.\nIn occasione di alcuni dei suoi \"reportage\" di giornalismo investigativo D'Avanzo ha lavorato in team con altri giornalisti: per oltre vent'anni con Attilio Bolzoni, cronista e inviato di Repubblica in Sicilia per inchieste di mafia - i due hanno scritto insieme il libro \"Il Capo dei Capi\", all'origine poi di una fiction televisiva su Tot\u00f2 Riina, e \"La giustizia \u00e8 Cosa Nostra\", pubblicato da Mondadori nel 1995 e ripubblicato dopo un quarto di secolo da Glifo Edizioni. Con Carlo Bonini ha lavorato nelle inchieste degli anni 1999-2000 su mafia russa, servizi segreti e le vicende di spionaggio connesse alla guerra d'Iraq. Bonini e D'Avanzo sono autori del saggio \u201c \"Il mercato della paura. La guerra al terrorismo islamico nel grande inganno italiano\" (2006).\nMor\u00ec improvvisamente il 30 luglio 2011, mentre percorreva in bicicletta, per un allenamento sportivo in compagnia di Attilio Bolzoni e del collega Fausto Gian\u00ec, un tratto in salita a Calcata (Viterbo). Il suo funerale laico ha avuto luogo il 1\u00ba agosto successivo a Roma. Oltre che dalle testimonianze e dai ricordi di amici e persone di famiglia, \u00e8 stato salutato dall'elogio funebre del direttore di \"Repubblica\" Ezio Mauro.\nLe inchieste.\nLa strage del Rapido 904.\nNel 1985 scopre e racconta che sono stati gli uomini del Clan Misso (cos\u00ec chiamato perch\u00e9 facente capo al camorrista Giuseppe Misso) a collocare, nella quintultima vettura del treno, la bomba che il 23 dicembre 1984 uccider\u00e0 quindici passeggeri e ne ferir\u00e0 230 nella galleria di San Benedetto Val di Sambro, evento conosciuto come la Strage del Rapido 904. Interrogato dal pubblico ministero Pierluigi Vigna, si rifiuta di svelare le sue fonti. \u00c8 arrestato e rinchiuso per sette giorni nel carcere di massima sicurezza di Carinola.\nL'incontro con Giovanni Falcone, le interviste ai grandi \"pentiti\" di mafia.\nNel 1986 segue nella Capitale (a livello di governo, commissione parlamentare antimafia, consiglio superiore della magistratura) le difficolt\u00e0 del pool di Palermo; la bocciatura di Giovanni Falcone a consigliere istruttore (1988); il conflitto tra la magistratura di Palermo e l'Alto commissariato antimafia (1989) (nella definizione completa: Alto commissario per il coordinamento della lotta contro la delinquenza mafiosa), le sentenze della Corte di cassazione (1990/1991).\nIncontra e intervista alcuni grandi \u201cdisertori\u201d della mafia siciliana (tra questi: Tommaso Buscetta in collaborazione con Eugenio Scalfari, Pino Marchese, Santino Di Matteo) e della criminalit\u00e0 milanese (Angelo Epaminonda). Conosce Giovanni Falcone. Le conversazioni con il giudice gli consentono di comprendere meglio la vita, gli uomini, le abitudini di Cosa Nostra siciliana, i suoi affari, gli intrecci con i poteri nazionali, politici ed economici.\nIl caso Gladio.\nNel 1990 Giulio Andreotti rivela l'esistenza dell'Organizzazione Gladio, un'organizzazione anti-comunista istituita nel dopoguerra dalla Central Intelligence Agency, che ha avuto a disposizione basi operative, armi, addestramento. Una commissione parlamentare d'inchiesta lavora per accertare il coinvolgimento di Gladio nel minacciato colpo di Stato del 1964 (\u00abPiano Solo\u00bb), oltre che nelle stragi che hanno colpito l'Italia. Dopo i primi articoli, un telefonista, a nome della Falange armata, minaccia di morte Giuseppe D'Avanzo. Il capo della polizia, Vincenzo Parisi, decide di proteggere con una scorta armata il giornalista. Dopo qualche mese, verificata l'impossibilit\u00e0 di svolgere il suo lavoro in piena libert\u00e0 di movimento, D'Avanzo rifiuta la protezione e prosegue nell'inchiesta.\nGli anni di Mani Pulite.\nIl 1992 e quelli successivi sono gli anni delle stragi e dell'inizio di \u00abMani Pulite\u00bb, l'inchiesta che provocher\u00e0 la morte per corruzione della Prima Repubblica. D'Avanzo scrive le cronache della morte di Giovanni Falcone. Intervista, in quelle ore, Paolo Borsellino. Racconta l'attentato che lo uccider\u00e0 tre mesi dopo. Segue le indagini del procuratore Ilda Boccassini sulla strage di Capaci e la strage di via d'Amelio. Racconta il crollo del sistema politico travolto dalle inchieste giudiziarie. D\u00e0 conto delle indagini e dei processi che conducono alla condanna dei principali collaboratori di Silvio Berlusconi: Marcello Dell'Utri, condannato per concorso esterno in associazione mafiosa e Cesare Previti, condannato per corruzione giudiziaria.\nAl Corriere della Sera: le inchieste sulle mafie internazionali.\nNel 1998, lascia La Repubblica per il Corriere della sera. Lavora alle cronache della guerra del Kosovo con reportage lungo le linee del fronte. L'anno successivo rivela, assistito da Carlo Bonini, l'esistenza di tre carte di credito intestate al presidente della Federazione Russa, Boris Eltsin, e alle sue figlie. Le carte sono saldate attraverso depositi bancari alimentati dall'imprenditore kosovaro Behgjet Pacolli. L'imprenditore si \u00e8 aggiudicato appalti in Russia tra i quali la ristrutturazione della fortezza del Cremlino di Mosca. La magistratura di Mosca apre un'inchiesta sulla Mabetex, societ\u00e0 svizzera di Pacolli, per sospette tangenti versate a uomini dell'amministrazione russa. Un'altra inchiesta muove da Ginevra per sospetto riciclaggio contro Eltsin e Pavel Borodin, l'amministratore del Cremlino. A New York si apre una terza inchiesta per riciclaggio di denaro, in parte mafioso e in parte proveniente dai prestiti elargiti alla Russia dal Fondo monetario internazionale attraverso la Bank of New York. Il presunto coinvolgimento del Fondo nello scandalo russo provoca il 9 novembre 1999 le dimissioni del direttore dell'organizzazione, Michel Camdessus.\nIl ritorno a Repubblica, il caso Telekom Serbia.\nNel 2000, ritorna a Repubblica come vicedirettore. Firma, con Carlo Bonini, un'inchiesta in tre puntate sulla corruzione che ha accompagnato l'acquisto italiano di Telekom Serbia.\nNel giugno 1997 la STET, controllata dallo Stato, attraverso Telecom Italia acquista il 29% della compagnia pubblica di telecomunicazioni serba per circa 870 miliardi di lire; un altro 20% viene comprato dalla Compagnia di telecomunicazioni greca OTE. Il governo della Repubblica di Serbia incassa complessivamente 1.500 miliardi. \u00c8 un affare che permette alla STET di posizionarsi su uno dei mercati pi\u00f9 promettenti (ma lo sbarco si riveler\u00e0 una catastrofe finanziaria).\nLo scandalo emerge dopo la sconfitta elettorale del presidente Slobodan Milo\u0161evi\u0107. L'inchiesta di D'Avanzo e Bonini denuncia il pagamento di circa trenta miliardi di \u00abmediazioni\u00bb, in realt\u00e0 tangenti in denaro, per il buon esito del contratto. Il lavoro giornalistico dei due produrr\u00e0 in Italia l'istituzione di una commissione parlamentare di inchiesta per l'Affare Telekom Serbia.\nCon una nuova inchiesta, D'Avanzo scoprir\u00e0 che all'interno della commissione si realizza un piano di discredito politico, con falsi testimoni, per liquidare la leadership del centro-sinistra, al governo al momento dell'affare telecom Serbia. A seguito di tale inchiesta la commissione cessa la sua attivit\u00e0. In un articolo del 15 gennaio 2010 D'Avanzo far\u00e0 risalire alla vicenda Telekom Serbia la nascita in Italia di una \"macchina del fango\" tesa a distruggere la reputazione degli uomini politici. Gli articoli provocarono altres\u00ec l'apertura di un'inchiesta da parte della procura della repubblica di Torino. Alla sua chiusura il Gip Francesco Gianfrotta faceva notare nella sua ordinanza che tutte le informazioni fornite dai giornalisti di Repubblica erano confermate. Il 10 novembre 2011 una sentenza del Tribunale di Roma ha confermato i fatti narrati nelle inchieste di D'Avanzo e Bonini, condannando a 10 anni di reclusione e al pagamento di una provvisionale di 1 milione di euro nei confronti dei personaggi presi di mira, a titolo di risarcimento, uno dei responsabili del disegno.\nIl Caso Abu Omar.\nNel febbraio del 2005, d\u00e0 conto dell'operazione \u201cantiterrorismo\u201d clandestina condotta da ventisei uomini della CIA con la copertura dell'intelligence italiana. \u00c8 la prima \"extraordinary rendition\" della Cia in Europa. Il 17 febbraio del 2003, in pieno giorno, in via Guerzoni, a poche centinaia di metri dall'istituto islamico di viale Jenner, a Milano, viene sequestrato un egiziano di 42 anni, Hassan Mustafa Osama Nasr, da tutti chiamato \"Abu Omar\".\nAlla fine del processo per questi fatti (4 novembre 2009), svoltosi a Milano, il giudice monocratico ha ritenuto non giudicabili a causa del segreto di stato l'ex direttore del Sismi Niccol\u00f2 Pollari e l'ex funzionario del servizio Marco Mancini. Sono stati invece condannati ventitr\u00e9 agenti della CIA: ventidue a cinque anni di reclusione, mentre Robert Seldon Lady, capo all'epoca dei fatti della \"stazione\" di Milano del servizio di informazione statunitense, \u00e8 stato condannato a otto anni.\nIl \"nigergate\".\nNel 2005 firma con Bonini un'inchiesta a cui sar\u00e0 dato il nome di \u201cNigergate\u201d. L'inchiesta dimostra come le parole pronunciate il 28 gennaio 2003 nel discorso sullo Stato dell'Unione da George W. Bush (\u00abIl governo inglese ha appreso che Saddam Hussein ha recentemente cercato di acquisire significative quantit\u00e0 di uranio dall'Africa\u00bb) hanno fondamento in documenti falsi. La rivelazione del tentativo di Saddam Hussein di acquistare in Niger cinquecento tonnellate di uranio grezzo, in gergo \"yellowcake\", nasce da notizie manipolate, messe insieme da un \u00abinformatore\u00bb dell'intelligence italiana e quindi accreditate dal Servizio segreto militare (SISMI) a Washington e a Londra. L'inchiesta diventer\u00e0 un libro \u00abIl mercato della paura\u00bb, mai pi\u00f9 ristampato in Italia, tradotto negli Stati Uniti da Melville House Publishing con il titolo \"Collusion\". Va ricordato che nel luglio 2004, Daniele Luttazzi propose lo stesso collegamento in un articolo pubblicato dal mensile Rolling Stone, anticipando di un anno lo \"scoop\" di Bonini e D'Avanzo.\nLo scandalo Telecom-Sismi.\nNel 2006 svela, ancora in collaborazione con Bonini, come in Telecom Italia sia attivo un abusivo \"servizio segreto\" che compila migliaia di dossier illegali contro \u201ci nemici\u201d e anche \u201cgli amici\u201d (politici, economici, finanziari, istituzionali) delle due aziende. L'inchiesta svela come ci sia una sinergia illegale e clandestina tra una squadra di esperti informatici della Telecom-Italia (chiamata \u00abTiger team\u00bb) e l'intelligence militare (SISMI), utile a tenere sotto controllo una serie di personaggi pubblici italiani, banche e societ\u00e0, uomini di governo e dell'opposizione. Durante l'indagine penale, la procura di Milano accerta che D'Avanzo \u00e8 pedinato dal SISMI e che le sue telefonate sono intercettate ed il suo lavoro spiato.\nIl caso Pollari-SISMI.\nAncora nel 2006 e negli anni successivi firma una lunga serie di articoli contro il direttore dell'intelligence politico-militare Niccol\u00f2 Pollari. Denuncia come questi abbia alle sue dipendenze un centro riservato che manipola e inquina l'informazione, organizza \u00abpiani di disarticolazione\u00bb a danno dei presunti avversari di Silvio Berlusconi, quali magistrati, politici, giornalisti. Dimostra che Pollari ha organizzato, nel 2006, una campagna di discredito contro il candidato premier Romano Prodi, antagonista di Berlusconi. Pollari \u00e8 sostituito alla direzione del Sismi nel novembre del 2006.\nLe \"dieci domande\".\nNel 2009, al culmine di una serie di rivelazioni sulla vita privata del presidente del Consiglio, originate dalle dichiarazioni di Veronica Lario, moglie del premier, pone dieci domande al capo dell'esecutivo Silvio Berlusconi. La pubblicazione delle domande viene quotidianamente ripetuta per mesi e guadagna alla campagna di Repubblica, una volta veicolata anche in lingua inglese sul web, una risonanza internazionale.\nLe critiche sulle fonti.\nLe inchieste del team Bonini-D'Avanzo hanno fatto spesso discutere. Probabilmente per reazione a tale ricca messe informativa, s'\u00e8 pi\u00f9 volte affacciata l'ipotesi che D'Avanzo e Bonini avessero accesso a fonti dirette del mondo degli agenti segreti.\nTale \"fisiologico\" precipitato delle rivalit\u00e0 tra testate ha registrato un'impennata dopo la scoperta (nello scandalo Telecom-Sismi) che il giornalista Renato Farina era a \"libro paga\" del Sismi. Farina, allora vice direttore del quotidiano Libero, fu difeso da Giuliano Ferrara, che si offr\u00ec di assumerlo nel quotidiano da lui diretto, Il Foglio, nel caso fosse stato licenziato da Libero.\nIl vicedirettore del \"Corriere della Sera\", Pierluigi Battista, il 9 luglio 2006 scrive un articolo in cui critica l'operato di Farina chiedendosi, con quella che appare essere una domanda retorica, se questi e Ferrara avrebbero difeso allo stesso modo anche un eventuale Marco Travaglio che fosse stato scoperto a collaborare con il Procuratore nazionale antimafia o Giuseppe D'Avanzo eventualmente scoperto a collaborare con il capo della polizia (allora Gianni De Gennaro):\nCirca un mese dopo, il 2 agosto 2006, Francesco Cossiga, interpretando (o molto pi\u00f9 probabilmente fingendo di interpretare) l'esempio portato da Pierluigi Battista come fosse una rivelazione giornalistica su possibili collaborazioni tra D'Avanzo e De Gennaro, ha presentato un'interrogazione parlamentare al Ministro dell'interno Giuliano Amato in cui si chiede se D'Avanzo e Travaglio siano con l'ex capo della polizia, in rapporto di giornalista-fonte, o se invece dal secondo ai primi vi sia stato passaggio di danaro, chiedendo se in questo caso non sarebbe stato pi\u00f9 corretto assumerlo direttamente al SISDE:\nIl ministro Amato negher\u00e0 il coinvolgimento dei due giornalisti con il ministero degli Interni e la polizia.\n\u00c8 da notare che nello stesso giorno Cossiga aveva presentato diverse interpellanze sulle indagini effettuate nei confronti del personale del SISMI e sul Caso Abu Omar, in cui si evidenziava la sua contrariet\u00e0 all'operato dei magistrati, tra cui un'interpellanza apertamente provocatoria, al Presidente del Consiglio dei ministri e ai Ministri degli affari esteri, dell'interno e della difesa, in cui chiedeva se, dopo \"\"lo smantellamento, tramite tempestivi arresti, della Divisione controspionaggio del SISMI\" da parte della Procura di Milano non sarebbe stato il caso di contrattare con Al Qaeda l'immunit\u00e0 per i cittadini e gli interessi italiani in cambio de \"lo smantellamento di tutto l'apparato di sicurezza antiterrorismo dei Servizi di informazione e sicurezza, dell'Arma dei Carabinieri, della Polizia di Stato e della Guardia di finanza\"\", chiedendo di nominare come ambasciatore per le trattative il sostituto procuratore della Repubblica di Milano Armando Spataro.\nIl caso Litvinenko.\nPaolo Guzzanti, attraverso 10 domande, gli ha contestato la manipolazione o falsificazione dell'intervista a Litvinenko, pubblicata dopo la sua morte ma effettuata pi\u00f9 di un anno prima e senza la registrazione, nonostante D'avanzo abbia affermato il contrario. La stessa accusa di manipolazione gli \u00e8 stata rivolta per le interviste a Oleg Gordievskij e Vladimir Bukovskij, che ne hanno pubblicamente smentito il contenuto, senza che venisse data notizia delle smentite."}
{"id": "1176417", "revid": "118819896", "url": "https://it.wikipedia.org/wiki?curid=1176417", "title": "Karl May", "text": "Karl May \u00e8 stato uno degli scrittori tedeschi pi\u00f9 popolari, noto soprattutto per i suoi romanzi di ambiente western e per quelli ambientati nel Medio e nell'Estremo Oriente; non mancarono peraltro nella sua produzione romanzi ambientati in Germania e nell'America Latina; scrisse anche libri di poesia ed alcune opere teatrali. Compose inoltre musica e suonava diversi strumenti; la sua versione musicale dell\u2019\"Ave Maria\" divenne all'epoca molto conosciuta.\nBiografia.\nMay nacque in una famiglia povera di tessitori e, secondo la sua autobiografia, subito dopo la nascita soffr\u00ec di rachitismo e di problemi di vista, dovuti alla carenza di vitamine, recuperando quasi totalmente la sua capacit\u00e0 visiva attorno ai quattro o cinque anni di et\u00e0. Dopo aver frequentato un istituto magistrale, divenne insegnante a Waldenburg e Plauen. L'insegnamento all'epoca non godeva di molto prestigio sociale ed era sottopagato, tuttavia la sua breve carriera come insegnante fin\u00ec all'improvviso a causa dell'accusa di aver rubato un orologio da taschino al suo coinquilino nel 1863; May sostenne sempre che si trattava di una falsa accusa, tuttavia i suoi biografi non se ne dichiarano sicuri.\nIn conseguenza di questo fatto, perse definitivamente la possibilit\u00e0 di insegnare, il che gli port\u00f2 anche seri problemi nervosi. Negli anni successivi ebbe comportamenti determinati da un disturbo dissociativo dell'identit\u00e0 e venne imprigionato due volte per reati minori.\nDurante la prigionia cominci\u00f2 a scrivere, tuttavia per lungo tempo non ebbe alcun successo commerciale. La sua prima opera venne pubblicata nel 1875, ma fu soltanto nel 1892, con la pubblicazione del romanzo \"Winnetou I\", che raggiunse il successo divenendo molto popolare.\nNella sua carriera ha utilizzato diversi pseudonimi, come Capitan Ramon Diaz de la Escosura, M. Gisela, Hobble-Frank, Karl Hohenthal, D. Jam, Prinz Muhamel Lautr\u00e9amont, Ernst von Linden, P. van der L\u00f6wen, Emma Pollmer (il vero nome della sua prima moglie; secondo la sua autobiografia, ella non fu mai a conoscenza degli scopi e dei contenuti dei suoi libri), Franz Langer. Oggi tutte le sue opere vengono comunque pubblicate con il suo nome reale.\nSe May abbia mai visitato gli Stati Uniti in giovent\u00f9 non \u00e8 certo, ma certamente fu in America nel 1908, molto tempo dopo aver scritto i libri che vi erano ambientati, non viaggiando in ogni caso pi\u00f9 a occidente di Buffalo. Questa mancanza di conoscenza diretta venne tuttavia compensata dalla sua creativit\u00e0 e immaginazione, accompagnate dall'utilizzo di fonti come mappe, libri di viaggio e guide, e da studi linguistici e antropologici.\nCitazioni e omaggi.\nLetteratura.\nViene citato continuamente da Ivan Doig nel suo romanzo \"L'ultima corriera per la saggezza\". Ed. Nutrimenti aprile 2020\nOpere derivate.\nLe opere tratte dai racconti di Karl May o ispirate ad essi comprendono una vasta filmografia. I suoi personaggi principali sono stati resi popolari durante gli anni sessanta dagli attori Lex Barker, Pierre Brice, Gojko Mitic e Marie Versini."}
{"id": "1176418", "revid": "1793900", "url": "https://it.wikipedia.org/wiki?curid=1176418", "title": "Medernach", "text": " \nMedernach (lussemburghese: \"Miedernach\") \u00e8 un comune soppresso del Lussemburgo orientale e capoluogo del comune di Vall\u00e9e de l'Ernz. Fa parte del cantone di Diekirch, nel distretto omonimo.\nIl 1\u00ba gennaio 2012 il comune di Medernach si \u00e8 fuso con il comune di Ermsdorf per formare il nuovo comune di Vall\u00e9e de l'Ernz.\nComune soppresso.\nOltre al centro abitato di Medernach, faceva parte del comune soppresso anche la localit\u00e0 di Savelborn.\nNel 2011, il comune di Medernach contava 1.172 abitanti su un territorio di 15,64\u00a0km\u00b2."}
{"id": "1176427", "revid": "110157", "url": "https://it.wikipedia.org/wiki?curid=1176427", "title": "Mertzig", "text": "Mertzig (lussemburghese: \"M\u00e4erzeg\") \u00e8 un comune del Lussemburgo centrale. Fa parte del cantone di Diekirch, nel distretto omonimo.\nNel 2005, la citt\u00e0 di Mertzig, capoluogo del comune che si trova al centro del suo territorio, aveva una popolazione di 1.439 abitanti.\nIl comune fu istituito il 30 dicembre 1874, quando fu scorporato da Feulen. La legge istitutiva fu approvata il 20 novembre 1874."}
{"id": "1176435", "revid": "11", "url": "https://it.wikipedia.org/wiki?curid=1176435", "title": "Valentino Silvio Bompiani", "text": ""}
{"id": "1176437", "revid": "599013", "url": "https://it.wikipedia.org/wiki?curid=1176437", "title": "Przedsi\u0119biorstwo Komunikacji Trolejbusowej w Gdyni", "text": "PKT Gdynia, forma abbreviata di Przedsi\u0119biorstwo Komunikacji Trolejbusowej, \u00e8 l'operatore che svolge il servizio di trasporto pubblico con filobus nella citt\u00e0 di Gdynia, in Polonia.\nStoria.\nLa PKT \u00e8 nata nel 1998 in seguito alla riorganizzazione della precedente societ\u00e0, anche se il filobus a Gdynia \u00e8 stato introdotto nel 1953. Nel 2003, per festeggiare i 60 anni del servizio filoviario, \u00e8 stata restaurata, revisionata completamente e riabilitata al trasporto dei passeggeri la vettura \n3300, modello Saurer 4TIILM BBC del 1957 precedentemente in uso a San Gallo (n. 128) e quindi a Varsavia (n. T-014).\nEsercizio.\nL'azienda gestisce 12 filovie (linee dal 20 al 31), 2 delle quali di tipo interurbano si spingono fino alla citt\u00e0 di Sopot (linee 21 e 31).\nParco aziendale.\nAll'inizio del 2007 l'azienda contava 86 filobus di vario tipo, in prevalenza a marchio \"Jelcz\" (serie 3301) ed i Solaris Trollino da 12 metri (serie 3001) costruiti dalla \"Trobus\", oltre ad alcuni esemplari di Mercedes-Benz O405NE, derivanti dalla trasformazione dei corrispondenti autobus, acquistati usati: tutta la flotta aziendale \u00e8 riconoscibile per la livrea bianco-celeste e la dicitura a caratteri cubitali \"PKT\", tranne lo storico \"Saurer\" n. 3300 avana-verde con tetto grigio gi\u00e0 citato.\nSede.\nLa sede legale si trova a Gdynia."}
{"id": "1176440", "revid": "729019", "url": "https://it.wikipedia.org/wiki?curid=1176440", "title": "Peugeot Type 153", "text": "La Type 153 \u00e8 un'autovettura di fascia alta prodotta dal 1914 al 1925 dalla casa automobilistica francese Peugeot.\nProfilo.\nCaratteristiche.\nLa Type 153 fu introdotta nel 1914 per andare a sostituire la Type 138, tolta di produzione gi\u00e0 nel 1912. La vettura fu una delle primissime Peugeot nate in seguito al piano di razionalizzazione ed ottimizzazione della produzione voluta ed attuata da Ernest Mattern, uno dei pi\u00f9 stretti collaboratori di Robert Peugeot. Il programma messo in atto da Mattern contava di applicare i metodi del taylorismo, gi\u00e0 sperimentati con gran successo negli Stati Uniti da Henry Ford, il quale con la sua Ford T stava riscuotendo un enorme successo commerciale.\nLa \"Type 153\" eredit\u00f2 dalla \"Type 138\" il motore a 4 cilindri da 2614 cm\u00b3 (alesaggio e corsa: 80x130 mm), a sua volta nato dalla rialesatura del motore \"HE\" da 2 litri che gi\u00e0 equipaggiava le Peugeot Type 127 e 143, quest'ultima sostituta della prima ed ormai giunta anch'essa a fine carriera. Mentre nella \"Type 138\" tale motore era siglato \"HA\" (o \"HHA\" nella versione \"Sport\"), nella \"Type 153\" divenne noto con la sigla \"LA\". Alimentato a carburatore, questo motore consentiva alla vettura di raggiungere una velocit\u00e0 massima di 70 km/h. Il telaio, di tipo tradizionale, era caratterizzato da un passo di 3.075 mm e la sola carrozzeria inizialmente disponibile fu quella di tipo torpedo.\nEvoluzione.\nLe prime ordinazioni della \"Type 153\" poterono essere effettuate gi\u00e0 dalla fine del 1913 (ed \u00e8 per questo che alcune fonti riportano il 1913 come primo anno in cui la \"Type 153\" fece la sua comparsa nel listino Peugeot), ma l'avvio della commercializzazione della vettura si ebbe nell'aprile del 1914.\nMa pochi mesi dopo il lancio commerciale della \"Type 153\" vi fu lo scoppio della prima guerra mondiale e la Casa francese, dietro richiesta del governo francese, cominci\u00f2 a produrre anche una versione militare, denominata 153 A, basata su un telaio differente e carrozzata con un tipo particolare di carrozzeria torpedo denominata \"torpedo coloniale\". La vettura incontr\u00f2 quindi consensi di vendite anche e soprattutto presso l'esercito francese. Fino al 1916 furono prodotti 800 esemplari di \"153\" in versione base e 556 del tipo \"153 A\". Una parte non trascurabile della produzione della \"Type 153\" per scopi bellici fu quella relativa ad un lotto di esemplari prodotti in configurazione autoblindo. Altri invece, nati come autovetture, furono convertiti in camion. La produzione di autoblindo su base \"Type 153\" avvenne in un altro sito produttivo acquistato dalla Casa del Leone Rampante proprio per soddisfare le cospicue ed impegnative commesse belliche. Tale sito fu quello di Mandeure, presso la carrozzeria Gauthier, a pochissimi chilometri da Audincourt, dove invece avveniva la normale produzione della \"Type 153\".\nDopo un'interruzione nella produzione durata due anni, si ricominci\u00f2 al termine della guerra: in questo senso, la particolarit\u00e0 storica della Type 153 stava nel fatto che si tratt\u00f2 dell'unico modello della Peugeot che sia riuscito a passare indenne attraverso la Grande Guerra.\nInfatti, poco dopo il termine del conflitto, e precisamente nel 1920, la \"Type 153\" fu riproposta in una nuova serie, denominata Type 153 B, leggermente pi\u00f9 corta della serie precedente (di 15 cm), ma con un passo pi\u00f9 lungo di 2. Questa nuova serie montava un motore a 4 cilindri da 2746\u00a0cm\u00b3 in sostituzione di quello da 2614\u00a0cm\u00b3 presente sulla serie precedente. Questo nuovo motore, siglato \"LA2\", nacque dalla rialesatura dell'unit\u00e0 \"LA\", in quanto il diametro dei cilindri pass\u00f2 da 80 ad 82 mm. Questo nuovo motore erogava una potenza massima di 32 CV a 1600 giri/min e spingeva la vettura ad una velocit\u00e0 massima di 75\u00a0km/h. Il telaio rimase comunque lo stesso del modello d'anteguerra, mentre la gamma delle carrozzerie rese disponibili dalla Casa francese si ampli\u00f2 ed arriv\u00f2 a comprendere oltre alla gi\u00e0 nota torpedo anche le versioni coup\u00e9-chauffeur e limousine. In realt\u00e0 la Peugeot aveva in serbo progetti pi\u00f9 ambiziosi per la fascia di mercato occupata in quel momento dalla \"Type 153\", ma date le difficolt\u00e0 economiche dell'immediato dopoguerra prefer\u00ec muoversi con cautela, a piccoli passi, e riproporre quindi un'evoluzione del modello che riscosse successo prima dell'avvento del conflitto. La \"Type 153 B\" fu prodotta fino al 1922 in 1.325 esemplari.\nNel 1921 a fianco della \"153 B\" venne introdotta una versione sportiveggiante, denominata Type 153 BRS ed equipaggiata con un nuovo motore siglato \"LA4S\", caratterizzato dalla cilindrata portata a 2951 cm\u00b3 e frutto di una nuova evoluzione dell'unit\u00e0 da 2.7 litri, i cui cilindri furono portati ad 85 mm di alesaggio. Tale motore era in grado di erogare 35 CV a 1600 giri/min e di spingere la vettura a 80\u201385\u00a0km/h di velocit\u00e0 massima. La versione \"BRS\" fu proposta solo con carrozzeria torpedo o da vettura sport, con carrozzeria aperta senza protezioni.\nTra la fine del 1921 e la prima met\u00e0 del 1922 la gamma si moltiplic\u00f2 con l'introduzione di pi\u00f9 versioni destinate a sostituire la \"Type 153 B\": innanzitutto fu introdotta la Type 153 BR, che port\u00f2 la \"Type 153\" verso un livello superiore per quanto riguarda il lusso. La vettura nasceva su un telaio con interasse di 3.09 metri o anche di 3.19 metri, dando quindi la possibilit\u00e0 di avere una vettura di maggiori dimensioni (lunga fino a 4.65 metri) e con maggiori ambizioni. La versione a passo lungo prese il nome di Type 153 BRA. In entrambi i casi il motore era lo stesso 4 cilindri da 2951\u00a0cm\u00b3 della \"BRS\", ma che in questo caso prese la sigla \"LA4\". La \"Type BRA\" fu prodotta in 1.305 esemplari, cui si aggiunsero anche i circa 200 esemplari delle versioni coloniali (Type 153 C e Type 153 CA nel caso di versione a passo lungo), che differivano dalla \"BR\" e dalla \"BRA\" per un diverso ponte posteriore. La \"BRA\" fu anche l'ultima \"Type 153\" a rimanere in listino: la sua produzione prosegu\u00ec infatti fino al 1925, anno in cui la gamma della \"Type 153\" fu tolta di produzione per lasciare il posto alla Type 176."}
{"id": "1176441", "revid": "1543377", "url": "https://it.wikipedia.org/wiki?curid=1176441", "title": "Linux Foundation", "text": "La Linux Foundation (LF) \u00e8 un'organizzazione no-profit che sostiene lo sviluppo del kernel linux, elaborando anche un insieme di standard al fine di uniformare le caratteristiche dei vari sistemi operativi Linux (\"Linux Standard Base\").\nStoria.\nFu ufficialmente annunciata il 21 gennaio del 2007 come fusione dell'Open Source Development Labs (OSDL) e della Free Standards Group. L'organizzazione si propone di \"accelerare la crescita di Linux fornendo un esauriente insieme di servizi per competere efficacemente con le piattaforme closed source\".\nL'OpenPrinting workgroup.\nL\"'OpenPrinting workgroup\" \u00e8 un sito web, appartenente alla Linux Foundation e facente parte del Free Standards Group dal 2006, che forniva documentazione e supporto per stampare in Linux. In precedenza aveva un nome diverso: \"LinuxPrinting.org\"\nOpenPrinting sviluppa un database che elenca un'ampia variet\u00e0 di stampanti di diversi produttori. Il database consente a qualsiasi utente di fornire un resoconto sul supporto e la qualit\u00e0 di ogni modello di stampante, e stilare anche un rapporto sul supporto dato a Linux da ogni azienda produttrice di stampanti. L'OpenPrinting workgroup ha anche creato uno script, foomatic (precedentemente cupsomatic), che viene usato assieme a Common Unix Printing System (CUPS)."}
{"id": "1176443", "revid": "80339", "url": "https://it.wikipedia.org/wiki?curid=1176443", "title": "Uchta", "text": "Uchta (in lingua russa \u0423\u0445\u0442\u0430) \u00e8 una citt\u00e0 della Russia, situata nella Repubblica dei Comi, sul fiume Uchta, con una popolazione di abitanti (censimento 2017).\nLa citt\u00e0 \u00e8 un importante centro industriale specializzato nel comparto chimico, dove si lavora il petrolio. Nel sud della citt\u00e0 di Uchta ci sono raffinerie di petrolio e si incanala il gas. Uchta dispone inoltre di un aeroporto.\nStoria.\nNella met\u00e0 del XIX secolo, l'industriale M. K. Sidorov inizi\u00f2 a perforare per estrarre il petrolio in questa zona, lungo il fiume Uchta. Questo fu uno dei primi casi di sfruttamento di giacimenti di idrocarburi in Russia.\nSulle rive del fiume omonimo venne successivamente fondato il villaggio di \"\u010cib'ju\", rinominato Uchta nel 1929. Al villaggio venne concesso lo status di citt\u00e0 nel 1943, quando fu collegato alla linea ferroviaria della Pe\u010dora.\nA est della citt\u00e0 si trova la cittadina di Sosnogorsk, a sud-ovest Jarega. Oltre al suo collegamento ferroviario, Uchta ha anche un aeroporto.\nAmministrativo e stato municipale.\nNel quadro delle divisioni amministrative, \u00e8, insieme ad altri quattro insediamenti di tipo urbano (Borovoj, Vodnyj, \u0160udajag, e Jarega) e tredici localit\u00e0 rurali, incorporate alla citt\u00e0 di Uchta con lo status pari a quella dei distretti.\nCome divisione comunale, la citt\u00e0 di Uchta \u00e8 incorporata come \"gorodskoj okrug Uchta\" (vale a dire \"distretto urbano\").\nEconomia.\nUchta si trova all'interno del bacino del fiume Pe\u010dora, una importante regione produttrice di petrolio e gas. I giacimenti di petrolio si trovano appena a sud della citt\u00e0.\nUna parte del petrolio di Uchta \u00e8 raffinato nel territorio della citt\u00e0; la maggior parte, tuttavia, \u00e8 convogliato alle raffinerie di petrolio tra San Pietroburgo e Mosca.\nCi sono state un paio di esplosioni di gasdotti, a una distanza di cinque miglia dalla citt\u00e0, nel 1990.\nGeografia fisica.\nClima.\nUchta ha un clima continentale subartico con inverni freddi e brevi estati calde.\nRispetto ad altre aree a una latitudine simile in Siberia, le temperature invernali sono meno estreme, ma comunque l'inverno \u00e8 molto pi\u00f9 lungo dell'estate e molto freddo."}
{"id": "1176446", "revid": "124564406", "url": "https://it.wikipedia.org/wiki?curid=1176446", "title": "Metilazione", "text": "Il termine metilazione \u00e8 usato in chimica per definire l'addizione o la sostituzione di un gruppo metile su vari substrati. Si tratta di un termine comunemente utilizzato in chimica, biochimica, e scienze biologiche.\nIn chimica organica, la metilazione, si riferisce nello specifico alla sostituzione di un atomo di idrogeno con il gruppo metile.\nNei sistemi biologici, la metilazione \u00e8 catalizzata da enzimi; tale metilazione pu\u00f2 essere coinvolta nella modifica dei metalli pesanti, nella regolazione dell'espressione genica e della funzionalit\u00e0 proteica, oltre che nel metabolismo dell'RNA. La metilazione dei metalli pesanti pu\u00f2 avvenire anche al di fuori dei sistemi biologici.\nMetilazione biologica.\nEpigenetica.\nLa metilazione che contribuisce all'eredit\u00e0 epigenetica pu\u00f2 avvenire attraverso la metilazione del DNA o delle proteine.\nLa metilazione del DNA nei vertebrati avviene tipicamente nei siti CpG (citosina-fosfato-guanina; che si ha ove la citosina \u00e8 direttamente seguita da una guanina nella sequenza del DNA); tale metilazione risulta nella conversione della citosina in 5-metilcitosina. La formazione del Me-CpG \u00e8 catalizzata dall'enzima DNA metiltransferasi. I siti CpG sono poco comuni nel genoma degli invertebrati mentre sono spesso trovati con maggior densit\u00e0 nei promoter genici dei vertebrati, in cui sono collettivamente denominati isole CpG. Lo stato di metilazione di questi siti CpG pu\u00f2 avere un grave impatto sull'attivit\u00e0/espressione genica. Nei mammiferi sono state riconosciute vari tipi di DNA metiltrasferasi: DNMT3A e DNMT3B, metiltransferasi de novo indispensabili per stabilire nuovi pattern di metilazione sul DNA non metilato; DNMT1, DNA metiltransferasi di mantenimento, fondamentali nel mantenere i pattern di metilazione durante la replicazione in quanto sono in grado di metilare filamenti di DNA emimetilati; DNMT2, che ha una un'attivit\u00e0 minima e DNMT3L, una DNA metiltrasferasi associata all'attivit\u00e0 di DNMT3A e DNMT3B.\nIl pattern di metilazione del DNA nell'Ippocampo \u00e8 responsivo all'ambiente anche negli individui adulti e gli eventi di metilazione-demetilazione giocano un ruolo fondamentale nella memoria e nei processi di apprendimento.\n\u00c8 plausibile pensare che il grado di metilazione del \nDNA possa cambiare nel corso della vita e rappresenti il mezzo attraverso il quale l'ambiente pu\u00f2 plasmare il \ngenoma e influenzare il fenotipo.\nLa metilazione delle proteine, invece, si manifesta nello specifico attraverso la modificazione chimica delle proteine istoniche (H2A, H2B, H3 e H4) che contribuiscono a formare la caratteristica struttura cilindrica, attorno cui si avvolge il DNA, dando luogo a quello che viene definito come nucleosoma.\nQuesto evento, ha solitamente luogo sui residui amminoacidici di arginina o lisina nella sequenza proteica. L'arginina pu\u00f2 essere metilata una (arginina monometilata) o due volte, con entrambi i gruppi metile su un terminale azoto (arginina dimetilata asimmetrica) o uno su entrambi gli azoti (arginina dimetilata simmetrica) dalla peptidilarginina metiltransferasi (PRMTs). La lisina pu\u00f2 essere metilata una, due o tre volte dalla lisina metiltransferasi. Il trasferimento del gruppo metile dall'S-adenosil metionina agli istoni \u00e8 catalizzato da enzimi noti come istone metiltransferasi, che catalizzano tale modificazione chimica pi\u00f9 frequentemente a livello degli istoni H3 ed H4. Gli istoni che sono metilati su certi residui possono agire epigeneticamente per reprimere o attivare l'espressione genica. La metilazione proteica \u00e8 un tipo di modificazione pre-trascrizionale.\nMetilazione ed espressione genica.\nL'evento che \u00e8 alla base delle modificazioni epigenetiche del genoma \u00e8 la metilazione. Le modificazioni apportate, da specifici enzimi, sul DNA e sulle proteine, contribuiscono a definire specifici marker, ereditabili dalla generazione parentale alle successive, che contraddistinguono un individuo da un altro. In base alle tipologie di modificazioni epigenetiche infatti, due individui che hanno lo stesso genotipo, sono differenti in alcuni aspetti, come ad esempio la predisposizione allo sviluppo di specifiche patologie.\nTali eventi si esplicano in seguito alla modificazione della compattazione dei nucleosomi a formare la cromatina; un evento particolarmente frequente \u00e8 l'azione della metiltrasferasi, codificata dal gene Su(Var)3-9, che agisce andando ad aggiungere un gruppo metile a livello della lisina 9 dell'istone H3. Questo tipo di modificazione, richiama il legame di particolari proteine, molto frequentemente enzimi della classe delle deacetilasi, che rimuovono i gruppi acetile dalle code amminoacidiche che protrudono dagli istoni; in questo modo, la mancanza di gruppi acetile, determina un aumento delle cariche positive sulle code istoniche, evento questo, che sfocia nella maggiore compattazione dei nucleosomi, impedendo cos\u00ec l'accessibilit\u00e0 da parte dei fattori di trascrizione. In questo modo l'informazione genetica \u00e8 eterocromatizzata e il gene interessato \u00e8 represso.\nQuesti meccanismi che portano alla modificazione dello stato di espressione dei geni, sono stati individuati come fondamentali nell'espressione differenziale di geni nei veri tessuti nell'organismo umano, oltre che nello sviluppo di varie patologie.\nSviluppo embrionale.\nAncora prima della formazione dell'embrione, la metilazione svolge un ruolo importante anche nella marcatura dei geni di origine materna e di origine paterna, fenomeno questo, noto come imprinting (genetica); la differente metilazione di un determinato locus genico infatti, costituisce una sorta di \"impronta\", che impone l'espressione di uno solo dei due alleli di quel determinato locus, o quello materno o quello paterno. Durante la formazione dei gameti infatti si verifica una differente tipologia di imprinting: nella spermatogenesi si verifica un imprinting di tipo materno, nell'oogenesi invece di tipo paterno.\nUna volta avvenuta la fecondazione, segue la formazione dello zigote, che subisce una demetilazione generale; da sottolineare \u00e8 il fatto che, in questa fase, i geni imprinted, mantengono comunque il loro stato di metilazione. Successivamente si ha la formazione della blastocisti, che subisce un certo grado di metilazione subito prima dell'impianto.\nNel momento in cui si ha poi la formazione dei tessuti embrionali, questi ultimi vanno incontro a una fase di metilazione attiva.\nInfine un ultimo step, prevede uno specifico stato di metilazione, nella fase del differenziamento delle gonadi; si verificher\u00e0 infatti un pattern di metilazione specifico a seconda che a svilupparsi sia l'ovaio o il testicolo.\nQuesto processo \u00e8 anche denominato \"riprogrammazione epigenetica\". \nL'importanza della metilazione \u00e8 stata mostrata nei mutanti, caratterizzati da uno knockout per la DNA metiltransferasi. Tutti gli embrioni risultanti morirono allo stadio della morula.\nMetilazione nello sviluppo postnatale.\nUna crescente evidenza sta rivelando un ruolo della metilazione nell'interazione di fattori ambientali con l'espressione genica. Differenze nella cura parentale durante i primi 6 giorni di vita nel ratto inducono schemi differenziali di metilazione in alcune regioni promoter influenzando in questo modo l'espressione genica. Inoltre, anche processi pi\u00f9 dinamici come il segnale delle interleuchine \u00e8 stato assodato essere regolato dalla metilazione.\nMetilazione e cancro.\nLo studio della metilazione \u00e8 recentemente divenuto un tema centrale nella ricerca. Gli studiosi hanno rilevato come in normali tessuti, la metilazione di un gene \u00e8 principalmente localizzata nella regione codificante, che \u00e8 povera di CpG. Al contrario, la regione promoter del gene non \u00e8 metilata, malgrado un'elevata densit\u00e0 di isole CpG nella regione stessa.\nLa neoplasia \u00e8 caratterizzata da uno \"sbilanciamento di metilazione\" dove l'ipometilazione del genoma \u00e8 accompagnata da locali ipermetilazioni e una crescita nell'espressione del DNA metiltransferasi (1). Lo stato complessivo di metilazione in una cellula pu\u00f2 anche essere un fattore accelerante nella carcinogenesi come suggerisce l'evidenza che l'ipometilazione genomica pu\u00f2 portare a instabilit\u00e0 cromosomica e crescenti tassi di mutazione (3). Lo stato di metilazione di alcuni geni pu\u00f2 essere usata come biomarker per la tumorigenesi. Per esempio, l'ipermetilazione del pi-class glutathione S-transferase gene (GSTP1) appare come un affidabile indicatore del carcinoma della prostata (2).\nNel tumore, le dinamiche di silencing dei geni genetici ed epigenetici sono molto differenti. La mutazione genetica somatica porta a un blocco della produzione di proteine funzionanti dall'allele mutante. Se un vantaggio selettivo \u00e8 dato alla cellula, le cellule si espandono clonandosi dando origine a un tumore in cui tutte le cellule mancano della capacit\u00e0 di produrre proteine. Al contrario, il silencing del gene mediato epigeneticamente avviene in modo graduale. Ha Inizio con un lento rallentamento della trascrizione, provocando una diminuzione nella protezione delle isole CpG dalla diffusione di eterocromatine laterali e metilazione all'interno dell'isola. Questa perdita risulta nel graduale aumento di siti CpG individuali, che variano tra copie dello stesso gene in cellule diverse (6).\nMetilazione e difesa dei batteri.\nIl DNA delle cellule batteriche \u00e8 caratterizzato dal fatto di possedere uno specifico schema di metilazione. La metilasi \u00e8 l'enzima che riconosce una specifica sequenza e metila una delle basi (adenosina o citosina), all'interno o vicino a tale sequenza. I DNA esogeni che vengono introdotti nella cellula, avendo un differente pattern di metilazione, sono degradati dagli enzimi di restrizione. Questo agisce come una sorta di primitivo sistema immunitario, permettendo ai batteri di proteggersi dalle infezioni dei batteriofagi. Nelle cellule batteriche \u00e8 stata allora definita la presenza dei caratteristici sistemi di restrizione e modificazione, costituiti da endonucleasi specifiche, che tagliano il DNA esogeno una volta penetrato nella cellula e che agiscono da metilasi, aggiungendo gruppi metile a livello di determinate sequenze, lungo il DNA.\nGli enzimi di restrizione sono la base del test RFLP. Con questa tecnica, i genetisti usano varie endonucleasi batteriche di restrizione (enzimi di restrizione) per separare il DNA in siti specifici per rilevare il polimorfismo del DNA, utile per l'ingegneria genetica.\nMetilazione in chimica.\nIl termine metilazione in chimica organica si riferisce al processo di alchilazione usato per descrivere l'addizione di un gruppo CH3. Ci\u00f2 \u00e8 comunemente ottenuto con sorgenti metiliche \"elettrofile\" - iodometano, dimetilsolfato, dimetilcarbonato - o meno comunemente con i pi\u00f9 potenti (e pi\u00f9 pericolosi) reagenti metilanti del metiltrifluorometansolfonato o metilfluorosolfonato (\"metile magico\"), che reagisce completamente attraverso la sostituzione nucleofila SN2. Per esempio un carbossilato pu\u00f2 essere metilato all'ossigeno per dare un estere metilico, un alcossido RO- (il sale di un alcol) pu\u00f2 altrettanto essere metilato per dare un etere, ROCH3, o un chetone enolato pu\u00f2 essere metilato sul carbonio formando un nuovo chetone.\nAlternativamente, la metilazione pu\u00f2 implicare l'uso di composti metilici \"nucleofili\" come il metillitio (CH3Li) o i reattivi di Grignard (CH3MgX). Per esempio, CH3Li pu\u00f2 metilare l'acetone, attaccando il carbonile (C=O) per dare il litio alcolato del \"3\"-butanolo."}
{"id": "1176447", "revid": "1543377", "url": "https://it.wikipedia.org/wiki?curid=1176447", "title": "Akzidenz Grotesk", "text": "Akzidenz Grotesk (anche chiamato Haas Grotesk) \u00e8 un carattere realist sans-serif in origine prodotto dalla fonderia di caratteri tedesca H. Berthold AG nel 1896. La versione attuale dell'Akzidenz Grotesk proviene da un progetto dei primi anni '50, diretto da G\u00fcnter Gerhard Lange per Berthold, per espandere la famiglia di font, aggiungendo un grande insieme di caratteri, ma mantenendo le caratteristiche del modello del 1896. Alcuni nuovi pesi, le varianti condensate e estese, sono stati distribuiti sotto il nome Standard. Mentre G\u00fcnter Gerhard Lange cerca di mantenere in maniera accademica le imperfezioni dell'Akzidenz Grotesk, il carattere svizzero del 1957 di Max Miedinger, Helvetica, lo usa come modello cercando di ottenere un aspetto pi\u00f9 coerente e uniforme. Akzidenz Grotesk ha anche influenzato il carattere del 1956 di Adrian Frutiger Univers e quello di Bauer and Baum Folio. Akzidenz Grotesk \u00e8 stato il primo sans serif ampiamente usato.\nSomiglianze con altri caratteri.\nAkzidenz spesso viene al primo impatto confuso con Helvetica o con Univers. La somiglianza tra Helvetica e Akzidenz \u00e8 apparente, tra le sottili differenze ci sono la maiuscola e la minuscola C e le maiuscole G, J, R e Q. Oltre le fini differenze in queste lettere, Miedinger ha modificato l'altezza e la distanza dalla linea di base rispetto all'altezza del carattere minuscolo x. L'effetto generale \u00e8 che Helvetica sembra pi\u00f9 oblungo mentre Akzidenz mantiene una forma maggiormente circolare. Sia Helvetica che Univers sono molto pi\u00f9 regolari e hanno maggiore consistenza nel peso delle aste.\nLinotype vende una versione di Akzidenz sotto il nome di \"Basic Commercial\". \u00c8 basato sulla digitalizzazione da parte della Linotype del font; Linotype usava il nome differente per evitare la violazione di copyright. Tuttavia, dal 2008 Linotype ha a catalogo Akzidenz-Grotesk e altre varianti della Berthold con il loro nome originale."}
{"id": "1176454", "revid": "125479340", "url": "https://it.wikipedia.org/wiki?curid=1176454", "title": "Carlo Bonini", "text": "Biografia.\nGiornalista professionista, ha lavorato per \"il manifesto\" e il \"Corriere della Sera\", occupandosi di cronaca giudiziaria per poi diventare inviato ed editorialista del quotidiano \"la Repubblica\".\nLamberto Dini, il 28 febbraio 2001, defin\u00ec l'inchiesta da lui condotta con Giuseppe D'Avanzo sullo scandalo Telekom Serbia, come \u00abnon [...] il lavoro di immaginazione dei due nostri pur eccellenti giornalisti, che hanno ricevuto i pezzi di carta da qualche parte, perch\u00e9 nessun giornalista pu\u00f2 pensare di ricomporre una vicenda\ncos\u00ec delicata e complessa\", ma \"probabilmente [...] nata in opposizione alla nostra politica nei Balcani che non era apprezzata dai manovali della CIA che operano a Roma e di cui abbiamo nomi e cognomi\". \nIl suo primo libro, \"La toga rossa\", pubblicato nel 1998 per l'editore Tropea, vince il \"premio Rea per la saggistica\". In seguito pubblica una biografia di Renato Vallanzasca (\"Il fiore del male. Bandito a Milano\") che, nel 2010, ha ispirato il film \"Vallanzasca - Gli angeli del male\" di Michele Placido. Nel 2004 pubblica \"Guant\u00e1namo. Viaggio nella prigione del terrore\", sulla prigione statunitense di Guant\u00e1namo.\nNel 2009 pubblica \"ACAB - All cops are bastards\" sui membri dell'unit\u00e0 della celere della Polizia di Stato da cui, nel 2012, \u00e8 stata tratta l'omonima trasposizione cinematografica per la regia di Stefano Sollima.\nNel 2013 pubblica \"Suburra\", romanzo sulla criminalit\u00e0 romana scritto con Giancarlo De Cataldo, di cui, nel 2015, viene realizzata una versione cinematografica, sempre diretta da Stefano Sollima, e nel 2017 una serie TV per Netflix. Nel 2015, insieme a De Cataldo, pubblica il sequel \"La notte di Roma\"."}
{"id": "1176458", "revid": "110157", "url": "https://it.wikipedia.org/wiki?curid=1176458", "title": "Reisdorf (Lussemburgo)", "text": "Reisdorf (lussemburghese: \"Reisduerf\") \u00e8 un comune del Lussemburgo orientale. Fa parte del cantone di Diekirch, nel distretto omonimo. Si trova lungo il corso del fiume Sauer.\nNel 2005, la citt\u00e0 di Reisdorf, capoluogo del comune che si trova al centro del suo territorio, aveva una popolazione di 479 abitanti. L'altra localit\u00e0 che fa capo al comune \u00e8 Hoesdorf."}
{"id": "1176463", "revid": "767487", "url": "https://it.wikipedia.org/wiki?curid=1176463", "title": "Lawn Dogs", "text": "Lawn Dogs \u00e8 un film del 1997 diretto da John Duigan.\nTrama.\nIl termine \"Lawn Dog\" si riferisce a qualcuno che falcia l'erba, e nello specifico \u00e8 ci\u00f2 che fa il protagonista, Trent Burns (Rockwell) prima di conoscere una ragazza di 10 anni (Barton), Devon Stockard, che viene da una famiglia ricca, ha una guardia del corpo ed \u00e8 continuamente isolata da essa.\nNonostante Trent viva in un bosco e Devon in una comunit\u00e0 chiusa, stringono un'amicizia bellissima che viene troncata quando tutti cominciano a credere che lui sia un pedofilo, cosa che non \u00e8 per niente vera.\nAccoglienza.\nFu catalogato \"Miglior film dell'anno\" da Michael O' Sullivan nel \"Washington Post\", e venne accolto benissimo dal pubblico, che consider\u00f2 la giovane Mischa una rivelazione."}
{"id": "1176465", "revid": "73560", "url": "https://it.wikipedia.org/wiki?curid=1176465", "title": "RDF Site Summary", "text": ""}
{"id": "1176466", "revid": "86599", "url": "https://it.wikipedia.org/wiki?curid=1176466", "title": "Schieren (Lussemburgo)", "text": " \nSchieren \u00e8 un comune del Lussemburgo centrale. Fa parte del cantone di Diekirch, nel distretto omonimo.\nNel 2001, la citt\u00e0 di Schieren, capoluogo del comune che si trova nella parte occidentale del suo territorio, aveva una popolazione di 1.358 abitanti.\nIl comune fu costituito il 1\u00ba luglio 1850, quando il suo territorio e quello di Erpeldange furono scorporati da Ettelbruck.\nLa legge istitutiva fu approvata il 22 gennaio 1850.\nNella citt\u00e0 c'\u00e8 una stazione dei vigili del fuoco che risale al 1894, quando fu attivata con cinque pompieri volontari."}
{"id": "1176473", "revid": "767487", "url": "https://it.wikipedia.org/wiki?curid=1176473", "title": "Putscheid", "text": "Putscheid (lussemburghese: \"P\u00ebtscht\") \u00e8 un comune del Lussemburgo nord-orientale. Fa parte del cantone di Vianden, nel distretto Diekirch.\nNel 2001, la citt\u00e0 di Putscheid, capoluogo del comune che si trova al centro del suo territorio, aveva una popolazione di 35 abitanti. Le altre localit\u00e0 che fanno capo al comune sono Gralingen, Stolzembourg e Weiler."}
{"id": "1176475", "revid": "2039709", "url": "https://it.wikipedia.org/wiki?curid=1176475", "title": "Bernd Mayl\u00e4nder", "text": "Dal 2000 \u00e8 il pilota ufficiale della safety car in Formula 1.\nBiografia.\nMayl\u00e4nder ha cominciato la carriera gareggiando coi Go-kart nella stagione 1988-1989, per poi arrivare alla Porsche Clubsport nel 1990 e alla Formula Ford l'anno successivo. Nel 1991 ha ottenuto un nono posto alla 24 Ore del N\u00fcrburgring.\nNel 1993 si \u00e8 qualificato quarto alla 24 Ore del N\u00fcrburgring, vincendo poi sullo stesso circuito la Coppa Porsche sulla distanza dei 500 chilometri.\nPassato all'International Porsche Trophy e alle formule monomarca della casa tedesca, nel 1994 ha vinto un campionato Porsche Carrera Cup (dopo un terzo posto l'anno precedente); ha partecipato in seguito ai campionati Porsche Supercup, ITC, DTM e dal 1997 al campionato FIA GT, ottenendo due quarti posti a Digione e Suzuka.\nNel 1994 ha ottenuto anche un secondo piazzamento alla 24 Ore di Daytona.\n\u00c8 arrivato secondo alla 24 ore di Le Mans nel 1999 nella classe GT, e nello stesso anno ha cominciato l'attivit\u00e0 di pilota di Safety Car in Formula 3, che ha svolto fino al 2002.\nNel 2000 ha vinto la 24 Ore del N\u00fcrburgring su Porsche 911 GT3-R, e sempre nello stesso anno ha ottenuto un secondo posto nella Porsche Supercup. Nel 2001 ha corso nuovamente il campionato \"Deutsche Tourenwagen Masters\", questa volta per Mercedes-Benz, ottenendo un primo posto a Hockenheim.\nDal 2000 \u00e8 stato l'unico pilota della Safety Car di Formula 1, perdendo solo una gara nel 2001, in Canada, quando per un infortunio venne sostituito dallo svizzero Marcel F\u00e4ssler. Dal 2006 ha abbandonato ogni altra competizione per dedicarsi solo a tale ruolo in Formula 1. \u00c8 stato uno dei primi piloti professionisti assunto dalla FIA per quel ruolo, in precedenza svolto da Oliver Gavin ma ancora prima da piloti di F1 ritiratisi dalle corse.\nNel maggio 2005 \u00e8 stato uno dei sei piloti della Mercedes-Benz a partecipare alla prestazione che gli ha valso un record mondiale di durata: 100.000 miglia in 30 giorni, 24 ore su 24, con una velocit\u00e0 media di 224,8 chilometri orari su Mercedes E320 CDI."}
{"id": "1176476", "revid": "110157", "url": "https://it.wikipedia.org/wiki?curid=1176476", "title": "Oliero (fiume)", "text": "Il fiume Oliero \u00e8 considerato, con i suoi soli 300 metri, uno dei fiumi pi\u00f9 corti d'Europa.\nNasce dalle omonime grotte ed \u00e8 un affluente del Brenta. Le acque del fiume sono utilizzate per l'acquedotto dell'Altopiano di Asiago.\nLe grotte di Oliero.\nLe sorgenti, note come grotte di Oliero, di fatto uno degli scarichi delle acque meteoriche del sovrastante Altipiano di Asiago, sono state scoperte e visitate dal proprietario della zona, il botanico Parolini, nel 1832. Considerata la lunghezza dei tre sifoni esplorati, il pi\u00f9 lungo dei quali misura 2,3\u00a0km, per una lunghezza complessiva di circa 5\u00a0km sui dieci stimati, vengono considerate tra le pi\u00f9 importanti sorgenti valchiusane d'Europa. \nLe temperature dell'acqua e dell'aria all'interno delle grotte sono pressoch\u00e9 costanti durante tutto l'anno.\nStazione di pompaggio.\nDurante la notte le acque che sgorgano dalla sorgente dentro alle grotte sono pompate in alto fino alla stazione di raccolta dell'Altipiano di Asiago situata sul Col d'Astiago in comune di Valstagna, a 1.241 metri di altitudine. La centrale di pompaggio \u00e8 costituita da pompe da 2.500 hp (1.86 Megawatt); tale potenza, che deve permettere di superare il dislivello di circa millecento metri, fa della centrale di pompaggio di Oliero una tra le pi\u00f9 potenti d'Europa.\nVenne costruita nel 1971 e completata nel 1975. Il progetto di costruzione del '71 seguiva il percorso di una precedente stazione di pompaggio realizzata durante la prima guerra mondiale per servire le truppe italiane schierate a difesa della pianura. In quel tempo erano ben sette i salti intermedi realizzati per far arrivare l'acqua sull'Altopiano."}
{"id": "1176480", "revid": "125259649", "url": "https://it.wikipedia.org/wiki?curid=1176480", "title": "Inta", "text": "Inta \u00e8 una citt\u00e0 della Russia di circa 40\u00a0000 abitanti, nella Repubblica dei Comi, nata come campo di lavoro forzato (gulag) ai tempi dell'Unione Sovietica. La citt\u00e0 dista 2.000 chilometri da Mosca, 608 chilometri da Syktyvkar e 268 chilometri da Vorkuta, ed \u00e8 servita da un aeroporto. \nPopolazione.\nInta negli ultimi anni ha avuto un grande calo demografico. Ecco i dati del censimento:"}
{"id": "1176482", "revid": "977364", "url": "https://it.wikipedia.org/wiki?curid=1176482", "title": "Kirk Kerkorian", "text": "Biografia.\nGiovinezza.\nKerkorian, figlio di immigrati armeni, non port\u00f2 a termine gli studi per iniziare una carriera di pugile con il nome \"Rifle Right Kerkorian\"; non raggiunse mai alti livelli nella sua carriera pugilistica, combattendo sempre in ambienti poco importanti e per borse di denaro esigue, nonostante questo conquist\u00f2 anche un titolo, il \"Pacific amateur welterweight champion\". Nel 1939 incontr\u00f2 Ted O'Flaherty con cui lavor\u00f2 installando caldaie, in seguito partecip\u00f2 alla seconda guerra mondiale.\nAviazione.\nScoppiata la seconda guerra mondiale, non volle arruolarsi nell'esercito di fanteria e per questo prese lezioni di volo nel deserto del Mojave, prendendo il brevetto e servendo nell'esercito come pilota di aerei. Durante questo periodo conobbe grande fama negli ambienti militari grazie all'idea di volare dagli USA alla Scozia passando direttamente per l'Islanda e saltando le soste in Canada, questo perch\u00e9 il viaggio copriva pi\u00f9 di 2.000 miglia di distanza mentre gli aerei trasportatori avevano un'autonomia che arrivava massimo a 1.400. Con questo sistema i piloti potevano evitare la sosta; questa via era indubbiamente pi\u00f9 pericolosa (e tanti ebbero incidenti), ma Kerkorian l'affront\u00f2 molte volte portandola sempre a termine. In questo periodo Kerkorian inizi\u00f2 a costruire la sua fortuna poich\u00e9 veniva pagato 1.000 dollari a volo, e negli anni della guerra vol\u00f2 numerose volte, girando quattro continenti.\nGrazie alla sua invenzione, Kerkorian e il suo comandante riuscirono ad abbassare diverse volte il record mondiale di trasvolata oceanica sul loro modello di aereo. Finita la guerra entr\u00f2 nel mondo dell'aviazione civile, prima come pilota comprando un Cessna per 5.000 dollari e occupandosi di trasporti charter, poi - dando la prima dimostrazione del suo naturale talento per gli affari - comprando la compagnia \"Trans International Airlines\" per 60.000 dollari nel 1947. La compagnia si occupava di piccoli voli a noleggio, principalmente da Los Angeles a Las Vegas. Kerkorian fiut\u00f2 il business nel flusso di ricche personalit\u00e0 del mondo della finanza e dello spettacolo che viaggiavano regolarmente sui suoi aerei per andare a giocare d'azzardo. Nel 1968, al culmine della sua attivit\u00e0 di aerotrasportatore, vendette la compagnia aerea alla \"Trans-America Corporation\" per 104 milioni di dollari.\nLas Vegas.\nNel 1962 compr\u00f2 80 acri di terreno a Las Vegas per 960.000$, lungo quella che sarebbe diventata la famosa via \"Las Vegas Strip\". Il terreno era edificabile ma non vi sorgeva nessuna struttura importante. Quel terreno venne affittato da Jay Sarno, che vi fece costruire il famoso \"Caesars Palace\". Nel 1968 Sarno decise di acquistare il terreno e lo pag\u00f2 a Kerkorian ben 9 milioni di dollari, con un guadagno netto di oltre 8 milioni solo per la vendita oltre ai sei anni di affitto. Nel 1967 Kerkorian compr\u00f2 il famoso resort \"Flamingo\" e altri 82 acri di terreno, sui quali cominci\u00f2 a costruire insieme all'architetto Martin Stern Jr l'\"International Hotel\", che apr\u00ec i battenti nel 1969; all'epoca l'\"International Hotel\" era il pi\u00f9 grande albergo del mondo, e in questo hotel si esibirono artisti come Elvis Presley e Barbra Streisand. In particolare il primo si esib\u00ec ininterrottamente qui per un mese attirando pi\u00f9 di 4.000 clienti dell'albergo. Nel 1970 rivendette entrambi gli alberghi a caro prezzo alla Hilton Hotels Corporation, che li ribattezz\u00f2 Flamingo Hilton e Las Vegas Hilton, guadagnando attraverso le transazioni una considerevole somma.\nNel 1973 entr\u00f2 nell'azionariato della MGM e ne sfrutt\u00f2 il marchio alcuni anni dopo per aprire il nuovo hotel pi\u00f9 grande del mondo (superando il suo precedente record dell'\"International Hotel\"), ovvero l\"'MGM Grand\", che sfortunatamente verr\u00e0 semidistrutto in un incendio il 21 novembre 1980 e in seguito ricostruito e venduto ad una compagnia rivale che lo modificher\u00e0 cambiandogli nome. Con i proventi della vendita Kerkorian costru\u00ec un altro hotel, a cui diede nuovamente il nome di MGM Grand.\nAlla fine degli anni ottanta e nei primi anni novanta costru\u00ec altri resort a Las Vegas e in giro per il mondo. Alla fine degli anni novanta in seguito alla fusione tra \"MGM Grand, Inc.\" e la \"Mirage Resorts Inc.\" di Steve Wynn prese vita la MGM Mirage, di cui \u00e8 stato fino alla morte il principale azionista; questa societ\u00e0 possiede numerosi hotel-casin\u00f2 in tutto il mondo ed in seguito all'acquisizione della Mandalay Resort Group \u00e8 diventata proprietaria di quasi tutte le strutture della Las Vegas Strip. Kerkorian tramite la sua Tracinda Corporation ne ha posseduto fino al 55%, riducendo succevamente la propria quota al 39%.\nMGM.\nNel 1969, Kerkorian nomin\u00f2 James T. Aubrey, Jr. presidente della MGM e lo appoggi\u00f2 nella vendita di parte del patrimonio della societ\u00e0 (comprese le scenografie e gli oggetti di alcuni film particolarmente famosi come le scarpette di Dorothy del film \"Il mago di Oz\"). Kerkorian vendette il sistema di distribuzione della MGM nel 1973 per finanziare la costruzione di alcuni alberghi a tema, riducendo le produzioni dello studio cinematografico e televisivo, nel 1981 decise di far riprendere quota a questo settore acquistando la United Artist.\nNel 1986 vendette gli studios a Ted Turner che li mantenne solo per 74 giorni a causa del debito che gravava su di essi, rivendendo in seguito il marchio a Kerkorian e gli stabilimenti ad una cordata di imprenditori.\nQuesti stabilimenti passarono nelle mani di diversi proprietari (tra cui l'italiano Giancarlo Parretti) prima di essere riacquistati da Kerkorian nel 1996.\nNel 2005 Kerkorian rivendette parte della MGM ad un consorzio guidato dalla Sony.\nLa sua gestione della MGM fu sempre stata oggetto di critiche e discussioni, non sono poche infatti le persone che lo accusarono di aver agito come un \"corporate raider\" smembrando e riassemblando pi\u00f9 volte l'azienda e i suoi possedimenti per aumentare il proprio patrimonio personale.\nGeneral Motors.\nKerkorian possedette anche importanti quote della General Motors, arrivando fino ad una punta del 9,9% del totale. Il miliardario fece pi\u00f9 volte capire di volersene disfare, cercando inizialmente accordi con la Renault; ovviamente queste voci fecero preoccupare notevolmente tutti i vertici gerarchici dell'azienda automobilistica. Il 22 novembre 2006 vendette 14 milioni di azioni della GM, riducendo la sua quota al 7,4% del totale. Kerkorian progett\u00f2 di vendere altre 14 milioni di azioni riducendo la sua quota al 5%, e in seguito vendendo anche le rimanenti.\nDaimler-Chrysler.\nIl 5 aprile 2007, a poche settimane dal 90\u00ba compleanno, Kirk Kerkorian fece un'offerta da 4,58 miliardi di USD per acquistare parte del \"Chrysler Group\", la divisione statunitense della azienda automobilistica Daimler-Chrysler. Questa offerta - sebbene inaspettata - non sorprese molti, poich\u00e9 Kerkorian era da molti anni coinvolto nel settore automobilistico tramite partecipazioni nella General Motors. L'offerta di Kerkorian tuttavia non fu accettata, e il 14 maggio 2007 l'80% del \"Chrysler Group\" fu venduto alla Cerberus Capital Management per 7,4 miliardi.\nPatrimonio.\nSecondo la rivista statunitense \"Forbes\" nel 2007 il suo patrimonio raggiunse quota 15 miliardi di dollari americani (nel 2006 era 8,7 miliardi), rendendolo quell'anno il 31\u00ba uomo pi\u00f9 ricco del mondo (ad ex aequo con Steven Ballmer), il quattordicesimo uomo pi\u00f9 ricco degli USA (sempre alla pari con Ballmer) e il secondo gestore di casin\u00f2 pi\u00f9 ricco del mondo (dietro Adelson).\nKerkorian tramite la Tracinda Corporation possedeva quote di importanti societ\u00e0. La pi\u00f9 importante era la MGM Mirage, una delle pi\u00f9 importanti catene di Hotel-Casin\u00f2 del mondo; infatti Kerkorian era considerato (insieme a Sheldon Adelson) il re di Las Vegas e il padre dei cosiddetti \"megaresort\" in collaborazione con l'architetto Martin Stern Jr..\nFamiglia.\nKerkorian si spos\u00f2 tre volte, la prima con Hilda Schmidt dal 1942 al 1951, si spos\u00f2 a 25 anni in piena guerra e l'unione non dur\u00f2 molto, da questo matrimonio non nacquero figli. Per il divorzio la moglie ottenne la casa coniugale a Inglewood, una automobile Ford vecchia di due anni e 50.000 dollari in contanti. In seguito al divorzio spos\u00f2 Jean Maree Hardy nel 1954, che conobbe nell'hotel-casin\u00f2 Thunderbird di Las Vegas in cui lei lavorava come ballerina; da questo secondo matrimonio nacquero le due figlie Tracy e Linda (adottiva); la loro unione fin\u00ec con il divorzio nel 1983 e la seconda moglie ottenne 200 milioni di dollari.\nIl terzo matrimonio avvenne nel 1998. L'allora ottantunenne Kerkorian prese in moglie Lisa Bonder, una tennista professionista; fu molto breve e caratterizzato da molti trascorsi giudiziari. La coppia infatti ebbe una figlia, ma il test del DNA rivel\u00f2 che questa \u00e8 in realt\u00e0 di Steve Bing, confermando i sospetti di Kerkorian che da tempo ipotizzava una relazione tra i due. La verit\u00e0 emerse mentre Kirk e la moglie stavano affrontando le pratiche per il divorzio, e questo consent\u00ec al miliardario di ottenere condizioni pi\u00f9 favorevoli per la separazione. Il divorzio avvenne nel 1999, dopo circa un anno di matrimonio e una battaglia legale combattuta a colpi di intercettazioni telefoniche, pedinamenti e contratti prematrimoniali..\nKerkorian era legato alle figlie Tracy e Linda a tal punto che ha chiamato la sua holding con un nome (\"Tracinda\") ottenuto contraendo e fondendo i loro due nomi. Anche la sua fondazione di beneficenza era chiamata \"Lincy\", seguendo lo stesso metodo."}
{"id": "1176486", "revid": "248219", "url": "https://it.wikipedia.org/wiki?curid=1176486", "title": "Drepanida", "text": ""}
{"id": "1176487", "revid": "16758", "url": "https://it.wikipedia.org/wiki?curid=1176487", "title": "Ba (Figi)", "text": " \nBa (14.596 abitanti al censimento 1996) \u00e8 una citt\u00e0 delle Isole Figi situata a 37 chilometri da Lautoka e a 62 da Nadi, nell'entroterra di Viti Levu, \u00e8 l'isola pi\u00f9 grande delle Figi.\nLa citt\u00e0 \u00e8 stata fondata sulle rive del Fiume Ba, a cui deve il nome. Per lungo tempo Ba era tristemente conosciuta per il suo unico ponte ad una sola corsia, che ha provocato innumerevoli problemi di viabilit\u00e0. \nBa \u00e8 un centro agricolo popolato per la maggior parte da Indo-Figiani, che ne fa un punto culturale per turisti. La canna da zucchero \u00e8 stata per lungo tempo la principale forma di reddito, ma in epoca moderna delle industrie manifatturiere si sono stabilite nel luogo, modificando l'economia del luogo.\nBa fa parte della Provincia di Ba, geograficamente la pi\u00f9 larga delle 14 provincie delle Figi."}
{"id": "1176490", "revid": "1305772", "url": "https://it.wikipedia.org/wiki?curid=1176490", "title": "Tandel", "text": "Tandel \u00e8 un comune del Lussemburgo orientale. Fa parte del cantone di Vianden, nel distretto di Diekirch. Si trova al confine con la Germania.\nNel 2001, il villaggio di Tandel, capoluogo del comune che si trova al centro del suo territorio, aveva una popolazione di 87 abitanti. Le altre localit\u00e0 che fanno capo al comune sono Bastendorf, Bettel, Brandenbourg e Fouhren.\nIl comune fu istituito il 1\u00ba gennaio 2006 dall'accorpamento dei comuni di Bastendorf (nel cantone di Diekirch) e Fouhren (nel cantone di Vianden). La legge istitutiva fu approvata il 21 dicembre 2004."}
{"id": "1176497", "revid": "729019", "url": "https://it.wikipedia.org/wiki?curid=1176497", "title": "Aeroporto di Inta", "text": "L'aeroporto di Inta \u00e8 un aeroporto civile regionale situato a 2\u00a0km dalla citt\u00e0 di Inta, nella Repubblica dei Comi, in Russia. L'Aeroporto di Inta \u00e8 il filiale della compagnia aerea russa Komiaviatrans.\nDati tecnici.\nL'aeroporto \u00e8 attualmente dotato di una pista attiva cementata di classe D di che permette il decollo/atterraggio e degli elicotteri Mil Mi-2, Mil Mi-8 e degli seguenti tipi degli aerei: Antonov An-2, Antonov An-24, Antonov An-26, Yakovlev Yak-40.\nL'aeroporto di Inta \u00e8 aperto nel periodo estivo dalle 2:20 alle 13:30 e nel periodo invernale dalle 3:20 alle 14:00."}
{"id": "1176498", "revid": "74173", "url": "https://it.wikipedia.org/wiki?curid=1176498", "title": "Kharkiv", "text": ""}
{"id": "1176499", "revid": "773636", "url": "https://it.wikipedia.org/wiki?curid=1176499", "title": "Pieve di San Pancrazio (San Casciano in Val di Pesa)", "text": "La pieve di San Pancrazio \u00e8 un luogo di culto cattolico situato a San Pancrazio, una frazione nel comune di San Casciano in Val di Pesa, in provincia di Firenze, nell'Arcidiocesi di Firenze.\nStoria.\nSi erge sulla collina che divide le valli della Pesa e del suo affluente Virginio. \u00c8 gi\u00e0 citata in documenti notarili risalenti al X e all'XI secolo. In quei documenti si parla di compravendite di terreni nel suo piviere da parte del monastero di Passignano.\nNella pieve risiedeva una comunit\u00e0 di canonici al cui interno veniva eletto il proposto, il quale era anche il signore del castello che si era formato intorno alla pieve. All'interno di quel castello avevano delle loro propriet\u00e0 anche i nobili di Catignano e nel 1126 uno di loro, Zabollina da Catignano, ne fece dono al vescovo di Firenze. A causa delle ingerenze del Monastero di Passignano in data 28 giugno 1217 risulta una contesa giudiziaria tra i due enti. Il monastero di Passignano era sicuramente interessato al cospicuo patrimonio della pieve che tra il 1274 e il 1280 risulta tassato nelle decime per ben 40 lire. La contesa dur\u00f2 fino al 19 novembre 1301 quando il pievano Jacopo dei Buondelmonti, all'epoca patroni della chiesa, trovo un accordo con l'abate di Passignano che era suo zio.\nNel XV secolo venne costituita la Compagnia dell'Annunciazione e in quell'occasione la chiesa venne ampiamente rimaneggiata.\nLa Cappella di San Giovanni venne costruita nel 1563 dalla famiglia Del Pugliese mentre tra il 1585 e il 1596 vennero costruiti la casa canonica, il portale in facciata e all'interno venne realizzata la balaustra e l'altare maggiore ad opera del pievano Niccol\u00f2 Cavalcanti, la cui famiglia aveva sostituito i Buondelmonti quali patroni della chiesa.\nAll'inizio del XX secolo la chiesa venne nuovamente restaurata e in quell'occasione gli interventi furono pesanti. I lavori diretti dall'architetto Pietro Berti riguardarono la facciata che venne ripristinata, venne rifatta una nuova copertura al tetto e all'interno venne aperto un finto matroneo.\nDescrizione.\nEsterno.\nLa chiesa \u00e8 ancora inserita all'interno dell'omonimo complesso plebano. Ha una pianta a tre navate coperte a tetto e concluse in origine da tre absidi semicircolari. Della originaria struttura romanica rimangono solo la torre campanaria e la tribuna. Nella tribuna si trovano le tre absidi di cui solo quella centrale appare ancora intatta e interamente visibile. La superficie dell'abside centrale \u00e8 scandita da lesene e come nelle pievi di San Lazzaro e di Sant'Appiano sotto le arcatelle sono collocati dei fornici di stile lombardo. Delle absidi minori \u00e8 parzialmente visibile solo quella di sinistra che presenta un paramento scandito da lesene collegate ad archetti.\nLa torre campanaria \u00e8 realizzata con pietra arenaria e calcarea e non presenta alcuna apertura fino alla cella campanaria, parte quest'ultima realizzata in un'epoca pi\u00f9 tarda.\nInterno.\nL'interno della chiesa \u00e8 situato a un livello pi\u00f9 basso del piano di campagna ed \u00e8 diviso in tre navate scandite da cinque campate poggianti su quattro pilastri a sezione rettangolare che sostengono altrettante arcate dotate di risega come nella pievi di San Lazzaro e di San Pietro in Bossolo.\nNel restauro realizzato tra il 1903 il 1904 all'interno della chiesa vennero realizzati dei matronei, prima assenti.\nSulla parete destra si trova un affresco dei primi del XVI secolo raffigurante \"Madonna tra San Sebastiano e San Rocco\" mentre all'altare una tavola di Cenni di Francesco con la \"Madonna del Latte\" datata 1400 inserita insieme ad una cinquecentesca \"Nativit\u00e0\" all'interno di una tavola della scuola di Santi di Tito raffigurante \"Santa Cecilia e San Pancrazio\".\nAll'altare maggiore, realizzato nel Settecento con marmi policromi, si trova un \"Crocifisso\" ligneo del XVI secolo.\nNella navata sinistra si trova la \"Crocifissione\" opera di Santi di Tito datata 1590. Sull'altare della Compagnia \u00e8 collocata l\"'Annunciazione\" datata 1614 e realizzata da Domenico Frilli Croci.\nLo studiolo del Pievano.\nDi enorme valore lo studiolo del pievano affrescato da Cosimo Gheri, allievo di Santi di Tito, con un ciclo di affreschi rappresentanti nella parte inferiore le Arti Liberali: Grammatica, Dialettica, Retorica, Musica, Aritmetica, Geometria e Astrologia; in quella superiore poeti e scienziati dall'et\u00e0 classica al rinascimento: Socrate, Petrarca, Dante, Varrone, Guido Cavalcanti, Talete, Boccaccio, Strabone, Sofocle, Virgilio, Empedocle e Esopo."}
{"id": "1176505", "revid": "123323687", "url": "https://it.wikipedia.org/wiki?curid=1176505", "title": "Alice Walton", "text": "Biografia.\nNasce a Newport, in Arkansas, figlia di Sam e Helen Walton. Ultima di quattro fratelli (S.Robson Walton, Jim Walton e John T.Walton), \u00e8 l'unica a non occuparsi degli affari di famiglia ma \u00e8 comunque proprietaria di una quota dell'azienda. Una laurea in economia e finanza e un'altra in arte, ottenute entrambi alla Trinity University di San Antonio, in Texas, all'inizio \u00e8 un'analista azionaria e gestore di fondi per la First Commerce Corporation e dirige un'attivit\u00e0 di investimento presso l'Arvest Bank Group. Fa anche il broker per EF Hutton. Nel 1988 fonda Llama Company, una banca di investimenti, dove ricopre i ruoli di presidente e CEO.\nWalton \u00e8 la prima donna a presiedere il Northwest Arkansas Council e svolge un ruolo importante nello sviluppo dell'Arkansas Regional Airport nordoccidentale, inaugurato nel 1998, fornendo 15 milioni di dollari per la costruzione dell'aeroporto mentre la sua compagnia ha sottoscritto un bond da 79,5 milioni di dollari. Un grande busto in bronzo che la raffigura (capelli tirati all'indietro, forti tratti del viso come quelli del padre) si trova nella hall principale dell'aeroporto, anche un'ala dell'aeroporto \u00e8 intitolata a suo nome: Alice Walton Terminal Building. Nel 2001 \u00e8 entrata a far parte della Arkansas Aviation Hall of Fame.\nNel 1990 decide di assecondare le sue passioni, l'arte e i cavalli. Cos\u00ec chiude la Llama Co. e si trasferisce in un ranch di mille e trecento ettari a Millsap, in Texas, chiamato Walton's Rocking W Ranch. Appassionata amante dei cavalli, diventa nota perch\u00e9 ha l'occhio per capire quali puledri di 2 mesi sarebbero diventati campioni. Walton mette la fattoria in vendita nel 2015 e si trasferisce a Fort Worth, sempre in Texas, giustificando la decisione per la necessit\u00e0 di seguire citando la necessit\u00e0 di concentrarsi sul museo d'arte che ha fondato nel 2011 a Bentonville, in Arkansas, il Crystal Bridges Museum of American Art. \u00c8 gi\u00e0 dagli anni settanta che si occupa di arte acquistando acquarelli di artisti americani ma \u00e8 a met\u00e0 degli anni novanta che si concentra sulle collezioni importanti, quelle che costano diversi milioni di dollari. \nArte.\nSi racconta che Alice Walton, che spesso dipingeva insieme alla madre acquarelli, abbia acquistato la sua prima opera d'arte quando aveva solo 10 anni. Era una riproduzione del Blue Nude di Picasso che aveva acquistato in uno dei \"Five and Dime Store\" del padre. Il suo interesse per l'arte la porta a fondare nel 2011 il Crystal Bridges Museum of American Art nel cuore di Bentonville, in Arkansas: era ed \u00e8 immaginato come la sede principale di un'istituzione artistica nazionale dedicata all'arte e agli artisti americani, e un luogo di apprendimento. \nNel dicembre 2004 acquista la collezione d'art di Daniel e Rita Fraad venduta a Sotheby's, a New York. Nel 2005 acquista il celebre dipinto di Asher Brown Durand, \"Kindred Spirits\", in un'asta di offerte sigillate a partire da 35 milioni di dollari. Il dipinto del 1849, un omaggio al pittore della scuola del fiume Hudson, Thomas Cole, era stato donato alla biblioteca pubblica di New York nel 1904 da Julia Bryant, figlia del poeta romantico e editore William Cullen Bryant (raffigurato nel dipinto con Cole). Acquista anche opere dei pittori americani Winslow Homer e Edward Hopper oltre a un notevole ritratto di George Washington di Charles Willson Peale. Nel 2009, ad un prezzo non dichiarato, il museo Crystal Bridges acquista il dipinto iconico \"Rosie the Riveter\" di Norman Rockwell per la sua collezione permanente.\nSecondo John Wilmerding, consigliere e membro del consiglio di Crystal Bridges, la Walton ha acquistato con grande tranquillit\u00e0 importanti opere di Martin Johnson Heade, Stuart Davis, George Bellows e John Singer Sargent. Il tentativo della Walton di smettere di fumare la porta all'acquisto di due grandi dipinti di Alfred Maurer e Tom Wesselman. In un'intervista del 2011, lei ha descritto Marsden Hartley come \"uno dei miei artisti preferiti\".\nVita privata.\nSi sposa la prima volta nel 1974 all'et\u00e0 di 24 anni con un importante banchiere della Louisiana ma i due divorziano due anni e mezzo pi\u00f9 tardi. Secondo Forbes, la Walton \"si \u00e8 risposata poco dopo con chi le costruiva la piscina ma la coppia ha rapidamente divorziato\". Non ha figli.\nUno dei tre fratelli, John T. Walton, \u00e8 morto nel 2005 in un incidente aereo.\nIncidenti stradali.\nLa Walton \u00e8 stata coinvolta in diversi incidenti stradali, uno dei quali tragico. Nel 1983, nella riunione della famiglia per il giorno del Ringraziamento nei pressi di Acapulco, in Messico, ha perso il controllo di una jeep presa in affitto finendo in un burrone e rompendosi una gamba. Riportata con un aereo negli Stati Uniti, \u00e8 stata sottoposta a una ventina di interventi chirurgici. Nell'aprile 1989 ha travolto e ucciso una donna cinquantenne, Oleta Hardin, che stava attraversando la strada a Fayetteville, Arkansas. Testimoni hanno raccontato che la Walton stava andando veloce ma nessuno ha sporto denuncia e la vicenda non ha avuto seguito. Nel 1998 \u00e8 finita contro una colonnina del gas dopo aver bevuto un po' troppo: multa di 925 dollari.\nPolitica.\n\u00c8 stata tra i maggiori contributori individuali (la ventesima) nelle elezioni presidenziali americane del 2004, donando 2,6 milioni di dollari al gruppo conservatore Progress for America che appoggiava John McCain. In quella campagna elettorale Progress for America ha pubblicato annunci pubblicitari a sostegno della guerra in Iraq e ha lodato George W. Bush per aver impedito \"un altro 11 settembre\". A partire da gennaio 2012 Walton ha contribuito con 200.000 dollari a Restore Our Future, associato alla campagna presidenziale di Mitt Romney. Nonostante provenga da una famiglia in gran parte repubblicana, nel 2016 Alice ha donato 353.400 dollari al Hillary Victory Fund, un comitato di raccolta fondi a sostegno di Hillary Clinton. Le due donne si sono poi incontrate in Arkansas."}
{"id": "1176521", "revid": "339392", "url": "https://it.wikipedia.org/wiki?curid=1176521", "title": "Universit\u00e0 di Berkeley", "text": ""}
{"id": "1176522", "revid": "1075510", "url": "https://it.wikipedia.org/wiki?curid=1176522", "title": "Claude Perrault", "text": " \nMedico di professione e architetto per diletto, a lui si deve la facciata est del Louvre di Parigi, iniziata nel 1667 e che ebbe notevole influenza sull'architettura del periodo. Altrettanta influenza ebbe la sua traduzione dell'opera di Vitruvio, verso il quale ebbe per\u00f2 un atteggiamento parzialmente critico. Ebbe numerosi fratelli tra cui gli scrittori Pierre (1611-1680) e Charles (1628-1703), nonch\u00e9 il teologo jansenista Nicolas (1624-1662). Mor\u00ec per un'infezione contratta dopo aver sezionato un cammello al Jardin des Plantes.\nVita e attivit\u00e0 scientifica di Claude Perrault.\nNacque il 25 settembre 1613, terzo di sette figli in una famiglia della borghesia agiata della Turenna.\nAl termine degli studi all'Ecole de M\u00e9decine di Parigi, nel 1642 entr\u00f2 nella ristretta cerchia (circa un centinaio) dei medici abilitati ad esercitare la professione nella capitale. Per circa vent'anni la sua fu la tipica vita di un membro della Facolt\u00e0 di Medicina di Parigi: esercit\u00f2 la professione e partecip\u00f2 alle attivit\u00e0 della facolt\u00e0, presso la quale insegn\u00f2 fisiologia e patologia negli anni 1652 e 1653.\nIntanto i suoi interessi si andavano estendendo a quasi tutti i campi delle scienze naturali (biologia, anatomia, fisiologia, botanica), come era naturale per un medico versato per la ricerca, in un periodo in cui non vi era ancora una forte specializzazione. Nel 1666, su segnalazione del fratello minore Charles, assistente di Jean-Baptiste_Colbert e figura influente a corte, entr\u00f2 a far parte della Accademia Reale delle Scienze, da poco costituitasi, e da allora lasci\u00f2 la professione medica per dedicarsi alla ricerca scientifica.\nPerrault fu una natura enciclopedica; aveva la naturale curiosit\u00e0 e lo spirito critico dello scienziato e la Scienza fu la sua autentica vocazione. Per tutta la vita fino alla fine, l'attivit\u00e0 scientifica assorb\u00ec la maggior parte del suo tempo. Per importanza nella storia della scienza Claude Perrault non \u00e8 paragonabile ad altre figure dell'Accademia di quell'epoca, ma ebbe una mente acuta e originale e i suoi lavori meritarono l'attenzione e l'apprezzamento della comunit\u00e0 scientifica dentro e fuori la Francia.\nSu sua proposta l'Accademia intraprese un vasto programma di ricerche anatomiche. I risultati di queste, sia nel campo dell'anatomia comparata che della botanica, furono pubblicati in magnifici volumi in folio nel 1671 e nel 1676, a cura delle stamperie reali, come testimonianza del progresso delle scienze sotto il patrocinio della Corona. Alle dissezioni Perrault fu costantemente presente con il ruolo di preparare disegni e descrizioni scritte delle parti anatomiche.\nLe sue ricerche nel campo delle scienze naturali (dalla fisiologia, all'acustica, dallo studio dei fluidi a quello della percezione) furono pubblicate nei quattro volumi dei suoi Essais de Phisique(1680-1688).\nPerrault fu inoltre molto interessato alla meccanica. Invent\u00f2 un gran numero di macchine e strumenti (da macchine per sollevare pesi e acqua, a strumenti per misurare la pioggia o l'evaporazione). Di particolare interesse una sua calcolatrice meccanica che \u00e8 considerata la prima con elementi lineari mobili. Lavor\u00f2 per anni ad un grande Trattato di Meccanica per il quale l'Accademia era stata incaricata da Colbert nel 1675, con la descrizione di principali tipi di macchine esistenti allora in Francia e in Europa. L'operazione editoriale non and\u00f2 in porto ma Perrault continu\u00f2 a lavorare ad un suo trattato di meccanica, che rest\u00f2 incompiuto al momento della morte, avvenuta nel 1688 a seguito dell'infezione del sangue, contratta nel corso della dissezione di un cammello presso l'Accademia delle Scienze.\nContributi all'architettura.\nLa teoria di Claude Perrault \u00e8 una \u201csoglia\u201d nella teoria dell'architettura europea: il momento in cui si manifesta in essa, per la prima volta, il moderno disincantamento. Dopo di lui l'architettura non pu\u00f2 essere pi\u00f9 ingenua, non pu\u00f2 credere con tranquilla fiducia alle sue \u201cfavole\u201d metafisiche. In Perrault la modernit\u00e0 si annuncia attraverso la convergenza di razionalizzazione culturale e politico-sociale. Per la prima volta l'architettura viene investita in pieno dal nuovo razionalismo scientifico sia sul piano della teoria che del linguaggio architettonico, ma tale operazione di \"razionalizzazione culturale\" \u00e8 parte integrante del progetto di \"razionalizzazione sociale e politica\" che \u00e8 all'origine della formazione dello Stato assoluto francese. Concretamente la convergenza fra operazioni sul piano teorico, linguistico e politico-culturale, ispirate tutte dal nuovo approccio razionalista, si attua attraverso:\nPerrault fu, e si ritenne sempre, medico e scienziato prima che architetto. Tali erano la sua forma mentis e i suoi pi\u00f9 profondi interessi. Per quanto fosse anche membro di fatto dell'Accademia reale di Architettura, oltre che membro ufficiale dell'Accademia delle Scienze, nel suo epitaffio viene ricordato solo come M. Perrault de l'Acad\u00e9mie Royale des Sciences Docteur en M\u00e8decine de la Facult\u00e9 de Paris. Egli stesso in un colloquio con Leibniz disse di non essere un architetto di professione, n\u00e9 che avrebbe mai voluto abbandonare tutto per l'architettura.\nEppure il posto che egli occupa nella storia dell'architettura \u00e8 probabilmente pi\u00f9 rilevante di quello che gli spetta nella storia della scienza e questo proprio grazie alla sua formazione e mentalit\u00e0 di scienziato che gli fornirono un punto di vista nuovo rispetto a quello dominante nella tradizione in cui si formavano gli architetti professionisti.\nLa sua importanza storica rivoluzionaria sta infatti nell'aver introdotto per la prima volta nella teoria dell'architettura il punto di vista \u201cmoderno\u201d, razionalista e disincantato, che si era gi\u00e0 affermato in campo scientifico.\nSarebbe eccessivo attribuire alla sua teoria una incidenza diretta e diffusione tali da mettere in crisi la plurisecolare tradizione dell'architettura classicista; di fatto questa crisi maturer\u00e0 nel corso del XVIII secolo non tanto a causa degli scritti di Perrault, quanto per effetto di alcuni mutamenti di portata epocale della societ\u00e0 e della mentalit\u00e0 europee.\nIn vista nell'evoluzione successiva dell'architettura, il contributo concreto della teoria di Perrault \u00e8 nel fatto che essa quasi \u201cin laboratorio\u201d, applicando alla teoria classicista l'agente corrosivo di una razionalit\u00e0 disincantata, (proprio quella razionalit\u00e0 scientifica i cui effetti si manifesteranno nei mutamenti sociali e mentali del secolo seguente), riorganizza secondo un approccio innovativo, il campo teorico dell'Architettura.\nLa nuova ripartizione da lui introdotta, fra POSITIVO e ARBITRARIO coglie i due piani fondamentali sui quali l'Architettura, ormai concepita come prodotto storico e relativo, sar\u00e0 chiamata a rispondere delle sue scelte dal XVIII secolo in poi: come strumento tecnico-funzionale e come oggetto \"culturale\". Come scrive Rykwert a proposito di questa distinzione \u201cPerrault introduce i principi che da allora in avanti avrebbero influenzato ogni discussione di problemi architettonici\u201d(46).\nLa traduzione del \"De architectura\" di Vitruvio e la teoria dell'architettura.\nL'unica traduzione di Vitruvio in francese, quella di Jean Martin del 1547, era ormai giudicata del tutto insufficiente. Una nuova traduzione che rappresentasse un riferimento teorico ufficiale e autorevole per l'Architettura francese, era una necessit\u00e0 impellente nell'ambito della politica culturale centralistica di Colbert che avrebbe portato, nel 1671, alla fondazione dell'Accademia reale di Architettura.\nLa traduzione dei dieci libri del \"De architectura\" era un'impresa difficile e complessa: per il confronto necessario fra i vari codici superstiti, per l'oscurit\u00e0 di alcuni passi, per i rimandi necessari ai numerosi commenti precedenti, per i riferimenti da verificare ad edifici antichi ancora esistenti e non ultimo per la molteplicit\u00e0 di argomenti tecnici e scientifici di cui l'autore latino si interessava (dalla struttura organica degli alberi, alle caratteristiche delle acque, o dei materiali da costruzione, alle macchine, ecc.). Alla conoscenza del latino e del greco, occorreva che fosse associata, oltre alla ovvia competenza teorica, storica e pratica in architettura, anche quella in una variet\u00e0 di campi delle scienze naturali e della tecnica.\nDando prova del rigore del suo approccio metodologico Perrault riusc\u00ec nel difficile compito affidatogli da Colbert. La sua molteplicit\u00e0 di interessi, acutezza logica e rigore scientifico fecero s\u00ec che, nel relativamente breve tempo di sei o sette anni, egli portasse a termine l'opera, pubblicata nel 1673, raggiungendo un risultato da allora unanimemente apprezzato per la sua alta qualit\u00e0 scientifica.\nNel ricchissimo apparato di note, Perrault riusc\u00ec spesso a chiarire passi oscuri e a lungo controversi, facendo anche ricorso alle sue conoscenze ed esperienze dirette in campo scientifico. L'opera fu ampiamente letta e commentata in un gran numero di sedute dell'Accademia reale di Architettura, fra il 1674 e il 1676.\nL'interesse teorico per l'architettura accompagn\u00f2 Perrault anche negli anni seguenti alla pubblicazione della prima edizione della traduzione di Vitruvio. Per circa dieci anni successivi egli lavor\u00f2 ad una seconda edizione ampliata che vide la luce nel 1684. Un anno prima aveva pubblicato la sua opera teorica forse pi\u00f9 innovativa, nella forma di un piccolo trattato sugli ordini, \"Ordonnance des cinq esp\u00e8ces de colonnes selon la m\u00e9thode des anciens\", nel quale esponeva in forma sistematica, e rivolgendosi ad un pubblico pi\u00f9 ampio, la sua concezione teorica dell'architettura che fino a quel momento poteva solo essere ricostruita a partire da poche note disperse nella sua edizione di Vitruvio."}
{"id": "1176523", "revid": "1516087", "url": "https://it.wikipedia.org/wiki?curid=1176523", "title": "Ferdinand Anton Ernst Porsche", "text": "Biografia.\nFiglio di Ferdinand Porsche, il fondatore dell'omonima casa automobilistica tedesca, la sua vita lavorativa \u00e8 stata molto legata a quella del padre, con cui nel 1931 apr\u00ec uno studio di progettazione meccanica a Stoccarda, in Germania.\nFerry e il padre idearono il Volkswagen Maggiolino, automobile costruita per volere di Adolf Hitler e destinata, nelle intenzioni del dittatore, a motorizzare la grande Germania.\nDopo la seconda guerra mondiale, Ferdinand Porsche venne imprigionato, con uno stratagemma, in Francia per \"crimini di guerra\" al fine di estorcere alla famiglia del denaro; dopo un paio di anni di prigionia fu poi scarcerato, grazie al denaro ricavato dalla vendita da parte di Piero Dusio di un innovativo progetto di automobile da competizione, gi\u00e0 realizzato prima del conflitto dallo stesso Ferdinand: in tale delicatissima fase, anche con l'aiuto della sorella Louise, Ferry guid\u00f2 la Porsche.\nInfatti, tra il 1947 e il 1948, in una ex segheria della Carinzia sita a Gm\u00fcnd in K\u00e4rnten, tra mille difficolt\u00e0, Ferry cre\u00f2 la prima vera automobile stradale interamente realizzata dalla Porsche, la celebre Porsche 356, cos\u00ec chiamata dal numero di progetto. In seguito al ritorno dalla prigionia del padre e al successo incontrato fin dagli inizi, la produzione venne quindi definitivamente spostata a Stoccarda.\nA partire dalla morte del padre, avvenuta a Stoccarda nel 1951 e sino alla morte, Ferry ricopr\u00ec sempre incarichi di prestigio all'interno dell'azienda di famiglia."}
{"id": "1176526", "revid": "729019", "url": "https://it.wikipedia.org/wiki?curid=1176526", "title": "Vile denaro", "text": "Vile denaro \u00e8 il terzo album in studio del gruppo musicale italiano Club Dogo, pubblicato il 18 maggio 2007 dalla EMI.\nIl disco.\nContiene 14 tracce tra cui il brano \"Mi hanno detto che...\", entrato nelle stazioni radiofoniche italiane circa 20 giorni prima dell'uscita dell'album ed arrivata a essere la terza canzone pi\u00f9 programmata da Radio Deejay nel maggio 2007 e al secondo posto su MTV TRL. L'album debutta all'undicesima posizione della classifica dei dischi pi\u00f9 venduti in Italia.\nIl brano \"Confessioni di una banconota\" ha un campionamento del brano \"Gypsys, Tramps &amp; Thieves\", hit del 1971 della cantante statunitense Cher."}
{"id": "1176529", "revid": "599013", "url": "https://it.wikipedia.org/wiki?curid=1176529", "title": "Ji\u0159\u00ed \u0160tajner", "text": "Caratteristiche tecniche.\n\u00c8 un attaccante tecnicamente duttile che pu\u00f2 ricoprire tutti i ruoli dell'attacco.\nCarriera.\nClub.\nA 18 anni viene prelevato dallo Slavia Praga, dove in 2 stagioni colleziona 6 presenze senza gol. Nel 1996 va al FK Lounovice dove non scende mai in campo; dal 1997 al 1999 gioca nel FK SIAD Most totalizzando 59 presenze e 21 gol. Nel 1999 \u00e8 prelevato dallo Slovan Liberec dove gioca fino al 2002 vincendo uno scudetto e la classifica capocannonieri, quando passa in Bundesliga con l'Hannover 96. Nel 2003 viene ceduto in prestito allo Sparta Praga, ma nel 2004 torna all'Hannover in Germania dove rimane sino al 2010 per fare ritorno allo Slovan Liberec. Dopo 10 anni, nella stagione 2011-2012, \u0160tajner riporta lo Slovan alla vittoria del campionato ceco segnando 15 reti e raggiungendo il terzo posto nella classifica marcatori dietro a Marek Bako\u0161 e David Lafata.\nNazionale.\nIl 12 febbraio 2002 ha esordito con la Repubblica Ceca nell'amichevole vinta 2-0 contro l'Ungheria rilevando al 46' Milan Baro\u0161. L'11 giugno 2003 segna la sua prima rete in Nazionale nel successo per 5-0 contro la Moldavia. Successivamente ha segnato altre 3 reti in amichevoli (contro Italia, Turchia e Serbia), oltre ad avere disputato i Mondiali 2006. Ha giocato in totale 37 gare in Nazionale, l'ultima di queste in amichevole il 29 febbraio 2012 contro l'Irlanda.\nStatistiche.\nTra club e Nazionale maggiore, \u0160tajner ha giocato pi\u00f9 di 588 incontri segnando pi\u00f9 di 171 gol, alla media di 0,29 gol a partita.\nPresenze e reti nei club.\n\"Statistiche aggiornate all'aprile 2017\"."}
{"id": "1176530", "revid": "1305772", "url": "https://it.wikipedia.org/wiki?curid=1176530", "title": "Italiano neostandard", "text": "L'etichetta di italiano neo-standard (o semplicemente neostandard) \u00e8 una definizione proposta nel 1987 dal linguista Gaetano Berruto nel suo libro \"Sociolinguistica dell'italiano contemporaneo\".\nL'italiano neostandard, secondo questa definizione, \u00e8 l'italiano parlato realmente in tutta Italia nei punti in cui si discosta dalla lingua delle grammatiche. Per esempio, nel parlato moderno il neostandard prevede la sostituzione dei pronomi personali tonici soggetto \"tu\", \"egli\" ed \"ella\" con, rispettivamente, \"te\", \"lui\" e \"lei\". Deviazioni neostandard possono essere veicolate e consolidate da mezzi di comunicazione di massa come cinema e televisione, che hanno un'influenza notevole nell'affermazione di alcune espressioni come \"assolutamente s\u00ec\" o l'uso disgiuntivo di \"piuttosto che\", o nell'affermazione di quelle forme non standard che definiscono il cosiddetto \"doppiaggese\". \nIn alcuni casi i tratti neostandard si sono affermati anche nell'uso scritto. Per esempio, nell'italiano dei giornali \"lui\" soggetto prevale oggi ampiamente su \"egli\".\nIl linguista Mirko Tavoni ha proposto nel 2005 di restringere la definizione di \"neostandard\" riservandola ai tratti diffusi anche nello scritto di media formalit\u00e0 (come per esempio quello dei giornali).\nSecondo questa distinzione \u00e8 neostandard, per esempio, l'uso di \"gli\" per \"a loro\", mentre \u00e8 substandard un tratto comune nel parlato ma evitato nello scritto come l'uso di \"gli\" per \"a lei\"."}
{"id": "1176531", "revid": "123367", "url": "https://it.wikipedia.org/wiki?curid=1176531", "title": "OpenPrinting", "text": ""}
{"id": "1176532", "revid": "133248", "url": "https://it.wikipedia.org/wiki?curid=1176532", "title": "Glossopoeta", "text": ""}
{"id": "1176536", "revid": "767487", "url": "https://it.wikipedia.org/wiki?curid=1176536", "title": "Jean-Nicolas-Louis Durand", "text": "Allievo di \u00c9tienne-Louis Boull\u00e9e ed esponente del neoclassicismo, Durand fu per 32 anni insegnante di composizione all'\u00c9cole polytechnique dal 1798 al 1830. \u00c8 appunto nei testi che scrisse per i suoi allievi che port\u00f2 avanti la sua speculazione teorica.\nRaccolse le sue lezioni in \"Pr\u00e8cis des le\u00e7ons d'architecture\" (1802-1805) in cui propose un metodo fondato su razionalit\u00e0 e modularit\u00e0 costruttive e compositive, indirizzando l'architettura verso il funzionalismo.\nDurand sosteneva che l'architettura non \u00e8 un'arte d'imitazione e polemizzava quindi con il mito della capanna proposto da Marc-Antoine Laugier.\nSebbene condividesse la passione del suo maestro per la simmetria, le forme geometriche semplici e le colonne massicce, . Fortemente innovativo \u00e8 infatti il metodo compositivo basato su griglie di riferimento sia una per gli alzati e le sezioni. Nei reticoli, Durand inseriva gli elementi di architettura: muri, pilastri, colonne. Il suo metodo \u00e8 quindi combinatorio. .\nGrande influenza ebbe il suo progetto ideale per un museo che fu poi considerato il punto di partenza del museo ottocentesco. Il museo di Durand si sviluppa su una vasta area quadrangolare con impianto centrale a croce greca. Una rotonda, fulcro centrale, campeggia al centro dell'intero complesso e costituisce la sala dell'assemblea; altre sale si articolano simmetricamente al complesso centrale. Questo progetto fu preso come modello da Schinkel per l'Altes Museum di Berlino."}
{"id": "1176537", "revid": "14691", "url": "https://it.wikipedia.org/wiki?curid=1176537", "title": "Massa critica (ciclismo)", "text": ""}
{"id": "1176540", "revid": "1543377", "url": "https://it.wikipedia.org/wiki?curid=1176540", "title": "Peugeot Type 159", "text": "La Type 159 \u00e8 un'autovettura di fascia media prodotta tra il 1919 ed il 1920 dalla casa automobilistica francese Peugeot.\nProfilo.\nLa Type 159 fu un modello di transizione basato su progetti d'anteguerra e voluto per ridare l'avvio produttivo ad una Peugeot in serie difficolt\u00e0 economiche causate dall'inflazione post-bellica galoppante e dalla necessit\u00e0 di riavviare la produzione automobilistica, anche se con evidenti difficolt\u00e0 organizzative. Infatti, in seguito allo scoppio della Prima guerra mondiale, molte aziende specializzate nel settore dei trasporti dovettero convertire la loro normale produzione in produzione di mezzi e attrezzature militari, con il risultato che al termine del conflitto erano molte le aziende che si trovavano in crisi per dover ritornare alla normale produzione. La Lion-Peugeot fu un marchio (specialmente dopo l'annessione nel potente impero della \"Soci\u00e9t\u00e9 Anonyme des Automobiles et Cycles Peugeot\") che dopo essersi cimentato nella produzione di autovetture che tra l'altro riscossero anche un buon successo commerciale, cess\u00f2 la propria produzione nel corso del conflitto per fronte alle commesse belliche inoltrate dal governo francese.\nDopo la guerra, la Peugeot, che aveva relegato al marchio Lion Peugeot il compito di rappresentare le vetture di fascia bassa (l'antenata ideale della \"Type 159\" era la Lion 10HP), ritorn\u00f2 quindi dopo diversi anni ad occuparsene direttamente e nel 1919 introdusse la Type 159, una vettura di dimensioni compatte (3.7 m di lunghezza per 1.45 di larghezza, con 2.64 m di interasse) pensata per tamponare le ferite che la guerra aveva lasciato alla Casa francese.\nLa Type 159 era equipaggiata con il motore \"MG\", un 4 cilindri da 1452 cm\u00b3 (alesaggio e corsa: 68x100 mm) in grado di spingere la vettura ad una velocit\u00e0 massima di 55\u00a0km/h. In questo modo, grazie a questa vettura, la Peugeot pot\u00e9 risanare parte del suo bilancio, anche se solo in parte, dal momento che la Type 159 fu prodotta in 502 esemplari, un numero abbastanza esiguo anche per l'epoca, ma che in ogni caso serv\u00ec alla Casa francese riusc\u00ec a risollevarsi: gi\u00e0 nella seconda met\u00e0 del 1919 venne ultimata la Type 163, destinata l'anno seguente a sostituire la \"Type 159\"."}
{"id": "1176557", "revid": "24099", "url": "https://it.wikipedia.org/wiki?curid=1176557", "title": "Pieve di Santa Cecilia (Decimo)", "text": ""}
{"id": "1176559", "revid": "729019", "url": "https://it.wikipedia.org/wiki?curid=1176559", "title": "Pata (arma)", "text": "Il Pata (\u092a\u091f in lingua Hindi, \u0926\u093e\u0902\u0921\u092a\u091f\u094d\u091f\u093e in lingua marathi), anche patta, dand patta o dandpatta, nota in Occidente come Spada a guanto, \u00e8 una particolare arma bianca manesca del tipo spada originaria del Subcontinente indiano, la cui lama s'innesta non in un manico ma in un guanto d'arme. Molto simile al \"katar\", era per\u00f2 arma destinata ad una scherma pi\u00f9 raffinata, di potenti colpi di taglio oltre che di stoccate, grazie al solido sistema di chiusura che assicurava il guanto d'arme all'avambraccio dell'utente. Veniva considerata dalla fanteria un'arma molto efficace contro la cavalleria pesante.\nL'utilizzo del vocabolo \"Pata\" rispetto al \"Devan\u0101gar\u012b\" \u092a\u091f probabilmente deriva dalla parola di lingua portoghese, indicante un artiglio o uno zoccolo, cui gli occidentali ricorsero per descrivere questa particolarissima arma.\nStoria.\nNell'immaginario collettivo, il \"pata\" viene associato ai guerrieri Maratti, addestrati a combattere brandendono una in ogni mano, ed ebbe, effettivamente, larga diffusione nel subcontinente indiano durante le vittoriose campagne di questi ultimi contro i \"Moghul\" (XVII secolo). Stando alla tradizione, sia il sovrano maratto Shivaji che il suo famoso generale Tanaji Malusare, eroe della decisiva Battaglia di Sinhagad (1670), erano noti come abili nel maneggio della spada a guanto, tanto quanto Jiva Mahala, la guardia del corpo di Shivaji che gli aveva salvato la vita nella Battaglia di Pratapgad (1659).\nIn realt\u00e0, il \"pata\" era gi\u00e0 in uso nei regni dell'India nel secolo precedente, sia presso i \"Moghul\" che presso i \"Rajput\". Il \"Gran Moghol\" Akbar (regno 1566-1605) viene infatti ricordato come abile nell'uso della spada a guanto, di cui si serv\u00ec durante le guerre contro i \"Rajput\" del Gujarat.\nCostruzione.\nIl \"pata\" ricorda molto un'altra arma tipica dei \"Rajput\", il \"katar\", antesignano della daga a spinta occidentale. Rispetto al \"katar\", il \"pata\" era per\u00f2 arma pi\u00f9 versatile, capace di colpire efficacemente sia di punta che di taglio grazie a:\nI \"Rajput\" svilupparono anche particolari varianti del \"pata\" nei quali la calotta del guanto d'arme veniva utilizzato per agganciare meccanismi di sparo, un po' come fatto in Europa con gli ibridi meccanici tra la spada da lato e la pistola a ruota."}
{"id": "1176561", "revid": "773636", "url": "https://it.wikipedia.org/wiki?curid=1176561", "title": "Pieve di San Giovanni in Sugana", "text": "La pieve di San Giovanni in Sugana si trova nei pressi di Cerbaia Val di Pesa, nel comune di San Casciano in Val di Pesa, in provincia di Firenze.\nStoria.\nL'originaria chiesa di San Giovanni Battista era situata sulla via Volterrana presso il torrente Sugana, nella localit\u00e0 attualmente conosciuta come \"Pievevecchia\".\nLe prime notizie documentali risalgono al 1019, anno in cui la Badia a Settimo acquist\u00f2 dei terreni nei piviere di Sugana. Nel XII secolo la pieve era di pertinenza del Monastero di San Miniato al Monte di Firenze, come risulta da un documento di Papa Lucio III risalente al marzo del 1184. Pochi anni dopo la sede plebana venne trasferita presso l'attuale edificio mentre nel vecchio sito venne lasciata la sede cimiteriale, situazione che dura anche oggi.\nDai registri delle decime pontificie risulta che la chiesa ebbe delle difficolt\u00e0 finanziarie a partire dalla seconda met\u00e0 del XIII secolo.\nIl territorio della pieve era esiguo, era composto da solo otto chiese suffraganee, ma questo non imped\u00ec che la pieve fosse abitata da una comunit\u00e0 di canonici, tra i quali veniva eletto il pievano. Il pievano veniva spesso scelto tra i membri della famiglia Giandonati, che avevano il patronato della chiesa.\nL'edificio conserva le caratteristiche strutturali e decorative del XII-XIII secolo. Nel XVI secolo la chiesa venne arricchita da opere quali una \"Piet\u00e0\" in terracotta invetriata della bottega di Giovanni della Robbia o secondo altri di Santi Buglioni. In quello stesso periodo venne ridefinito l'interno grazie alle donazioni della famiglia Salviati che dal 1558 ebbero il patronato della chiesa.\nNel 1730 vennero svolti imponenti lavori di restauro che portarono a una definizione in senso barocco della chiesa, alla soppressione della confraternita preposta alla manutenzione della chiesa e infine venne demolita la primitiva struttura dell'oratorio, \"demolitio operae plebis Veteris S. Ioannis in Sugana\".\nAltri lavori vennero eseguiti nel 1894 quando furono rimosse le decorazioni in gesso e vennero ridipinti i fondi degli altari delle nicchie. Poco dopo venne completamente ridipinto l'interno a tempera e vennero realizzate alcune statue in terracotta.\nDescrizione.\nL'attuale edificio appare come una costruzione tardo-romanica ed \u00e8 formato da un'unica navata coperta a tetto.\nEsterno.\nLa facciata in origine era preceduta da un portico di cui sono rimasti in facciata gli attacchi del manto di copertura e delle arcate laterali. La monofora strombata che \u00e8 posta sotto la cuspide \u00e8 l'unica parte originale della facciata.\nSul fianco settentrionale si apriva un portale architravato, oggi tamponato. La muratura del fianco settentrionale nella parte inferiore presenta un paramento murario realizzato da bozze di arenaria ben spianate mentre nella parte superiore, forse a causa di un esaurimento del materiale nella cava, presenta un paramento a bozze di calcare disposte a filaretto in cui si aprono tre monofore strombate.\nLa parte tergale della pieve era conclusa in origine da un'abside circolare ma adesso presenta una costruzione che racchiude anche il campanile a torre nella cui base si apriva un portale architravato.\nIl fianco meridionale era aperto da un portale molto simile a quello posto ai piedi del campanile attraverso il quale era possibile accedere al chiostro. Nel chiostro sul lato est sono presenti due monofore a feritoia con archivolto monolitico che probabilmente facevano parte di una costruzione antecedente la chiesa. Sul lato ovest nel 1952 venne scoperta una bifora con colonnino monolitico e archivolto bicromo in marco e serpentino.\nInterno.\nNell'interno erano poste varie tra le quali una tavola di Neri di Bicci e la \"Croce\" del Maestro di San Lucchese, attualmente sono conservate nel Museo di San Casciano. La chiesa conserva anche un nucleo di arredi sacri in terracotta risalenti all'inizio del XVI secolo: nel 1505 venne realizzato il \"Presepe\" e una \"Piet\u00e0\" in terracotta attribuita alla scuola dei Buglioni. \u00c8 presente anche una grande pala realizzata nel 1510 da Benedetto Buglioni raffigurante la \"Madonna tra i santi Giovanni Battista e Antonio Abate\". La pala \u00e8 stata in gran parte ricostruita in seguito a dei gravi danni subiti; sono originali il \"Sant'Antonio\" e il corpo del \"Bambino\": La \"Piet\u00e0\" \u00e8 una terracotta non invetriata attribuita a Benedetto Buglioni e raffigura il corpo di \"Cristo sorretto dalle tre Marie\".\nNel Museo di San Casciano \u00e8 conservata anche l'opera pi\u00f9 importante di questa chiesa: il fusto scolpito con scene della \"Nativit\u00e0\" e dell\"'Annunciazione\", attribuito al Maestro di Cabestany.\nProveniva dall'oratorio di Pievevecchia e venne trasferito nella chiesa principale nel 1906 e raffigura scene dell'infanzia di Ges\u00f9 ( \"Annunciazione\", \"Annuncio ai Pastori\", \"Nativit\u00e0\" e \"Battesimo di Cristo\"). L'opera venne attribuita in un primo tempo ad un seguace di Biduino poi verso la fine del XX secolo venne attribuito al Maestro di Cabestany, scultore attivo nell'Abbazia di Sant'Antimo.\nAntico piviere di San Giovanni in Sugana.\nEsistente nel XIII secolo, \u00e8 stata ricostruita nel 1707. Soppressa nel 1986, \u00e8 annessa alla pieve.\nRisale al XIII secolo, fu ricostruita interamente nel 1755.\nRisalente al XII secolo; risulta annessa alla pieve nel 1565. \u00c8 una piccola chiesa romanica che \u00e8 stata trasformata in abitazione privata. Conserva parte dell'abside e delle pareti laterali.\nAd una navata, nel 1934 fu annessa a quella di Montagnana. \nLa chiesa \u00e8 stata completamente rifatta dopo la seconda guerra mondiale. Il precedente edificio risaliva al 1934. Soppressa nel 1986.\n\u00c8 ricordata una sola volta nel 1371 e non ha mai costituito una parrocchia autonoma.\nRicordata nel 1161 e scomparsa in epoca imprecisata.\nL'oratorio della Pieve Vecchia, sorge in prossimit\u00e0 della pieve di San Giovanni, all'altezza del cimitero di Cerbaia. Viene considerato del VII secolo e si pensa che sorga sui resti di un tempio romano."}
{"id": "1176564", "revid": "33751", "url": "https://it.wikipedia.org/wiki?curid=1176564", "title": "Coppa dei Campioni OFC", "text": ""}
{"id": "1176566", "revid": "1573940", "url": "https://it.wikipedia.org/wiki?curid=1176566", "title": "Episyrphus balteatus", "text": "Episyrphus balteatus , \u00e8 un dittero della famiglia dei Sirfidi.\nDescrizione.\nLe dimensioni di un esemplare adulto sono di circa 10 millimetri di lunghezza. La sua colorazione, che ricorda molto quello della vespa per scoraggiare i nemici, \u00e8 un ottimo esempio di Mimetismo Batesiano. Hanno occhi composti molto grandi, nei maschi sono uniti a differenza delle femmine che presentano la banda interoculare (occhi non adiacenti). &lt;br&gt;\nLe larve hanno una colorazione biancastra/trasparente con riflessi bianco o verdastro. Non hanno arti e possiedono dei ganci sulla bocca per poter afferrare le prede.\nAlimentazione.\nQuesto insetto \u00e8 considerato benefico per via delle sue abitudini alimentari. Nello stadio larvale si ciba principalmente di afidi disinfestando naturalmente le piante da questi parassiti. Da adulto si occupa dell'impollinazione nutrendosi, appunto, di polline e nettare.\nComportamento e riproduzione.\nI maschi di questa specie usano marcare il territorio librandosi nell'area scelta, se si tratta di un bosco la zona \u00e8 illuminata dalla luce che penetra attraverso le fronde degli alberi. Nel territorio sono benvenute solo le femmine, i maschi vengono prontamente allontanati.&lt;br&gt;\nDopo l'accoppiamento, le femmine cercano un posto dove deporre le uova. Il nido dev'essere una colonia di afidi di cui le larve vanno ghiotte. Una volta trovato il luogo adatto, la femmina depone pi\u00f9 di mille uova di circa un millimetro di lunghezza.&lt;br&gt;\nNon appena le uova si schiudono, le larve prenderanno immediatamente la colonia di afidi.&lt;br&gt;\nLe larve sono attive principalmente di notte e possono consumare fino a 200 esemplari di afidi durante il loro sviluppo. A volte possono essere cannibali mangiando larve pi\u00f9 giovani della stessa specie.&lt;br&gt;\nUna volta individuata la preda, le larve afferrano il malcapitato con i ganci della bocca e ne succhiano l'interno finch\u00e9 non ne rimane solo la pelle. Quando la larva \u00e8 pronta a pupare, indurisce la sua pelle per creare una custodia protettiva - detta Puparium - per la pupa che rimarr\u00e0 in questo stadio circa 8/11 giorni a seconda della temperatura ambiente.\nDistribuzione.\nQuesta specie \u00e8 presente in Andorra, Australia, Austria, Bielorussia, Canada, Cipro, Danimarca, Finlandia, Francia, Germania, Gibilterra, Grecia, India, Irlanda, Italia, Giappone, Giordania, Lettonia, Lussemburgo, Malta, Moldavia, Nepal, Norvegia, Portogallo, Romania, Spagna, Svizzera, Regno Unito e Stati Uniti.&lt;br&gt;\n\u00c8 molto comune in ambienti abbondantemente fioriti.\nCuriosit\u00e0.\nCome tutti i sirfidi, anche l'Episyrphus balteatus \u00e8 un superbo acrobata aereo, difatti pu\u00f2 spostasti in tutte le direzioni, anche all'indietro, e rimanere perfettamente immobile a mezz'aria anche con tempo ventoso."}
{"id": "1176568", "revid": "31886", "url": "https://it.wikipedia.org/wiki?curid=1176568", "title": "Jacques-Germain Soufflot", "text": "Fu tra i principali esponenti del Neoclassicismo francese.\nStudi\u00f2 per sette anni a Roma dal 1731 al 1738, entrando nel 1734 all'Accademia di Francia a Roma, per poi ritornare in Francia dove, dopo la met\u00e0 del secolo, realizz\u00f2 la chiesa parigina di Ste-Genevi\u00e8ve, successivamente nota come il Panth\u00e9on e dove lui stesso riposa dal 1829.\nTale progetto per\u00f2 fu notevolmente criticato nonch\u00e9 pi\u00f9 volte rimaneggiato. Infatti, in fase di costruzione si notarono, ben presto, delle discrepanze ed insoliti cedimenti strutturali. L'idea dell'architetto era, seppur insolita, assolutamente valida, peccato che il lotto su cui doveva ergersi l'intera opera, risultasse eccessivamente sabbioso. Si decise comunque di procedere alla costruzione (1764), pensando ingenuamente che apportando qua e l\u00e0 degli accorgimenti di tipo statico, fossero sufficienti a rendere la struttura meno massiccia. I tamponamenti con elementi pi\u00f9 leggeri, i tondini di ferro opportunamente inseriti nella pietra, risultarono una delle tante soluzioni vincenti. Ancora oggi per\u00f2 il Pantheon di Parigi \u00e8 costantemente monitorato, causa principe appunto la sua labile staticit\u00e0. Modific\u00f2, inoltre, l'altare della chiesa di San Bruno delle Certose di Lione, gi\u00e0 realizzato da Giovanni Niccol\u00f2 Servandoni nel 1736. \nSoufflot fu iniziato in Massoneria nella Loggia \"L'Aigle de Saint-Jean\" di Joigny, nell'Yonne. "}
{"id": "1176572", "revid": "196390", "url": "https://it.wikipedia.org/wiki?curid=1176572", "title": "Pat Garrett e Billy the Kid", "text": ""}
{"id": "1176574", "revid": "155613", "url": "https://it.wikipedia.org/wiki?curid=1176574", "title": "John Nash (architetto)", "text": "Biografia.\nEclettico ed esperto conoscitore dell'architettura neoclassica e del gusto neogotico (da cui prendeva diversi elementi sia a livello planimetrico/compositivo che ornamentale), Nash era votato alle trasformazioni su larga scala, piuttosto che all'elaborazione dei dettagli, la sua opera principale \u00e8 il piano del Regent's Park e di Regent Street a Londra, avviati nei primi anni dell'Ottocento. In particolare la seconda opera, che consisteva nel collegare due punti importanti della citt\u00e0 tramite la costruzione della sinuosa via che conosciamo tutt'oggi (per ridurre gli espropri, mantenne quasi tutto l'impianto originale, limitandosi ad allineare i fronti stradali abbellendoli con elementi neoclassici che diedero \"unit\u00e0 compositiva\" alla via).\nNonostante un linguaggio eclettico e tendente al revival (come detto, utilizzava elementi gotici, neoclassici o anche provenienti da tradizioni vernacolari locali), Nash era comunque aperto all'utilizzo di materiali e soluzioni formali moderne: progett\u00f2 ad esempio il padiglione reale di Brighton nel 1818 utilizzando una struttura in ghisa (sempre pi\u00f9 usata nell'ediliza comune, visto e considerato che la rivoluzione industriale favoriva le innovazioni tecniche anche nel campo edile).\nSi spense ad 83 anni nel castello che aveva fatto costruire per se stesso sull'isola di Wight, il Castello East Cowes (ove soggiornarono personaggi illustri come William Turner, ma che venne malauguratamente demolito negli anni sessanta del Novecento)."}
{"id": "1176575", "revid": "2015336", "url": "https://it.wikipedia.org/wiki?curid=1176575", "title": "Chenopodiaceae", "text": "Le Chenopodiaceae (Vent., 1799) sono una famiglia di piante erbacee, fruticose e arbustive appartenenti all'ordine delle Caryophyllales. Sono presenti in tutte le regioni temperate e subtropicali del mondo.\nCaratteri botanici.\nLe Chenopodiacee sono per la maggior parte erbe perenni o frutici, ma alcune specie possono avere anche portamento arbustivo. Fusto spesso carnoso, lignificato alla base, talvolta articolato.\nLe foglie sono alterne, sparse od opposte, spesso con uno spiccato polimorfismo nell'ambito della stessa pianta, secondo la posizione. In alcune specie sono carnose oppure possono ridursi a squame o, in alcune forme coltivate, raggiungere un marcato sviluppo con picciolo e nervatura centrale carnosi.\nI fiori sono ermafroditi oppure unisessuali (sulla stessa pianta o su piante a sessi separati), piccoli e poco appariscenti, con perigonio verdastro e pentamero e con 2-3 brattee. Si riuniscono in abbondanti infiorescenze a cima all'apice dei fusti o dei rami.\nIl frutto \u00e8 un achenio o una nucula, talvolta accresciuto con i resti del perigonio che lo avvolgono.\nEsigenze e adattamento.\nLa maggior parte delle Chenopodiacee ha adattamenti alla vita su terreni a pH anomalo o salini, molte specie sono tipicamente alofite e vivono in ambienti difficili come deserti e steppe aride, spiagge, stagni salati e, in generale, su terreni in cui si hanno periodici o costanti accumuli di sali o apporti di acque salse.\nPer le caratteristiche pedologiche degli ambienti in cui vegetano, le Chenopodiacee hanno sviluppato adattamenti fisiologici particolari, come la capacit\u00e0 di assorbire e accumulare cospicue quantit\u00e0 di sali di sodio e potassio. La funzione di questi accumuli \u00e8 quella di aumentare (in valore assoluto) il potenziale osmotico all'interno della foglia allo scopo di vincere quello del suolo e assorbire, perci\u00f2, l'acqua anche a potenziali molto bassi. La peculiarit\u00e0 delle piante alofite in generale \u00e8 infatti quella di riuscire ad assorbire l'acqua a valori di potenziale idrico inferiori al coefficiente di avvizzimento della maggior parte delle piante.\nOltre a questi adattamenti fisiologici, va citata anche la frequenza degli adattamenti xerofitici, finalizzati a ridurre le perdite d'acqua per evaporazione e traspirazione, come la formazione di fusti o foglie carnose, la presenza di cere o peli in superficie, lo sviluppo di tessuti parenchimatici acquiferi.\nImportanza economica.\nAlcune Chenopodiacee sono di grande importanza agraria, largamente coltivate per la produzione di ortaggi fogliosi, radici, foraggi oppure come piante officinali. Fra le Chenopodiacee d'interesse agrario rientrano la \"Beta vulgaris\" utilizzata nelle sue variet\u00e0 botaniche e agronomiche per vari scopi (barbabietola da zucchero, bietola da foraggio, bietola da coste, bietola da radice, ecc.), la \"Spinacia oleracea\" (spinacio) e il \"Chenopodium quinoa\" (quinoa), uno pseudocereale che rappresenta la base per l'alimentazione delle popolazioni andine.\nAspetti tossicologici.\nLa propriet\u00e0 di accumulare sali sodici e potassici nelle foglie va presa in considerazione sotto l'aspetto dietetico per quanto riguarda l'eventuale eccesso di nitrati e, peggio, di nitriti negli ortaggi fogliosi (es. spinacio e bietola). Un eccesso di nitrati nell'organismo umano pu\u00f2 portare alla formazione di nitriti, precursori delle nitrosammine, alcune delle quali sono potenzialmente cancerogene.\nIl rischio di accumulo di nitrati e nitriti, che in ogni modo riguarda anche altri ortaggi fogliosi (lattuga, cavoli e altre crucifere), s'intensifica in particolare con le abbondanti concimazioni azotate e con l'ombreggiamento causato dalle elevate densit\u00e0 di semina o di trapianto. Per prevenire la formazione di nitrosammine in una dieta ricca di ortaggi fogliosi \u00e8 consigliato cuocerli in abbondante acqua, scartare le parti fibrose (in cui si accumulano maggiormente i nitrati) e, soprattutto, integrare la dieta con apporti consistenti di Vitamina C ed E.\nTassonomia.\nL'identit\u00e0 tassonomica della famiglia \u00e8 contemplata solo dal Sistema Cronquist. In base alla filogenesi, la classificazione APG II (2003) distribuisce i generi della famiglia delle Chenopodiacee in pi\u00f9 sottofamiglie (Chenopodioideae, Gomphrenoideae, Salicornioideae, Salsoideae) comprese nelle Amaranthaceae, le quali si differenziano morfologicamente per i fiori privi di perigonio e per gli stami non saldati alla base.\nLa famiglia, nel Sistema Cronquist, si suddivide nei seguenti generi:"}
{"id": "1176578", "revid": "767487", "url": "https://it.wikipedia.org/wiki?curid=1176578", "title": "Bichon \u00e0 poil fris\u00e9", "text": "Il Bichon \u00e0 poil fris\u00e9 (chiamato anche \"Bichon Tenerife\") \u00e8 una razza canina riconosciuta dalla FCI (Standard N. 215, Gruppo 9, Sezione 1).\nOrigini.\nIl Bichon \u00e0 poil fris\u00e9 \u00e8 un cane di origine europea ma il paese dal quale proviene \u00e8 questione ancor oggi dibattuta. Discendente del Barbone, da cui deriva il termine \"Barbichon\", poi abbreviato in \"Bichon\", pare faccia parte della famiglia del Bolognese e del Maltese.\nDel Bichon fanno parte quattro categorie: il Bichon Maltese, il Bichon Bolognese, il Bichon Havanese e il Coton de Tulear. Si ipotizza che questa razza sia di origine francese, anche se molti reputano che il paese di provenienza sia la Spagna.\nGli esperti ritengono si tratti comunque di una razza mediterranea. L'origine \u00e8 databile tra il 600 a.C. e il 300 a.C. Grande viaggiatore, era spesso utilizzato dai marinai come merce di baratto.\nConobbe una grande notoriet\u00e0 in Spagna e probabilmente furono gli spagnoli ad introdurlo nelle Isole Canarie.\nDiffusione in Europa.\nNel 1300 furono i marinai italiani nel corso dei loro viaggi a riscoprire questo cane dalla piccola taglia, e il Bichon Fris\u00e9 fece ritorno nel continente, diffondendosi negli ambienti della nobilt\u00e0 italiana.\nFu uno dei cani da compagnia pi\u00f9 apprezzati dalla corte francese e da quella spagnola. In particolare riscosse un notevole successo in Francia nel periodo di Francesco I (1494-1547) ma la sua popolarit\u00e0 raggiunse l'apice nel regno di Enrico III di Francia (1551-1589).\nApprezzatissimo dalla nobilt\u00e0 spagnola, era l'animale da compagnia preferito della famiglia reale.\nMolti pittori spagnoli hanno dedicato le loro opere a questa razza canina, tra cui lo stesso Francisco Goya.\nAdorato dalle principali corti europee, il Bichon Fris\u00e9 riusc\u00ec a diffondersi velocemente, divenendo durante il Rinascimento una delle razze pi\u00f9 rinomate. Perse la sua popolarit\u00e0 all'inizio dell'Ottocento, diventando in breve tempo un cane da strada molto diffuso anche nel circo. Con la fine della prima guerra mondiale il Bichon Fris\u00e9 pot\u00e9 ritornare nel mondo del lusso, e sar\u00e0 la Francia, nel 1933, a riconoscerlo come razza.\nCaratteristiche.\nQuesta razza canina ha un particolare pelo riccioluto, a fris\u00e9 (da questo deriva il nome \"Bichon Fris\u00e9\"), bianco e solitamente piuttosto lungo. Cane di piccola taglia (al garrese circa 20\u00a0cm) \u00e8 dotato di una silhouette agile e per nulla fragile, il peso va dai 4 ai 7\u00a0kg per i maschi e dai 3 ai 6 per le femmine.\nCarattere.\nIl Bichon Fris\u00e9 \u00e8 un cane da compagnia, particolarmente adatto a stare con i bambini, con un carattere gioioso e affettuoso. Ama giocare e socializza facilmente con gli estranei e non abbaia in maniera eccessiva.\nNon \u00e8 un cane da guardia, ma con il suo temperamento vigile \u00e8 in grado di avvertire tempestivamente in caso di pericolo. Un po' testardo, ma quando viene educato si dimostra comunque disponibile e si adatta facilmente a diversi contesti. Necessita di un'educazione ferma, ma gentile, perch\u00e9 altrimenti rischia di diventare troppo sottomesso e pieno di paure.\nAdora stare all'aperto, ma \u00e8 ideale per la vita in appartamento. Intelligente e furbo, \u00e8 un cane da compagnia perfetto e amorevole. Lo caratterizza una grande capacit\u00e0 di apprendimento dei comandi.\n\u00c8 necessario curare l'igiene dentale per evitare l'alito pesante. "}
{"id": "1176579", "revid": "1305772", "url": "https://it.wikipedia.org/wiki?curid=1176579", "title": "Celtic League 2004-2005", "text": "La Celtic League 2004-05 fu la 4\u00aa edizione della Celtic League, campionato transnazionale di rugby a 15 tra i club delle federazioni gallese, irlandese e scozzese.\nDisputatasi tra 11 franchigie provinciali, le stesse della stagione precedente, esclusi i , fu vinta, per la prima volta, dai gallesi dell', club espressione dell'area di Neath e Swansea; immediatamente a ridosso si classificarono le due irlandesi e ."}
{"id": "1176581", "revid": "14496", "url": "https://it.wikipedia.org/wiki?curid=1176581", "title": "Spasello", "text": ""}
{"id": "1176585", "revid": "767487", "url": "https://it.wikipedia.org/wiki?curid=1176585", "title": "Friedrich Gilly", "text": "Proveniva da una famiglia francese, ugonotta, che si era trasferita a Berlino verso la fine del XVII secolo; il padre, David Gilly, era stato anch'egli architetto.\nGli esordi di Friedrich furono nell'ambito dell'architettura neogotica, ma in seguito abbracci\u00f2 la corrente neoclassica.\nVisit\u00f2 l'Inghilterra e la Francia; in Germania divenne professore di ottica e prospettiva.\nMalgrado la sua breve carriera, spezzata dalla morte prematura, di Friedrich si ricordano numerosi progetti non realizzati, come quello per il Monumento a Federico il Grande e il Teatro nazionale di Berlino. Il primo, caratterizzato da originali formi prismatiche; il secondo invece risulta estremamente moderno rispetto ai tempi."}
{"id": "1176592", "revid": "6923", "url": "https://it.wikipedia.org/wiki?curid=1176592", "title": "Ford Mondeo", "text": "La Ford Mondeo \u00e8 un modello di autovettura appartenente al segmento D prodotta dalla casa automobilistica statunitense Ford dal 1993 e giunta alla quarta serie.\nLa prima serie venne aggiornata nel 1996, mentre la seconda generazione venne presentata nel 2000, la terza nel 2007 e la quarta nel 2014.\nPrima serie: 1993-2000.\nAnche se le immagini ufficiali vennero pubblicate alla fine del 1992, la Mondeo venne lanciata nel marzo 1993, con una presentazione al Salone dell'automobile di Ginevra. Disponibile come quattro porte, cinque porte berlina e station-wagon, veniva prodotta nello stabilimento belga di Genk.\nIntesa come una vettura globale, rimpiazz\u00f2 la Ford Sierra in Europa, la Ford Telstar in gran parte dell'Asia e in altri mercati, mentre la Contour e la Mercury Mystique rimpiazzarono la Ford Tempo e la Mercury Topaz nel Nord America. Diversamente dalla Sierra, la Mondeo \u00e8 una vettura a trazione anteriore, con rare versioni a trazione integrale. Il design della berlina fu affidato al britannico John Oldfield apartire dal 1986 e cost\u00f2 alla Ford 6 miliardi di dollari, risultando uno dei progetti automobilistici pi\u00f9 costosi.\nLa Mondeo fu talmente importante che venne condivisa da Europa e Nord America. Il suo nome in codice durante lo sviluppo era: CDW27 stante a significare i segmenti a cui apparteneva (C e D) e che era una \"World Car\".\nLa vettura venne lanciata nel mezzo di tempi turbolenti per Ford Europe, quando la divisione stava perdendo milioni di dollari ogni anno. La quarta generazione della Escort e della Orion del 1990 erano la sintesi di ci\u00f2 che era la filosofia del taglio dei costi di produzione e di vendita dei modelli a prezzi elevati. Questo concetto divenne dannoso per la Ford che si ritrov\u00f2 a vendere modelli con guidabilit\u00e0 leggermente sotto gli standard. Molti acquirenti stavano gi\u00e0 optando per la concorrenza, quindi il futuro della Ford Europe era in ballo. Fu proprio la Mondeo a risollevarne in parte le sorti. Nel 1993, quando fu presentata, era l'unica auto della sua categoria con airbag per il guidatore di serie. Questa grande attenzione alla sicurezza automobilistica, sia attiva sia passiva, decret\u00f2 il suo successo e le valse il premio di \"Auto dell'anno 1994\".Anche se venne pensata come modello mondiale, esteticamente la Mondeo condivideva con la Contour solo i finestrini, gli specchietti retrovisori e le maniglie delle portiere. Persino gli interni erano molto differenti. Il progetto CDW27 quindi non risult\u00f2 essere un vero progetto mondiale, anche se comuni erano il pianale e lo schema delle sospensioni.\nUna vasta porzione dei capitali vennero utilizzati per ricercare un nuovo design che non condivideva quasi niente con la Ford Sierra. Uno degli obiettivi della casa dell'ovale era quello di avere uno spazio interno pi\u00f9 ampio, mantenendo per\u00f2 le dimensioni esterne quasi inalterate. Come prima conseguenza \u00e8 stata abbandonata la trazione posteriore, in favore di quella anteriore, che permette di realizzare un abitacolo pi\u00f9 spazioso. In particolare grazie all'impiego di motori disposti trasversalmente, il cofano anteriore risulta pi\u00f9 corto di circa 20cm rispetto a quello della Sierra. Nonostante la lunghezza fosse rimasta pressoch\u00e9 analoga a quella del modello precedente, il passo cresceva di circa 10cm e la larghezza di 5cm. La linea esterna \u00e8 poi decisamente moderna per l'epoca, con forme arrotondate tipiche delle autovetture degli anni Novante. Il cofano corto e ribassato, le grandi superfici vetrate a filo con la carrozzeria e la coda capiente, contribuiscono poi a creare un abitacolo confortevole e spazioso. Gli interni, inoltre, erano ben curati, caratterizzati da velluto, bracciolo con reparto porta Cd e cassette, antifurto, finestrini e specchietti elettrici, sedili posteriori ribaltabili. I modelli di alta gamma avevano i sedili in pelle, computer di bordo, tettuccio elettrico, cambia CD e cerchi in lega.\nNel 1995 la Ford Mondeo venne aggiornata sulla sicurezza: possedeva airbag frontali, barre side-impact, cinture di sicurezza, ABS di serie (sui modelli di fascia alta). Altre caratteristiche includevano sospensioni auto-livellanti (top modelli station wagon), controllo di trazione (versioni V6 e 4WD) frangivento termoriscaldato. Sempre nel 1995 vennero introdotti fari anteriori modificati con lampade H7 in luogo delle precedenti H1 e furono eliminati i vetrini in plastica all'interno dei fari, problematici a causa della forte tendenza a ingiallire dopo breve tempo. Altre modifiche poco visibili del 1995 riguardano il cablaggio elettrico del vano motore.\nUtilizzando una piattaforma completamente nuova, la Mondeo presentava trasmissioni manuali e automatiche (con funzioni elettroniche \"Sport\" ed \"Economy\") e sospensioni sofisticate. Tale piattaforma consentiva non solo l'alloggiamento di motori a 6 cilindri, ma anche la possibilit\u00e0 di realizzare versioni a trazione integrale (disponibile per alcuni anni solo nella versione 2.0 a benzina). Per poter ospitare tali organi meccanici, per\u00f2 il tunnel centrale \u00e8 caratterizzato da dimensioni notevoli, che penalizzano lo spazio per le gambe per i passeggeri posteriori, e tale caratteristica, per economie di progetto, riguarda anche le versioni a trazione anteriore.\nOltre alla nuova piattaforma, la Mondeo utilizz\u00f2 anche i nuovi motori Zetec, visti per la prima volta nel 1991 in una versione revisionata della Ford Escort. Vennero utilizzate tre versioni del 16 valvole Zetec: il 1.6 da 90\u00a0CV, il 1.8 da 115\u00a0CV e un nuovo 2.0 da 136\u00a0CV.\nUn'alternativa ai motori Zetec fu l'Endura-D 1.8 turbodiesel. Questo motore aveva origini nel vecchio 1.6 diesel utilizzato nella Fiesta, e di conseguenza non si \u00e8 dimostrato all'altezza rispetto ad altri diesel europei del tempo come quelli prodotti da Peugeot, rispetto ai quali le prestazioni risultano modeste.\nUn motore meno popolare venne introdotto nel 1994: era il 2.5 litri 24 valvole V6 Duratec da 170 CV; utilizzato inizialmente dalla cugina nordamericana, la Ford Contour, era caratterizzato dalla capacit\u00e0 di utilizzare a basso numero di giri solo 6 valvole di aspirazione, mantenendone invece 12 per lo scarico. I consumi erano ragionevoli. Questo motore venne usato anche per lanciare la nuova gamma sportiva ST con l'ST24 nel 1997. La potenza massima del motore rimase a 170 CV, la stessa degli altri motori 2.5, ma la ST aveva cerchi in lega da 16\" e il bodykit RSA (Rally Sport Appearance) di serie. Il bodykit poteva essere eliminato su ordinazione. Quest'auto venne rimpiazzata dall'ST200 nel 2000, motorizzata con una versione modificata del V6 Duratec con una potenza di 205 CV. \u00c8 significativo come il V6 consumi meno del 2.0 4 cilindri e ancor di pi\u00f9 \u00e8 il fatto che, pur aumentandone la potenza, i consumi restino pi\u00f9 o meno inalterati.\nIl restyling del 1996.\nNell'ottobre del 1996, la vettura viene sottoposta ad un facelift, che venne realizzato con un taglio dei costi soprattutto sugli equipaggiamenti, per riguadagnare parte dei soldi investiti precedentemente, anche se molti di essi sono poi stati ripristinati a partire dal 1998. Tuttavia l'auto venne quasi totalmente modificata: solamente le porte e il tetto rimasero gli stessi del primo modello e persino gli estrattori sulle porte posteriori vennero eliminati. Il cambiamento pi\u00f9 evidente \u00e8 nella parte anteriore, grazie all'introduzione di una griglia anteriore ovale accompagnata da una fanaleria differente. Meno evidenti, invece, le modifiche nella parte posteriore, limitate prevalentemente alle luci differenti per le versioni berlina e a nuovi paraurti dal disegno semplificato. Di dettaglio anche le modifiche interne, limitate ad alcuni dettagli della plancia e a differenti finiture. Invece modifiche pi\u00f9 profonde hanno riguardato alcune componenti strutturali, anche se l'architettura base era la stessa del modello precedente. Sul fronte dei motori, la gamma ricalcava quella versione pre-restyling anche se il 2.0 litri venne revisionato, e, pur risultando potente rispetto a prima, era molto pi\u00f9 raffinato e tranquillo ad alti regimi.\nI modelli prodotti dalla fine 1998 al 2000 subirono alcune modifiche minori, ad esempio nei motori a benzina le punterie idrauliche furono sostituite da semplice punterie meccaniche. Inoltre il check-control fu del tutto eliminato, non essendo pi\u00f9 fornito con le versioni Ghia. Per contro, altri equipaggiamenti prima opzionali vennero resi di serie generando un incremento nel livello qualitativo, soprattutto negli allestimenti meno costosi.\nNel 2000 cess\u00f2 la produzione per lasciare il posto alla seconda generazione della Ford Mondeo.\nSeconda serie: 2000-2007.\nLanciata nell'ottobre del 2000 come berlina e SW, questa Mondeo fu pi\u00f9 grande della sua progenitrice e portava con s\u00e9 i tipici tratti del \"New edge\" design, inaugurato con la prima serie della pi\u00f9 compatta Focus.\nSeguendo i nuovi standard introdotti dalla Volkswagen Passat nel 1996, la Ford diede per la Mondeo grande attenzione nella realizzazione degli interni. Abbandon\u00f2 il tipico design americano della prima serie optando per quello tedesco che non sembr\u00f2 solamente pi\u00f9 sofisticato, ma anche di una maggiore qualit\u00e0 in quanto vennero utilizzati materiali pi\u00f9 costosi.\nLa piattaforma della nuova Mondeo \u00e8 rinnovata rispetto alla serie precedente; in particolare il telaio e le sospensioni sono gli stessi della serie precedente ma profondamente rivisti. Per esempio il passo viene allungato di 5cm per sopperire alle lamentele sullo spazio posteriore relative alla serie precedente. Tale piattaforma viene utilizzata anche base per altri modelli del Gruppo Ford, alcuni dei quali sono entrati nel mercato immediatamente prima della Mondeo. Ad esempio il pianale della Mazda 6 e quello della Jaguar X-Type sono strettamente derivati da quello della Mondeo. Anche in questa serie, poi, sono tre le varianti di carrozzeria disponibili: berlina a due o tre volumi e station-wagon.\nCome per la progenitrice, la sicurezza passiva fu uno dei punti di forza della nuova Mondeo. Con un corpo vettura pi\u00f9 resistente, la Ford introdusse l'\"Intelligent Protection System\" (IPS), un sistema \"intelligente\" di sensori capace di decidere la migliore combinazione di sicurezza attivando o meno gli airbag frontali, laterali o a tendina. Come sicurezza attiva, tutte le versioni vennero dotate di ABS ed EBD, mentre l'ESP era un optional.\nPer la seconda serie, il 1.6 Zetec venne eliminato mentre il 1.8 e il 2.0 vennero pesantemente revisionati e rinominati Duratec. Il motore 2.5 V6 venne mantenuto, mentre il 3.0 litri \u00e8 stato sviluppato per l'ST220, nel 2002. L'arcaico Endura-E 1.8 turbodiesel venne rimpiazzato da un pi\u00f9 sofisticato 2.0 Duratorq con iniezione diretta (TDDi) a geometria variabile. Questa particolare turbina garant\u00ec una maggiore spinta, fino al 10% in pi\u00f9 di coppia motrice per brevi periodi di tempo. Venne introdotta anche una nuova trasmissione automatica chiamata Durashift. Questa unit\u00e0 aveva 5 rapporti che potevano essere usati in automatico o in manuale.\nA differenza del modello precedente, questa generazione non \u00e8 stata commercializzata nel mercato statunitense. Ad ogni modo, una variante denominata Metrostar \u00e8 stata venduta nei paesi asiatici (Taiwan, Cina). La carrozzeria, unicamente disponibile nella variante a 4 porte, era leggermente diversa rispetto ai modelli europei, mentre l'interno era sostanzialmente identico. Le motorizzazioni vendute erano i 2.0 e i 2.5 a benzina.\nIl facelift del 2003.\nNel giugno 2003, la Mondeo ricevette un aggiornamento, i nuovi modelli potevano essere riconosciuti grazie a una griglia anteriore pi\u00f9 grande a nido d'ape e cromata al posto della calandra a listelli obliqui, dai fari fendinebbia anteriori di forma trapezoidale al posto di quelli tondi, dagli indicatori di direzione posteriori trasparenti e non fum\u00e8, da un nuovo cruscotto di qualit\u00e0 maggiore realizzato con materiali di alta qualit\u00e0 con climatizzatore automatico, radio Ford standard o Sony, oppure un navigatore satellitare con radio/ lettore CD con i controlli per il climatizzatore inclusi a causa delle grosse dimensioni dell'unit\u00e0. Il cambio Durashift era disponibile con i comandi al volante, mentre venne introdotto un Duratorq turbodiesel common rail nelle varianti da 85\u00a0kW (116 CV) e 96\u00a0kW (130 CV). Le motorizzazioni benzina vennero revisionate introducendo la versione SCI (iniezione diretta) del 1.8 Duratec, che generava 4\u00a0kW (6 CV) in pi\u00f9 dell'1.8 normale. Inoltre, il computer di bordo venne inserito di serie su tutti i modelli, mentre il cruise control solo in alcuni mercati.\nIl restyling del 2005.\nNel 2005, venne prodotto un secondo aggiornamento, pi\u00f9 profondo rispetto a quello del 2003. Gli esterni vennero modificati in maniera pi\u00f9 corposa: ora il paraurti anteriore \u00e8 stato leggermente ridisegnato, assieme al paraurti posteriore e ai gruppi ottici posteriori, per ringiovanire il volto dell'auto e renderla pi\u00f9 sportiveggiante.\nVengono poi introdotti due nuovi Duratorq a iniezione diretta (TDCi), un 2.2 da 114\u00a0kW (155 CV) e una versione depotenziata del 2.0 da 115 CV, portato a 66\u00a0kW (90 CV), disponibile solo per alcuni mercati. Comparve di serie il sistema d'avviso audio/visivo per le cinture di sicurezza.\nA partire dal 2006, per\u00f2 la Mondeo-Metrostar a incominciava a manifestare segni di vecchiaia nella linea e nella gamma motoristica. Nel 2007, a maggio, fu tolta dai listini, sostituita dalla Ford Mondeo di terza generazione.\nLa Ford Mondeo ST220.\nNel 2002 Ford ha lanciato la nuova Ford Mondeo ST220, versione di punta mossa da un motore a 6 cilindri che arriva a 226 CV. L'auto raggiunge i 260\u00a0km/h.\nLa Mondeo ST220 non si differenzia solo per il motore, ma anche dalle minigonne sottoporta, dalla griglia cromata a nido d'ape (la stessa adottata dal 2003 su tutte le Mondeo), dai lavafari, dai cerchi in lega specifici, dal paraurti posteriore sportivo e dallo spoiler sul portellone. Internamente c'\u00e8 una plancia nera e dei sedili sportiveggianti in pelle.\nNel 2003 cambia il colore degli indicatori di direzione nei gruppi ottici posteriori, ora pi\u00f9 chiari. Nel 2005, invece, c'\u00e8 il restyling pi\u00f9 marcato: le modifiche riguardano i gruppi ottici posteriori e il paraurti posteriore. \u00c8 stata venduta come berlina 4 porte, come berlina 5 porte (fastback) e station wagon. La Mondeo ST220 \u00e8 uscita di produzione a inizio 2007, insieme al resto della gamma.\nTerza serie: 2007-2014.\nLa terza generazione della Mondeo (nome in codice \"CD345\") \u00e8 stata ufficialmente svelata nella versione 5 porte nel tardo 2006. \u00c8 basata sulla piattaforma EUCD sviluppata con Volvo, che \u00e8 la stessa usata sulla Galaxy e sulla S-MAX e in seguito dal Land Rover Freelander.\nLa nuova Mondeo adotta gli stilemi del \"Kinetic Design\", visti per la prima volta sulla Iosis concept presentata nel 2005 al Salone dell'automobile di Francoforte. La nuova auto, in versione station wagon, \u00e8 stata presentata sottoforma di concept al Salone di Parigi nel 2006. Inoltre viene presentata in anteprima sempre nel 2006 anche nel film di James Bond \"Casino Royale\", dove venne scherzosamente ribattezzata \"Bondeo\".\nGlobalmente la vettura presenta dimensioni maggiori rispetto al modello precedente, in particolare per quanto riguarda la larghezza, di 1886mm, che risulta una delle pi\u00f9 significative nel suo segmento.\nLa nuova piattaforma ha permesso l'utilizzo di nuove motorizzazioni, gi\u00e0 in uso sulla Focus ST e sulla S-Max. I motori benzina includono un 1.6 litri da 125 cavalli, il 2.0 litri 145 CV, un nuovo 2.3 16v da 161 CV abbinato esclusivamente al cambio automatico 6 rapporti e il 2.5 litri 5 cilindri turbo con 220 CV. Tra i Diesel figurano il 1.8 TDCi da 125 cavalli, il 2.0 TDCi da 140 cavalli, sia in combinazione con cambio manuale a 6 rapporti sia con cambio automatico/sequenziale 6 rapporti (in questo caso inizialmente con 130 CV) e il 2.2 Diesel da 175 cavalli, che debutta per\u00f2 l'anno successivo alla presentazione. La Mondeo utilizza il nuovo sterzo elettro-idraulico, utilizzato per la prima volta sulla C-MAX, che migliora la guidabilit\u00e0 e riduce i consumi.\nAll'interno, la nuova Mondeo presenta un abitacolo totalmente rinnovato. \u00c8 presente l'interfaccia uomo-macchina (HMI) di Ford vista per la prima volta su Galaxy e S-Max, mentre su tutti i modelli \u00e8 disponibile come optional un quadro strumenti migliorato con un display LCD da 5 pollici (130 mm) per la visualizzazione del computer di bordo. Un'altra novit\u00e0 \u00e8 l'opzione di avviamento senza chiave del motore tramite il pulsante \"Ford Power\" sul cruscotto. Al debutto gli allestimenti disponibili per il mercato italiano sono 3: base, Titanium e Ghia. Questi ultimi si pongono al vertice della gamma e sono caratterizzati da una dotazione pi\u00f9 completa comprendente tra l'altro cerchi in lega e climatizzatore automatico; inoltre vi sono dettagli specifici interni come finiture in alluminio per l'allestimento Titanium, votato alla sportivit\u00e0, e in legno l'allestimento Ghia, votato all'eleganza.\nAnche questa serie non \u00e8 stata commercializzata nel mercato statunitense; invece \u00e8 stata venduta in Sud America e in Australia, seppur con alcune differenze rispetto al modello europeo.\nIl restyling del 2010.\nNel 2010 l'auto \u00e8 stata oggetto a un leggero restyling sia in termini di design sia in motorizzazioni. La vettura, presentata il 25 agosto al Salone di Mosca, ha esordito in listino a settembre dello stesso anno. \u00c8 disponibile nelle tre varianti berlina 4 e 5 porte e station wagon. Ha in dote 2 nuovi propulsori e un design pi\u00f9 elegante adottando la tecnologia a LED per le luci anteriori e posteriori e nuovi paraurti.\nOltre al frontale ridisegnato le maggiori innovazioni riguardano la sicurezza che comprende il \"Lane Departure Warning\" che segnala il cambio di corsia, il dispositivo \"Auto High Beam Control\" che regola automaticamente i fari abbaglianti e il \"Driver Alert\". Oltre a ci\u00f2 la nuova Mondeo eredita altri dispositivi gi\u00e0 presente nella S-Max e Galaxy come il Blind Spot Information System, il limitatore di velocit\u00e0, le porte posteriori con chiusure di sicurezza per i bambini ad attivazione elettrica e la telecamera posteriore. \nPer quanto riguarda le motorizzazioni esordiscono i due nuovi propulsori EcoBoost: il 2.0 EcoBoost da 203\u00a0CV e il 2.0 EcoBoost da 240\u00a0CV di potenza massima, inoltre sono usciti altri due motori benzina il 1.6 EcoBoost da 160\u00a0CV e il 2.0 Gpl da 145 CV. Per quanto riguarda i propulsori Diesel abbiamo il 2.0 Duratorq da 115 CV, il 2.0 Duratorq da 163\u00a0CV e infine il 2.2 da 200\u00a0CV di potenza massima. Debuttano anche in occasione del restyling anche in nuovi cambi a doppia frizione PowerShift, presentati precedentemente gi\u00e0 sulla FOcus. Essi sono disponibili per alcune motorizzazioni sia diesel sia a benzina e sostituiscono le precedenti unit\u00e0 a convertitore di coppia. \nLa produzione della terza serie della Mondeo \u00e8 stata interrotta nel 2014, per lasciar posto alla generazione successiva che debutta in quell'anno.\nQuarta serie: 2014-2022.\nLa quarta generazione della Mondeo \u00e8 stata commercializzata in Europa a partire dall'autunno del 2014. \u00c8 in gran parte identica alla Ford Fusion venduta negli Stati Uniti a partire dal 2012. Il ritardo nella commercializzazione in Europa \u00e8 dovuto alla chiusura del vecchio stabilimento di Genk in Belgio e la conseguente apertura della nuova fabbrica di Valencia in Spagna. La Mondeo quarta serie \u00e8 prodotta inoltre da febbraio 2015 anche nello stabilimento di Vsevolo\u017esk in Russia, presso San Pietroburgo.\nPer la prima volta su una Ford Mondeo \u00e8 disponibile la trazione a quattro ruote motrici, che pu\u00f2 essere combinata anche con i motori Diesel e le trasmissioni automatiche. Novit\u00e0 di questa generazione di Mondeo sono anche i fari a LED e le cinture di sicurezza con possibilit\u00e0 di avere integrato in essa un airbag.\nLe motorizzazioni adottate per quanto riguarda i benzina sono le seguenti: il tre cilindri di 998\u00a0cm\u00b3 da 125\u00a0CV, il quattro cilindri da 1499\u00a0cm\u00b3 con 160\u00a0CV e il quattro cilindri da 1999\u00a0cm\u00b3 con 203 CV, 240\u00a0CV e 187 CV, quest'ultimo in versione ibrida. I Diesel, tutti a quattro cilindri, sono i seguenti: 1560\u00a0cm\u00b3 da 115\u00a0CV (prodotti fino a maggio 2015), 1499\u00a0cm\u00b3 da 120\u00a0CV (a partire da maggio 2015), 1997\u00a0cm\u00b3 nei tre allestimenti di potenza da 150\u00a0CV, 180\u00a0CV e 210\u00a0CV. Le prime due varianti del 1997\u00a0cm\u00b3 sono ordinabili anche con trazione integrale, abbinata al cambio automatico sulla versione da 180\u00a0CV. Tutti i motori sono forniti con un cambio manuale a sei marce o un sei marce automatico.\nFord cesser\u00e0 la produzione della Mondeo in Europa nel 2022 poich\u00e9 le vendite sono diminuite a favore di SUV e crossover.\nMondeo Vignale.\nDal settembre 2015 viene presentata una Mondeo con rifiniture di lusso chiamata \"Mondeo Vignale\" disponibile anche in versione station wagon.\nLa gamma motori comprende due motori 2.0 litri EcoBoost e un motore turbodiesel da 2,0 litri. La versione \"Vignale\" \u00e8 disponibile anche con motorizzazione ibrida.\nLa motorizzazione ibrida utilizza il sistema HSD Toyota di terza generazione fornito in licenza a Ford con la differenza che qui viene utilizzata una batteria al Litio da 1,4 Kw al posto della classica batteria NiMh utilizzata sui modelli Toyota. Il motore termico invece \u00e8 un'unita di origine Mazda, sempre a ciclo Atkinson come sui modelli Toyota, di 2.0 litri e 140 cv di potenza che uniti alla componente ibrida portano la potenza massima a 187 cv.\nLa dotazione di serie comprende proiettori a LED, varie parti cromate e cerchi in lega da 19 pollici opzionali. Inoltre, la calandra ha una struttura esagonale cromata con trama a nido d'ape distintiva rispetto alle altre versioni.\nAll'interno, ci sono sedili e finiture in pelle. Inoltre, \u00e8 presente un sistema surround con dodici altoparlanti gestiti da un sistema della Sony e un sistema di riduzione attiva del rumore in abitacolo.\nQuinta serie: dal 2022.\nLa Mondeo di quinta generazione \u00e8 stata presentata in Cina nel gennaio 2022. Ford ha dichiarato che il modello sar\u00e0 venduto esclusivamente nel mercato cinese. Attualmente non ci sono piani per un eventuale approdo in Europa o in Nord America (dove \u00e8 venduta come Ford Fusion). \nLa nuova Mondeo sar\u00e0 costruita dalla joint venture Changan Ford nell\u2019impianto cinese di Chongqing.\nSicurezza automobilistica.\nPer quanto riguarda la sicurezza automobilistica, la Mondeo \u00e8 stata sottoposta per cinque volte ai crash test dell'EuroNCAP totalizzando i risultati di 2,5 stelle nel 1997, 4 stelle nel test del 2001 (risultato poi ripetuto nel 2002) e di 5 stelle in quelli del 2007 e del 2014.\nAttivit\u00e0 sportiva.\nLa Mondeo prese parte tra il 1993 e il 2000 al BTCC. Questa versione da competizione era stata preparata dall'ex campione Andy Rouse e venne creato un team apposito per permetterle di competere, il Ford Team Mondeo. L'auto era equipaggiata con un propulsore V6 da 1995\u00a0cm\u00b3 e 296\u00a0CV di potenza. L'ECU era fornita dalla Zytek e il cambio sequenziale a 6 marce della Xtrac. La frizione era costruita in carbonio e le sospensioni erano realizzate dalla Uniball.\nAlla guida del pilota Paul Radisich la vettura riusc\u00ec a conquistare il WTCC nel 1993 e il 1994. Nel 2000 invece vi fu la conquista del BTCC grazie ai piloti Rickard Rydell, Alain Menu e Anthony Reid. L'anno successivo, a causa del cambiamento di regolamenti, la vettura venne ritirata dalle competizioni. Ci\u00f2 nonostante, numerosi esemplari continuarono a competere in diversi campionati minori."}
{"id": "1176595", "revid": "486946", "url": "https://it.wikipedia.org/wiki?curid=1176595", "title": "Granducato di Suzdalia", "text": ""}
{"id": "1176599", "revid": "327094", "url": "https://it.wikipedia.org/wiki?curid=1176599", "title": "Leo von Klenze", "text": "Biografia.\nVon Klenze studi\u00f2 architettura presso Friedrich Gilly a Berlino, come l'altro grande suo contemporaneo Karl Friedrich Schinkel. Fece apprendistato con Charles Percier e Pierre Fran\u00e7ois L\u00e9onard Fontaine a Parigi. Tra il 1808 e il 1813 fu architetto di corte di J\u00e9r\u00f4me Bonaparte, re della Westfalia. \nSuccessivamente si trasfer\u00ec in Baviera e nel 1816 inizi\u00f2 a lavorare alla corte di Ludovico I. La passione per il Neoclassicismo del re trov\u00f2 fertile terreno per von Klenze, che fu uno dei maggiori interpreti di questo stile. Il suo mecenate, il quale voleva rendere Monaco l'\"Atene sull'Isar\", affid\u00f2 a von Klenze l'incarico di ridisegnare la citt\u00e0. Tra le opere pi\u00f9 importanti realizzate dall'architetto bisogna indubbiamente ricordare anche l'Alte Pinakothek, la K\u00f6nigsplatz e la Ruhmeshalle. Le sue opere mostrano una stretta derivazione dai temi dell'architettura greca, come la Gliptoteca e i Propilei di Monaco di Baviera.\nIl suo Classicismo romantico emerge con forza nel Walhalla, un monumentale tempio nel quale furono collocati i busti delle pi\u00f9 importanti personalit\u00e0 tedesche e che doveva contribuire a risvegliare l'idea nazionale della Germania.\nRealizz\u00f2 inoltre edifici d'impronta neorinascimentale e l'iconostasi della chiesa greco-ortodossa del Salvatore a Monaco di Baviera.\nVon Klenze lavor\u00f2 anche fuori dalla Germania. Quando la Grecia ottenne l'indipendenza dall'impero ottomano, il figlio di Ludovico Ottone I di Grecia divenne re della nazione. Von Klenze fu invitato ad Atene per progettare un nuovo sviluppo della citt\u00e0. Inoltre lo zar Russo Nicola I di Russia gli commission\u00f2, nel 1838, il progetto del nuovo Hermitage.\nIl genio multiforme di Von Klenze oper\u00f2 anche nel campo della pittura, opere sono conservate all'Hermitage e al Paul Getty Museum. Infine si dedic\u00f2 anche alla ricerca della storia dell'architettura (\"Versuch einer Wiederherstellung des toskanischen Tempels\", 1822; \"Anweisung zur Architektur des christlichen Kultus\", 1834)."}
{"id": "1176600", "revid": "599013", "url": "https://it.wikipedia.org/wiki?curid=1176600", "title": "Ile de la Cit\u00e9", "text": ""}
{"id": "1176601", "revid": "773636", "url": "https://it.wikipedia.org/wiki?curid=1176601", "title": "Chiesa della Misericordia (San Casciano in Val di Pesa)", "text": "La chiesa della Misericordia o di Santa Maria del Prato \u00e8 un edificio di culto che si trova all'interno dell'abitato di San Casciano Val di Pesa, in provincia di Firenze, diocesi della medesima citt\u00e0.\nStoria.\nVoluta dai Padri Domenicani di Santa Maria Novella, risale al 1304 e ancora si conserva la bolla che autorizz\u00f2 la costruzione redatta a Firenze da Niccol\u00f2 Albertini, vescovo di Ostia e Velletri e Legato pontificio.\nSuccessivamente, nel XVI secolo, fu profondamente modificata e nel 1631 divenne la sede dell'Arciconfraternita della Misericordia di San Casciano. Nella prima met\u00e0 del XVII secolo la chiesa fu rinnovata in stile barocco: fu cambiato l'arredamento interno, venne aggiunta una sacrestia dietro al presbiterio e nella parte absidale venne chiusa una finestra, ritornata visibile dopo i restauri del 1994. Tra il XVII e il XVIII secolo vennero eretti lungo le pareti laterali quattro altari da alcune facoltose famiglie come i Bambagini, i Ninci e i Borromeo, il cui ramo toscano possedeva la vicina villa omonima.\nDurante la seconda guerra mondiale sub\u00ec gravi danneggiamenti che comportarono un profondo restauro.\nDescrizione.\nEsterno.\nAttualmente all'esterno presenta il paramento murario a vista composta da ciottoli di fiume disposti a filaretto, con l'uso della pietra serena nel portale, nella cimasa e nelle pietre angolari. Ha un aspetto molto semplice ed \u00e8 frutto di un restauro; infatti dalle fotografie scattate all'inizio del XX secolo sappiamo che a quel tempo l'esterno della chiesa era intonacato e dipinto a strisce orizzontali bianche e nere e non c'era n\u00e9 l'oculo a mattoni n\u00e9 la tettoia sopra il portale. Interessante la porta lignea, opera di un artigiano locale e datata 1650. \nSul fianco orientale della chiesa, l'unico visibile, sono murate due lapidi del 1624 riportanti delle ordinanze degli Otto di Balia che recitano: \nL'interno e la collezione delle opere d'arte.\nL'interno \u00e8 costituito da una sola navata con soffitto a capriate a vista e con ai lati quattro altari.\nSulla parete sinistra si trova \"Madonna in trono col Bambino e i Santi Caterina, Pietro, Maddalena e Bartolomeo apostolo\" di Fra Paolino da Pistoia, opera datata 1518 e restaurata alla fine del XX secolo; il primo altare di sinistra venne fatto costruire nel 1624 dalla famiglia Bambagini e contiene la \"Madonna del Rosario\" di Jacopo Vignali quadro in cui appaiono anche due personaggi che con ogni probabilit\u00e0 sono Maria Maddalena d'Austria, moglie di Cosimo II, e il figlio, allora undicenne, Ferdinando II de' Medici e poich\u00e9 la granduchessa non indossa le vesti da vedova il quadro presumibilmente \u00e8 stato realizzato prima del 1621 anno della morte del granduca. Il secondo altare di sinistra fu costruito da Camillo Borromeo nel 1643 e ospita la tela attribuita a Francesco Furini raffigurante l\"'Estasi di San Carlo Borromeo\", anche se parte della critica tende ad attribuire quest'opera a Ludovico Cardi detto Il Cigoli. San Carlo Borromeo venne canonizzato nel 1610 e il Cigoli mor\u00ec nel 1613 mentre l'altare \u00e8 stato fatto nel 1643, l'unica possibilit\u00e0 per l'attribuzione al Cigoli sta nel fatto che tale quadro dopo essere stato dipinto tra il 1610 e il 1613 sia rimasto alla famiglia per qualche decennio e poi qui lasciato.\nLa cappella maggiore \u00e8 caratterizzata da un arco trionfale a sesto acuto e in origine doveva essere affrescata su ogni lato, come dimostrerebbero alcune tracce di affreschi l\u00ec rinvenuti. Al centro del presbiterio sorge l'altare maggiore realizzato in pietra serena nel XVII secolo; sono qui collocate una serie di opere che in origine non erano state realizzate per questa chiesa: al centro \"Madonna con Bambino\" opera di Ugolino di Nerio, un seguace di Duccio di Boninsegna attivo nella prima met\u00e0 del XIV secolo, nel quale i caratteri tipici della scuola senese sono ben rappresentati; sopra le porte della sacrestia sono collocati \"San Francesco e San Pietro\" resti di un polittico ora smembrato e perduto sempre di Ugolino di Nerio; a fianco di queste opere due tele seicentesche raffiguranti \"San Tommaso d'Aquino\" e \"San Lorenzo\" opera di Rutilio Manetti.\nIl secondo altare di destra ospita un \"Crocifisso\" ligneo attribuito alla scuola di Donatello, proveniente dal vicino convento La Croce e qui posto nel 1810. A destra di questa cappella \u00e8 collocata l'opera forse di maggior pregio della chiesa: si tratta del \"Pulpito\" realizzato nei primi decenni del XIV secolo da Giovanni di Balduccio e commissionato dalla famiglia Bonaccorsi. Il Pulpito \u00e8 sorretto da due mensole: quella di sinistra in pietra serena, molto rozza \u00e8 stata realizzata da un anonimo scalpellino in occasione di un restauro mentre quella di destra \u00e8 in marmo e presenta lo stemma della famiglia committente. Tale Pulpito \u00e8 firmato dall'autore e sulla base destra vi \u00e8 la seguente iscrizione \nSopra le mensole il pergamo vero e proprio costituito da due pannelli frontali in marmo raffiguranti l\"'Annunciazione\" (a sinistra \"Arcangelo Gabriele\" e a destra la \"Madonna\") mentre nei pannelli laterali sono le figure di \"San Domenico\" sulla destra e di \"San Pietro martire\" sulla sinistra. Le formelle sono contornate da ricorsi di marmo verde di Prato.\nNel primo altare di destra commissionato anche questo nel 1624 dai Bambagini \u00e8 collocata la \"Circoncisione di Ges\u00f9\" opera di Jacopo Vignali. A destra di questa cappella l'altra opera di maggior pregio della chiesa: il \"Crocifisso\" di Simone Martini; quest'opera presumibilmente venne dipinta prima del 1321 quando si ha notizia di un pagamento al pittore per un Crocifisso realizzato per la Cappella dei Nove nel Palazzo pubblico di Siena e molti critici riconoscono in questo crocifisso quell'opera anche se non si sa come sia arrivata qui. La croce \u00e8 integra ad eccezione della base segata per essere collocata in qualche posto nella chiesa mentre le figure laterali dei dolenti sono state realizzate da qualche allievo.\nLa parete di fondo della chiesa presenta due edicole in pietra serena del XVII secolo e sopra il portale di accesso \u00e8 stata collocata una lunetta raffigurante la \"Madonna e Angeli\" di scuola fiorentina del '400, opera un tempo collocata sotto l'arco trionfale."}
{"id": "1176606", "revid": "36426", "url": "https://it.wikipedia.org/wiki?curid=1176606", "title": "Asburgo Lorena", "text": ""}
{"id": "1176607", "revid": "22475", "url": "https://it.wikipedia.org/wiki?curid=1176607", "title": "Elysium Mons", "text": "L'Elysium Mons \u00e8 un vulcano situato nella regione di Elysium Planitia, nell'emisfero orientale di Marte.\nQuesto vulcano \u00e8 molto pi\u00f9 piccolo dei vulcani di Tharsis. \u00c8 alto soltanto 9 km con una base di circa 400 km di diametro. Come i Tharsis Montes, Elysium Mons si trova sopra un grande rigonfiamento superficiale risultato imponenti flussi di magma fuoriusciti dall'interno del pianeta in passato. Questo rigonfiamento eleva l'Elysium Mons di ben 12 km rispetto al livello topografico di riferimento."}
{"id": "1176608", "revid": "174925", "url": "https://it.wikipedia.org/wiki?curid=1176608", "title": "Raffaello Stern", "text": ""}
{"id": "1176609", "revid": "237256", "url": "https://it.wikipedia.org/wiki?curid=1176609", "title": "Mark Zakharov", "text": ""}
{"id": "1176613", "revid": "119843175", "url": "https://it.wikipedia.org/wiki?curid=1176613", "title": "Sonetti della settimana", "text": "I Sonetti della settimana sono stati scritti da Folg\u00f3re da San Gimignano all'inizio del XIV secolo.\nQuesti sonetti sono stati scritti in volgare toscano seguendo, per ciascun sonetto lo schema fisso rimatorio di 10 rime in dodecasillabi per ogni sonetto con rima ABBA - ABBA - CDCDCD, e furono tra i primi testi toscani prima di Dante.\nFurono commissionati verosimilmente da un certo Carlo di messer Guerra Cavicciuoli a cui c'\u00e8 una dedica nel sonetto d'apertura.\nQuesto Carlo di messer Guerra Cavicciuoli decisamente pare essere un nobile a capo d'una grande ed importante citt\u00e0 o paese toscano.\nSunto essenziale dell'opera.\nDedica.\nDedica a Carlo di Messer Guerra Cavicciuoli.\nLuned\u00ec.\nIl poeta invita a suonare insieme a donzelle che cantano fino al pomeriggio.\nNel pomeriggio invita ad uscire con la propria amata su cavalli (\"palafreni e destrier\", vedi terz'ultima rima di questo rispettivo sonetto) e lasciarsi comandare dall'amore.\nMarted\u00ec.\nIl poeta invita in questo sonetto di liberarsi di nemici (vedi 7\u00aa rima di questo sonetto).\nMercoled\u00ec.\nIl poeta invita tutti, dal garzone al re, passando dai conti e dai baroni, ogni mercoled\u00ec di cibarsi di vivande di lepri, starne, fagiani, pavoni, manzo e capponi arrosto condito da vino greco e vernaccia.\nGioved\u00ec.\nIl poeta qui invita a partecipare a giostre di cavalieri in gruppi di 50 e/o di 100 (vedi 4\u00aa rima del relativo sonetto).\nAl termine della gara i giostranti perdenti vengono invitati dal poeta a riposare in letti e farsi curare le ferite da dame fino alla mattina che siano guariti.\nVenerd\u00ec.\nIn questo sonetto il poeta invita ad andare a caccia.\nSabato.\nIn questo sonetto il poeta invece invita di dare al cuoco la cacciagione cacciata il venerd\u00ec precedente.\nDomenica.\nQui, in questo sonetto, il poeta invita a far ci\u00f2 che ad uno aggrada, con massima libert\u00e0 con damigelle e dame (vedi 3\u00aa rima), parlare e ballare con l'amata, armeggiare con i cavalieri, cercare una meta (Firenze, vedi 10\u00aa rima) per ogni dove e quant'altro."}
{"id": "1176617", "revid": "122273876", "url": "https://it.wikipedia.org/wiki?curid=1176617", "title": "Fertilit\u00e0", "text": "La fertilit\u00e0 \u00e8 in generale la capacit\u00e0 di riproduzione degli organismi viventi.\nEssa si riferisce indifferentemente ad individui di ogni sesso, ma pu\u00f2 riferirsi anche ad una popolazione. Quando si intende invece riferirsi ai risultati riproduttivi di una popolazione si utilizza il termine fecondit\u00e0.\nDemografia.\nNell'ambito della demografia il termine \"fertilit\u00e0\" si riferisce alla capacit\u00e0 biofisiologica di procreare. In questo ambito scientifico essa si differenzia dal termine \"fecondit\u00e0\", un parametro che indica la manifestazione concreta della capacit\u00e0 a procreare, in relazione ai risultati riproduttivi e non alla capacit\u00e0 in s\u00e9.\nAccezioni ancora diverse hanno i termini \"prolificit\u00e0\" e \"produttivit\u00e0\", solitamente caratterizzati dal conteggio o meno dei \"nati morti\" o aborti, oltre ai \"nati vivi.\"\nTutte le nomenclature sopra citate si differenziano dalla nozione di natalit\u00e0 perch\u00e9, mentre quest'ultima si riferisce all'intera popolazione, le diciture fertilit\u00e0, fecondit\u00e0, prolificit\u00e0 si riferiscono tutte alla sola fascia della popolazione in grado di procreare, in situazioni normali.\nNei paesi di lingua anglosassone, a differenza di quelli neolatini, i termini fecondit\u00e0 e fertilit\u00e0 hanno in genere accezioni inverse tra loro.\nMedicina e biologia.\nNell'ambito medico e biologico, la fertilit\u00e0 si riferisce a tutti gli esseri viventi ed \u00e8 rappresentata dalla capacit\u00e0 biofisiologica di riprodursi. Il suo opposto \u00e8 l'infertilit\u00e0.\nIn particolare nella terminologia medica l'infertilit\u00e0 si riferisce ad un'alterazione patologica della funzione riproduttiva della donna, tale da impedire la buona riuscita della gravidanza, pur essendo integra la capacit\u00e0 al concepimento. Le cause possono essere malformazioni congenite o insufficiente sviluppo dell'apparato genitale ed in particolare dell'utero, disturbi dell'equilibrio ormonale, processi patologici a carico della parete uterina (per es. tumori benigni), anomalie di posizione dell'utero.\nNella riproduzione umana, una coppia si dice \"infertile\" quando, per cause relative all'uomo o alla donna, non riesce ad ottenere una gravidanza dopo un anno o due di rapporti costanti e non protetti. Il termine infertilit\u00e0, quindi, al contrario di sterilit\u00e0, non si riferisce ad una condizione assoluta, bens\u00ec ad una situazione generalmente risolvibile e legata ad uno o pi\u00f9 fattori interferenti.\nSociet\u00e0.\nNella cultura la fertilit\u00e0 \u00e8 stata soggetto di interesse scientifico e culturale. Tra i pi\u00f9 antichi ritrovamenti al riguardo vi sono le veneri paleolitiche, statuette preistoriche raffiguranti donne con attributi sessuali molto pronunciati e perci\u00f2 classicamente ritenute dagli storici oggetto di venerazione a favore della fertilit\u00e0 e della dea madre. A tale proposito si parla di riti di fertilit\u00e0."}
{"id": "1176618", "revid": "110157", "url": "https://it.wikipedia.org/wiki?curid=1176618", "title": "Pe\u010dora (citt\u00e0)", "text": "Pe\u010dora (anche traslitterato come \"Pechora\", in lingua komi \"\u041f\u0435\u0447\u04e7\u0440\u0430\") \u00e8 una citt\u00e0 situata nella Repubblica dei Comi, nella Russia nord-occidentale; sorge sul fiume omonimo, in vicinanza dei monti Urali, circa a nordest della capitale Syktyvkar. Fondata nel 1942, divenne citt\u00e0 nel 1949. La citt\u00e0 \u00e8 servita da un aeroporto militare."}
{"id": "1176620", "revid": "152640", "url": "https://it.wikipedia.org/wiki?curid=1176620", "title": "Brad McGee", "text": ""}
{"id": "1176621", "revid": "1305772", "url": "https://it.wikipedia.org/wiki?curid=1176621", "title": "Celtic League 2005-2006", "text": "La Celtic League 2005-06 fu la 5\u00aa edizione della Celtic League, campionato transnazionale di rugby a 15 tra i club delle federazioni gallese, irlandese e scozzese.\nCome le due precedenti, si tenne tra 11 franchigie provinciali.\nIn ragione del numero dispari di squadre partecipanti e della necessita di assicurare, per ciascuna di esse, due turni di riposo in tutta la stagione, fu introdotto un artificio tendente a non creare squilibri in classifica: in occasione del proprio turno di riposo a ogni squadra furono riconosciuti 4 punti in classifica; alla fine del torneo, quindi, ogni squadra si trov\u00f2 il proprio punteggio aumentato di 8 punti.\nBench\u00e9 ogni squadra gioc\u00f2 contro tutte le altre due volte, sia in casa che fuori, il calendario non segu\u00ec un ordine preciso di andata e ritorno, quindi non risulta suddiviso in giornate; la tabella sottostante \u00e8 quindi solo di comodo, al fine di dare una lettura pi\u00f9 razionale dei risultati.\nIl torneo fu vinto dai nordirlandesi dell', che se lo aggiudicarono all'ultima giornata di gare dopo avere superato un turno prima il , caduto a Cardiff.\nIl Glasgow Rugby assunse, in tale edizione, il nome di ."}
{"id": "1176624", "revid": "174925", "url": "https://it.wikipedia.org/wiki?curid=1176624", "title": "Sebastian Vettel", "text": "Annoverato come uno dei piloti pi\u00f9 forti di tutti i tempi, \u00e8 detentore di diversi record, tra cui l'essere il pi\u00f9 giovane pilota di Formula 1 ad aver vinto un campionato mondiale e ad aver ottenuto una pole position. Nel 2021 ha vinto la prima edizione dell\u2019\u201dovertakes award\u201d con 132 sorpassi \nDetiene anche il record del maggior numero di pole position e vittorie in una singola stagione, di gran premi vinti consecutivamente (9 nel 2013) ed \u00e8 il terzo pilota per numero di vittorie, dietro a Lewis Hamilton e Michael Schumacher. Il suo numero di gara \u00e8 il 5, ma nel 2014 ha scelto di utilizzare il numero 1 in quanto campione del mondo in carica.\nBiografia.\nVita privata.\nVettel \u00e8 nato a Heppenheim, in Assia, da Norbert e Heike Vettel. Ha un fratello minore, Fabian, pilota nel campionato ADAC GT Masters, e due sorelle maggiori: Melanie, odontotecnica, e Stephanie, fisioterapista per bambini disabili. Vettel vive a Turgovia in Svizzera ed \u00e8 stato fidanzato sin dal liceo con la sua amica d'infanzia Hanna Prater, poi sposata in segreto il 21 giugno 2019. La coppia ha tre figli.\nCarriera.\nGli esordi.\nVettel inizia a gareggiare con i kart nel 1995 a Kerpen, vincendo numerosi titoli. Nel 2003 passa alle monoposto esordendo nel campionato tedesco di Formula BMW che conquista con 18 vittorie su 20 corse complessive nel 2004. Nel 2005 guida per la ASL M\u00fccke Motorsport nella Formula 3 Euro Series, piazzandosi in quinta posizione nella classifica finale con 64 punti e vincendo il premio di migliore debuttante in quella categoria. Sempre nel 2005 prova per la prima volta una Formula 1, la Williams FW27, come premio per aver vinto l'anno precedente la Formula BMW.\nNel 2006 nella stessa serie termina al secondo posto, preceduto da Paul di Resta. Inoltre marca alcune presenze in Formula Renault 3.5, e, nonostante un infortunio, corre il Masters di Formula 3 sul circuito olandese di Zandvoort, finendo in sesta posizione, ottenendo il terzo miglior tempo in assoluto e sorprendendo Fr\u00e9d\u00e9ric Vasseur, il manager della ASM.\nNel 2007 Vettel partecipa alla gi\u00e0 provata Formula Renault 3.5 ottenendo la sua prima vittoria al N\u00fcrburgring. Quando \u00e8 stato chiamato per correre il resto della stagione in Formula 1 con la Toro Rosso si trovava in testa al campionato.\nFormula 1.\nIl debutto con BMW Sauber (2006-2007).\n2006.\nDopo il Gran Premio di Turchia, a seguito della sostituzione di Jacques Villeneuve con Robert Kubica come pilota titolare, diviene il terzo pilota e collaudatore della BMW Sauber, risultando cos\u00ec il pilota pi\u00f9 giovane ad aver collaudato una macchina di Formula 1 nelle sessioni libere di qualifica del venerd\u00ec, all'et\u00e0 di 19 anni e 53 giorni. Max Verstappen \u00e8 il pilota pi\u00f9 giovane a competere in un gran premio di Formula 1, mentre Nico Rosberg \u00e8 il pi\u00f9 giovane a guidare una Formula 1 in test privati.\n\u00c8 anche il pilota pi\u00f9 giovane a essere stato multato nella categoria: ha ricevuto una multa di 1000 dollari per aver oltrepassato la velocit\u00e0 massima nella pitlane. Vettel nelle sessioni dei test impressiona tutti piazzando il tempo migliore nella seconda sessione del venerd\u00ec in Turchia e ricevendo i complimenti dallo stesso Michael Schumacher. Il giovane tedesco impressiona anche nelle sessioni di test nel Gran Premio d'Italia, piazzandosi sempre in prima posizione.\n2007.\nViene confermato come test driver per la BMW Sauber nel 2007, continuando comunque a correre nel campionato World Series by Renault, dove ottiene la prima vittoria al N\u00fcrburgring. Dopo il serio incidente occorso a Robert Kubica durante il Gran Premio del Canada, Vettel sostituisce il pilota polacco nel Gran Premio degli Stati Uniti, posizionandosi ottavo e guadagnando cos\u00ec un punto nella sua prima gara in Formula 1. Ha cos\u00ec stabilito il record per il pi\u00f9 giovane pilota della Formula 1 ad aver conquistato punti iridati, record durato fino al 16 marzo 2014, quando \u00e8 stato infranto da Daniil Kvjat che nel Gran Premio d'Australia ha conquistato punti a 19 anni, 10 mesi e 18 giorni.\nToro Rosso e prima vittoria (2007-2008).\n2007.\nDal Gran Premio d'Ungheria Vettel sostituisce Scott Speed alla Toro Rosso. Durante il Gran Premio del Giappone, sul circuito del Fuji, \u00e8 tra i candidati al podio, sotto una pioggia torrenziale, prima di venire coinvolto in un incidente con il pilota della Red Bull Mark Webber. La dinamica dell'incidente, accaduto in regime di safety car, non venne chiarita dalle immagini televisive; successivamente, un video diffuso su YouTube dimostrer\u00e0 che il tamponamento di Vettel con Webber era stato causato da un brusco rallentamento del leader della gara Lewis Hamilton, che comunque non \u00e8 stato punito dalla FIA. Sebastian rientra in lacrime ai box, ma avr\u00e0 occasione di rifarsi gi\u00e0 durante il gran premio seguente in Cina, in cui ottiene un eccezionale quarto posto. In virt\u00f9 di questi risultati Vettel viene confermato dalla Toro Rosso per il 2008.\n2008.\nNelle prime gare del 2008 Vettel non brilla, collezionando ben quattro ritiri nelle cinque gare iniziali. Il suo primo risultato stagionale \u00e8 in Turchia, dove riesce a classificarsi 17\u00ba. Al Gran Premio di Monaco parte in ultima fila e grazie a una buona strategia arriva 5\u00ba conquistando i primi punti della stagione. Nella gara successiva, che si corre a Montr\u00e9al in Canada, parte dalla corsia box e grazie a molti incidenti e ritiri, resistendo agli attacchi da parte della McLaren di Kovalainen, riesce ad arrivare 8\u00ba conquistando un altro punto nel mondiale.\nA seguito dell'annunciato ritiro di David Coulthard a fine 2008, Vettel viene ingaggiato dalla Red Bull come pilota titolare per il 2009. L'annuncio viene dato il 17 luglio 2008, alla vigilia del Gran Premio di Germania. Dopo un weekend deludente al Gran Premio d'Ungheria dove si deve ritirare per il surriscaldamento del motore, il pilota tedesco riesce a rifarsi ottenendo il miglior tempo nella prima sessione di prove del venerd\u00ec del Gran Premio d'Europa a Valencia.\nDue settimane dopo, sul Circuito di Spa-Francorchamps in Belgio, conquista 4 punti arrivando 5\u00ba, dopo una gara dal finale rocambolesco. Il giorno dopo aver conquistato la pole position nel Gran Premio d'Italia conduce la gara dall'inizio alla fine, nonostante le proibitive condizioni meteorologiche, divenendo il pi\u00f9 giovane vincitore di un gran premio di Formula 1 all'et\u00e0 di 21 anni e 73 giorni, record durato fino al 15 maggio 2016, quando \u00e8 stato infranto da Max Verstappen nel Gran Premio di Spagna, che ha vinto a 18 anni, 7 mesi e 15 giorni. Salgono sul podio assieme a lui Heikki Kovalainen e Robert Kubica, formando cos\u00ec il podio pi\u00f9 giovane mai realizzato in Formula 1, record d'et\u00e0 media poi battuto in Brasile nel 2019 dal trio composto da Max Verstappen, Pierre Gasly e Carlos Sainz.\nVettel continua a confermare le sue potenzialit\u00e0 nei Gran Premi successivi, arrivando 5\u00ba alla prima edizione del Gran Premio di Singapore e 6\u00ba in Giappone, guadagnando cos\u00ec punti che lo portano all'8\u00ba posto nella classifica del mondiale piloti a due gare dal termine. In Brasile, ultima prova del mondiale 2008, conclude in quarta posizione, togliendosi la soddisfazione di superare Lewis Hamilton nel corso del 69\u00ba giro e dando l'illusione a Felipe Massa di poter essere lui a vincere il Mondiale. Invece il brasiliano concluder\u00e0 la stagione al secondo posto, poich\u00e9 Hamilton a 850 metri dal traguardo riuscir\u00e0 a superare Timo Glock, riguadagnando la quinta posizione, obiettivo minimo per la vittoria del mondiale. A fine stagione viene confermato il suo passaggio alla squadra Red Bull per il campionato 2009 firmando un contratto di 6 milioni di dollari.\nI successi iridati con la Red Bull (2009-2014).\n2009.\nNel Gran Premio d'Australia, dopo un'ottima prestazione (era 2\u00ba), ha una collisione con Robert Kubica a soli 3 giri dal termine, che lo mette fuori gioco; viene comunque classificato 13\u00ba, poich\u00e9 ha percorso pi\u00f9 del 90% della distanza totale. Il tedesco verr\u00e0 successivamente penalizzato dai commissari per aver causato l'incidente, e sar\u00e0 costretto a retrocedere di 10 posizioni nella griglia di partenza in Malesia. Il 18 aprile in Cina regala alla Red Bull la prima pole position nella storia della scuderia, dopo aver effettuato un solo giro cronometrato in tutte e tre le sessioni di qualifica. 24 ore dopo, sotto la pioggia, riesce a conquistare la sua seconda vittoria in carriera: la Red Bull festeggia il suo primo successo, con doppietta grazie al secondo posto di Mark Webber.\nIn Bahrein continua la striscia positiva per il tedesco, con un 2\u00ba posto conquistato partendo dalla seconda fila in griglia. In Spagna, Vettel si qualifica 2\u00ba, ma taglia il traguardo in 4\u00aa posizione, dietro al suo compagno di squadra. Questo gli permette di consolidare la sua 3\u00aa posizione nel campionato piloti. A Monaco per\u00f2 l'errore strategico di montare gomme morbide nel primo stint, dopo essere partito dalla seconda fila in griglia, lo fa rallentare notevolmente nei primi giri; dopo il pit-stop poi un errore alla prima curva determina un impatto contro le barriere: Vettel rompe la sospensione posteriore sinistra ed \u00e8 costretto al ritiro dopo 15 giri. In Turchia ottiene la sua seconda pole position stagionale, dopo aver fatto segnare il miglior tempo in tutte e tre le sessioni di qualificazione; un errore nel corso del primo giro e il cambiamento verso una strategia a tre soste lo costringono ad accontentarsi del 3\u00ba posto finale. Anche in Gran Bretagna si ripete conquistando la seconda pole-position consecutiva; dopo una gara condotta sempre al comando, conquista la terza vittoria in carriera, il giro pi\u00f9 veloce e regala alla Red Bull la seconda doppietta della stagione, realizzando il suo primo hat-trick in Formula 1.\nIn Germania, complice una qualifica non ottima, non va al di l\u00e0 del secondo posto, preceduto dal compagno Webber che ottiene il primo successo in carriera. In Ungheria parte in prima fila, ma alla prima curva si vede infilato dalle McLaren e dalla Ferrari di Kimi R\u00e4ikk\u00f6nen disposte del KERS. Con il ferrarista c'\u00e8 anche un contatto, ma solo nel prosieguo della corsa sar\u00e0 costretto al ritiro a causa del cedimento di una sospensione. A Valencia nelle prove libere rompe il motore, e in gara parte con il rischio che si verifichino anomalie al motore, cosa che puntualmente accade, anche se la sua corsa era gi\u00e0 compromessa a causa di un pit-stop infelice. I propositi di vittoria nel mondiale si affievoliscono, visto che adesso ha solo due motori a disposizione nelle rimanenti sei corse e se user\u00e0 un terzo propulsore dovr\u00e0 partire dieci posizioni indietro, come da regolamento. A Spa-Francorchamps in Belgio conquista la terza piazza, dopo una serie di giri veloci, dietro a Kimi R\u00e4ikk\u00f6nen su Ferrari e Giancarlo Fisichella sulla Force India, portandosi cos\u00ec nuovamente al 3\u00ba posto nel campionato piloti. A Monza la Red Bull non \u00e8 competitiva e lo relega a lottare a centroclassifica per tutto il week end. Riesce comunque a classificarsi 8\u00ba e a ottenere un punto mondiale dopo un duello al limite con Fisichella, e avvantaggiandosi del ritiro di Hamilton all'ultimo giro. Sembra andare meglio nel Gran Premio di Singapore dove dopo aver ottenuto la prima fila sulla griglia di partenza, tallona Hamilton per gran parte della gara, prima di subire un drive-through che lo relegher\u00e0 al 4\u00ba posto finale.\nTrova comunque il riscatto la settimana dopo a Suzuka dominando in qualifica e vincendo la gara e, soprattutto, tenendo ancora aperta la lotta al mondiale. A San Paolo arriva sotto la bandiera a scacchi al 4\u00ba posto dopo essere partito dalla 16\u00aa casella: sale in questo modo al secondo posto nel mondiale piloti, ma si trova a uno svantaggio incolmabile da Jenson Button, che in quella gara si laurea campione del mondo. Vettel vince l'ultima gara della stagione sul nuovo circuito di Abu Dhabi, laureandosi vice-campione del mondo.\n2010.\nAnche nel 2010 Vettel e Webber formano la coppia della scuderia Red Bull, che, seppur a volte poco affidabile, si confermer\u00e0 anche quest'anno la macchina pi\u00f9 competitiva. Nella prima gara della stagione, il Gran Premio del Bahrein, il tedesco parte dalla pole position e rimane in testa per buona parte della corsa, fino a quando un problema agli scarichi della vettura lo costringe a rallentare e a retrocedere, cedendo le posizioni agli avversari, e giungendo quarto. Analoga situazione si verifica in Australia, la gara successiva, ma con esiti peggiori: dopo esser partito dalla pole position, e aver dominato per 26 giri, viene costretto al ritiro. Inizialmente si pensa a un problema all'impianto frenante, ma poi si scopre che la causa del guasto era un dado che fissava la ruota anteriore sinistra. Nel terzo gran premio della stagione, disputato in Malesia, Vettel, partendo dalla terza posizione nella griglia di partenza, guadagna la leadership della gara, bruciando all'avvio sia Nico Rosberg che il compagno di squadra Mark Webber. In questo gran premio la sua monoposto prosegue senza guasti, giungendo al traguardo davanti allo stesso Webber. Grazie a questo risultato, nella classifica piloti, riesce a agganciare la terza posizione, a pari punti con il ferrarista Fernando Alonso. Dopo un sesto posto ottenuto nel Gran Premio di Cina, quarta gara del campionato, al rientro in Europa, nel Gran Premio di Spagna accusa problemi con le gomme che lo costringono a un pit stop imprevisto, chiudendo la gara in 3\u00aa posizione, dietro al compagno vittorioso. Nel prestigioso Gran Premio di Monaco, parte dalla terza piazza, dietro la Renault di Robert Kubica, ma riesce a sorpassarlo al via, piazzandosi 2\u00ba, di nuovo alle spalle del compagno di team Mark Webber, vincitore della gara.\nNel Gran Premio di Turchia, il tedesco mentre si trova in 2\u00aa posizione alle spalle di Webber, nel tentativo di sorpassarlo urta con la sua monoposto, finendo fuori pista: Vettel \u00e8 costretto al ritiro, mentre Webber, rientrato in pista, chiude la gara terzo. Nella gara successiva, in Canada, in un circuito non particolarmente favorevole alle Red Bull, Vettel si piazza ai piedi del podio, al 4\u00ba posto. Nel Gran Premio d'Europa, a Valencia, ottiene la sua seconda vittoria stagionale, aiutato da una Safety-Car che blocca le vetture che lo seguono, consentendogli una comoda amministrazione. Nel Gran Premio di Gran Bretagna, a causa della rottura di uno pneumatico nei primi giri per un contatto con Lewis Hamilton, ottiene il 7\u00ba posto, mentre il compagno, Webber, va a vincere la terza gara della stagione. Nel Gp di casa ottiene un 3\u00ba posto, dopo essersi fatto sopravanzare in partenza sia da Massa che da Alonso. Nel Gran Premio d'Ungheria, Vettel ottiene la sua 4\u00ba pole position di fila, non sfruttandola in gara: lascia troppo spazio tra s\u00e9 e la vettura che lo precede (quella di Webber) in regime di Safety-Car e, come da regolamento, viene penalizzato con un drive through. Termina la gara in 3\u00aa posizione.\nAl rientro dalla pausa estiva non riesce ad andare in zona punti nel Gran Premio del Belgio: al 18\u00ba giro, mentre \u00e8 terzo dietro i due piloti della McLaren Hamilton e Button, tenta un sorpasso nei confronti di quest'ultimo, causando una collisione che mette l'inglese fuori gioco; Vettel viene penalizzato e finisce in fondo al gruppo, dove ha un nuovo incidente con Liuzzi: la foratura che ne consegue non gli consente di muovere la classifica, nonostante nei giri finali una fitta pioggia paia favorire le sue gomme da bagnato. Nella gara successiva, il Gran Premio d'Italia, ottiene il sesto posto in griglia di partenza, il suo peggior risultato in qualifica della stagione. Dopo aver disputato una gara difficile a causa di alcuni problemi all'impianto frenante, riesce a terminare al quarto posto, grazie soprattutto a un'azzardata strategia a un solo pit stop, effettuato al penultimo giro di gara. Nel Gran Premio di Singapore, Fernando Alonso gli strappa la pole position per pochissimi millesimi. In un circuito dove \u00e8 difficilissimo sorpassare, Vettel rimane costantemente dietro al ferrarista, girando sui suoi stessi tempi, e giungendo al traguardo a soli 2 decimi dallo stesso, in seconda posizione.\nNel Gran Premio del Giappone il dominio Red Bull \u00e8 netto: doppietta sia in qualifica che in gara (disputatesi entrambe nella giornata di domenica, a causa della pioggia che aveva reso impraticabile la pista il sabato), con il tedesco davanti a Webber. Ma nel successivo Gran Premio di Corea, nonostante l'ennesimo strapotere della sua vettura \u00e8 costretto al ritiro a pochi giri dalla fine, quando conduceva la corsa, per l'improvvisa rottura del motore. Nella penultima gara, in Brasile conquista la seconda posizione in griglia e la vittoria. Grazie a questo risultato, e al secondo posto di Mark Webber, la Red Bull si aggiudica il titolo costruttori del campionato 2010. Nell'ultimo gran premio della stagione, ad Abu Dhabi, nonostante i pronostici per la conquista del titolo piloti siano tutti a favore del leader del mondiale Fernando Alonso, si laurea campione del mondo senza mai essere stato in testa alla classifica: Vettel infatti vince la gara e, grazie al modesto settimo posto ottenuto da Alonso (frutto di una errata strategia di gara al muretto Ferrari) e all'ottavo di Webber (sulla stessa strategia dello spagnolo), riesce ad aggiudicarsi il titolo per soli 4 punti sul rivale. Con i suoi 23 anni diventa il pi\u00f9 giovane campione del mondo della storia della Formula 1, soffiando il record all'inglese Lewis Hamilton per soli 6 mesi.\n2011.\nNel 2011 la Red Bull parte col favore dei pronostici. Vettel, sempre affiancato da Webber, comincia il campionato col piede giusto: vince la prima gara nel Gran Premio d'Australia, dominando la corsa dopo aver conquistato la pole position, precedendo la McLaren di Lewis Hamilton e il sorprendente russo Vitaly Petrov. Anche nel Gran Premio della Malesia si ripete, conquistando pole position e vittoria. Nel Gran Premio di Cina spreca la terza pole stagionale con una partenza lenta, arrivando al traguardo dietro il pilota britannico della McLaren Lewis Hamilton. Nel Gran Premio di Turchia, parte per la quarta volta in pole position e ottiene la terza vittoria in campionato, davanti al compagno di team Mark Webber e al ferrarista Fernando Alonso. Nel Gran Premio di Spagna, vince la quarta gara su cinque rafforzando la leadership in classifica. Il 29 maggio vince anche nel Gran Premio di Monaco.\nIl 12 giugno arriva secondo nello spettacolare Gran Premio del Canada; dopo varie interruzioni e dopo aver dominato per 69 giri e mezzo, messo sotto pressione da Jenson Button, sbaglia la curva e regala all'inglese una vittoria insperata. Due settimane dopo a Valencia, si aggiudica il Gran Premio d'Europa, portando a 77 punti il suo vantaggio su Button e su Webber. L'11 settembre vince il Gran Premio d'Italia, ottenendo anche la Coppa del 150\u00ba anniversario dell'Unit\u00e0 d'Italia. Si laurea campione del mondo il 9 ottobre per la seconda volta consecutiva in carriera a soli 24 anni di et\u00e0 in Giappone arrivando terzo dietro a Button e Alonso. Nella storia della categoria diventa il pi\u00f9 giovane bicampione. Nel Gran Premio d'India trionfa ancora e vince l'undicesimo Gran Premio della stagione partendo dalla pole. Nel corso dell'anno ha indossato quasi sempre caschi con livree diverse, dipinte appositamente da Jens Munser.\n2012.\nLa stagione 2012 comincia in maniera altalenante per il tedesco, La RB8 infatti non mette in mostra subito la sua velocit\u00e0 e Vettel conclude 2\u00ba in Australia. In Malesia tocca la vettura di Narain Karthikeyan, forando il suo pneumatico e chiudendo 11\u00ba. In Cina giunge 5\u00ba, dietro anche al suo compagno di squadra. In Bahrein ottiene il cosiddetto Hat Trick, vincendo la gara, e ottenendo pole position (la prima della stagione) e giro veloce; torna inoltre al comando delle classifica mondiale con 53 punti davanti a Lewis Hamilton (49) e al suo compagno di squadra Mark Webber (48). Le gare successive sono altalenanti: dopo la vittoria in Bahrain, il tedesco, a causa di prestazioni opache non va a podio per 4 gare consecutive, perdendo terreno su Alonso, leader del campionato, e Webber. Dietro al compagno vittorioso anche in Gran Bretagna, in Germania Vettel giunge dapprima secondo alle spalle di Alonso, ma per un sorpasso irregolare ai danni di Button viene retrocesso fino alla quinta posizione.\nDopo quasi 6 mesi \"Seb\" torna a vincere nel Gran Premio di Singapore; decisivo \u00e8 per\u00f2 il ritiro di Hamilton, dominatore incontrastato della gara fino a quel momento. I successivi due gran premi, Giappone e Corea, vengono dominati da Sebastian. In Giappone ottiene il suo secondo \"Grand Chelem\" (Pole position, giro veloce, vittoria e in testa dall'inizio alla fine). In Corea parte in 2\u00aa posizione, ma passa subito davanti a tutti sorpassando il suo compagno di squadra Mark Webber, con sospetti problemi al Kers. Inoltre, torna in testa al mondiale piloti con +6 punti di distacco da Fernando Alonso.\nNel Gran Premio d'India parte in prima posizione, e ci rimane per tutta la durata della gara, raggiungendo cos\u00ec la sua quarta vittoria consecutiva e la quinta stagionale. Aumenta inoltre il distacco su Fernando Alonso, portandosi a +13 punti a tre gare dalla fine.\nNelle prove cronometrate del Gran Premio di Abu Dhabi ottiene il terzo tempo, ma, a causa di irregolarit\u00e0 nella quantit\u00e0 di benzina a bordo al termine delle qualifiche (nel serbatoio era rimasto meno di un litro di benzina, limite minimo imposto dalla Federazione), viene retrocesso all'ultimo posto. Vettel e la Red Bull decidono di sostituire il cambio, partendo cos\u00ec dalla pit-lane, in penultima posizione davanti a Pedro de la Rosa, anch'egli partito dai box. Nonostante due contatti nelle prime fasi di gara che lo costringono anche a un pit-stop anticipato per sostituire l'ala anteriore, danneggiata nello scontro con un cartello di polistirolo, e a seguito di un contatto con Bruno Senna, Sebastian riesce a rimontare e, grazie anche al duplice ingresso della safety car, a pochi giri dal termine sorpassa Jenson Button e si classifica in terza posizione. Riesce pertanto a limitare i danni nel Mondiale: il suo rivale Fernando Alonso arriva davanti a lui, in seconda posizione dietro al finlandese Kimi R\u00e4ikk\u00f6nen, guadagnando solo 3 punti sul tedesco, che mantiene un vantaggio di 10 punti a due gare dal termine. Nel Gran Premio degli Stati Uniti parte in pole-position davanti a Lewis Hamilton e Mark Webber.\nAlla partenza scatta e mantiene la prima posizione fino al giro 46 dove un doppiaggio (la HRT di Narain Karthikeyan) non gli permette di avere piena accelerazione sul rettilineo. In questo modo Hamilton pu\u00f2 sfruttare il DRS e sorpassarlo. Vettel giunge 2\u00ba al traguardo, davanti a Fernando Alonso, portando a +13 il distacco sul secondo in classifica iridata. Nell'ultima gara in Brasile giunge solo sesto dopo un testacoda in partenza, con il rivale Alonso che conquista il secondo gradino del podio. Tuttavia, Vettel riesce ad aggiudicarsi il suo terzo titolo mondiale con 3 punti di vantaggio sullo spagnolo, a soli 25 anni di et\u00e0.\n2013.\nAnche nel 2013 la Red Bull si conferma tra le vetture pi\u00f9 competitive, pur non risultando inizialmente superiore alle rivali come era accaduto nel 2011. Nella gara d'apertura in Australia Vettel giunge al traguardo in terza posizione dopo essere partito dalla pole position. Nel successivo Gran Premio della Malesia il pilota tedesco conquista la prima vittoria stagionale. A fine gara, per\u00f2, Vettel viene coinvolto in una polemica con il suo compagno di squadra Mark Webber, che lo accusa di averlo sopravanzato nonostante la scuderia avesse imposto ai piloti di mantenere le posizioni congelate dopo l'ultimo cambio gomme.\nPortatosi in testa alla classifica generale grazie a questa affermazione, vi rimane nelle gare successive. Nuovamente vittorioso in Bahrein, Vettel consolida il suo primato con un quarto posto in Spagna e un secondo a Monaco, conquistando poi il terzo successo stagionale a Montr\u00e9al. Nel Gran Premio di Gran Bretagna, invece, il pilota tedesco \u00e8 costretto al ritiro per un problema meccanico, vedendo ridursi il suo vantaggio sugli avversari.\nNelle gare successive, per\u00f2, Vettel domina nettamente, cogliendo sette vittorie in otto Gran Premi e aggiudicandosi il quarto titolo mondiale consecutivo in occasione del Gran Premio d'India, tre corse prima della fine del mondiale. Il pilota tedesco raggiunge cos\u00ec Alain Prost nella classifica dei piloti pi\u00f9 vincenti di sempre, alle spalle dei soli Michael Schumacher e Juan Manuel Fangio.\nNel finale di stagione Vettel continua la sua striscia di successi, arrivando a otto vittorie consecutive nel Gran Premio degli Stati Uniti e battendo il record di sette successi consecutivi che apparteneva ad Alberto Ascari e Michael Schumacher. Il pilota tedesco si migliora ulteriormente nel conclusivo Gran Premio del Brasile, cogliendo la nona vittoria consecutiva. Grazie a questo successo Vettel chiude il campionato con 397 punti, battendo il suo stesso record di punti conquistati in una stagione (392 nel 2011), record battuto da Lewis Hamilton nel 2018 (408 punti).\n2014: l'ultimo anno.\nIl 2014 inizia in maniera molto pi\u00f9 problematica per il quattro volte campione del mondo, questa volta affiancato da Daniel Ricciardo. Con l'introduzione dei nuovi V6 turbo, infatti, la Red Bull-Renault non \u00e8 pi\u00f9 la monoposto di riferimento, venendo nettamente soppiantata dalla Mercedes. Nei test invernali Vettel fatica ad accumulare chilometri, fermato a pi\u00f9 riprese da problemi di affidabilit\u00e0. Anche nell'inaugurale Gran Premio d'Australia il pilota tedesco deve ritirarsi nelle prime fasi di corsa per un problema tecnico.\nVettel si rif\u00e0 gi\u00e0 nel successivo Gran Premio della Malesia, conquistando il terzo posto alle spalle di Lewis Hamilton e Nico Rosberg. Nel prosieguo della stagione, per\u00f2, il quattro volte campione del mondo risulta meno efficace del compagno di squadra (che conquista tre vittorie), facendo segnare solo un altro terzo posto nel Gran Premio del Canada e un secondo posto nel Gran Premio di Singapore, sua miglior gara della stagione con la problematica RB10.\nDurante il pre-qualifica del Gran Premio di Suzuka, Vettel annuncia il suo addio alla Red Bull al termine della stagione, affermando che riveler\u00e0 al pi\u00f9 presto i piani sul proprio futuro; chiuder\u00e0 la stagione in 5\u00aa posizione. Ad Abu Dhabi vengono confermate le voci che lo volevano successore di Fernando Alonso in Ferrari per il campionato 2015 a fianco di Kimi R\u00e4ikk\u00f6nen.\nFerrari (2015-2020).\n2015.\nIl 20 novembre 2014 viene annunciato il suo passaggio alla Ferrari per la stagione 2015. Il 29 novembre prova per la prima volta una Ferrari, testando a Fiorano la F2012. Il 1\u00ba febbraio porta al debutto la nuova Ferrari SF15-T sul circuito di Jerez de la Frontera, nella prima sessione di test invernali pre-stagionali. L'11 marzo annuncia di aver scelto \"Eva\" come nome per la sua Ferrari. La stagione inizia con dei risultati positivi per il pilota tedesco, che, dopo aver concluso il Gran Premio d'Australia al terzo posto, coglie la prima vittoria in Ferrari nel successivo Gran Premio della Malesia e nel Gran Premio della Cina ottiene un altro podio, classificandosi terzo. In Bahrein, dopo un 2\u00ba posto in qualifica, chiude 5\u00ba, dopo aver accusato problemi all'ala anteriore in seguito a un'uscita di pista. Vettel torna sul podio nei successivi appuntamenti in Spagna e a Monaco, dove chiude rispettivamente in terza e seconda posizione. In Canada per problemi al motore si qualifica solo in 16\u00aa posizione, venendo poi arretrato in 18\u00ba per aver effettuato un sorpasso in regime di bandiera rossa durante le prove libere. In gara riesce a rimontare fino al 5\u00ba posto, piazzandosi dietro di una posizione da R\u00e4ikk\u00f6nen, e una posizione davanti a Massa, partito 15\u00ba. In Austria, partito in terza posizione, termina quarto per un problema ai box (fissaggio della posteriore sinistra). Nel Gran Premio di Gran Bretagna, partito in sesta posizione, si ritrova nono dopo poche curve, ma grazie alla pioggia e alla perfetta gestione della corsa riesce ad agguantare il terzo posto. Torna alla vittoria nel Gran Premio d'Ungheria, dove rimane in prima posizione per tutta la gara, dopo aver sopravanzato le Mercedes di Hamilton e Rosberg che lo precedevano sulla griglia di partenza.\nNel Gran Premio del Belgio partendo 8\u00ba \u00e8 costretto, quando era terzo, al ritiro, causato dall'esplosione della gomma posteriore destra. Nel Gran premio successivo, quello di Monza, riesce a classificare la sua Ferrari sul podio, alle spalle di Lewis Hamilton, su quello che lo stesso Vettel dichiarer\u00e0 essere il pi\u00f9 bel podio della sua carriera. La gara fu viziata tra l'altro dal giallo gomme della casa di Stoccarda. Infatti prima della partenza i tecnici Pirelli rilevarono su entrambe le Mercedes dei valori di pressione degli pneumatici inferiori rispetto a quelli consigliati dalla casa milanese. Nel Gran Premio di Singapore Sebastian Vettel centra la prima pole position con la casa di Maranello, risultato che mancava da ben 61 GP, addirittura dal Gran Premio di Singapore 2010 se si considerano condizioni meteo di asciutto. Durante la gara, nonostante le due entrate della safety car, riesce a dominare il Gran Premio dall'inizio alla fine. Nelle successive tre gare in Giappone, Russia e Stati Uniti conquista un secondo e due terzi posti, mentre in Messico si ritira a causa di un urto contro le barriere. Nell'ultimo appuntamento del mondiale al Emirati Arabi arriva quarto, dopo essere partito in 16\u00aa posizione in qualifica per incomprensioni ai box. Riesce a rimontare aiutando il suo compagno di scuderia Raikkonen per il podio. \u00c8 in assoluto il primo pilota ad aver ottenuto ben 13 podi nell'anno d'esordio alla Ferrari, record assoluto in queste circostanze. Si conclude cos\u00ec la sua prima stagione in Ferrari in 3\u00aa posizione nella classifica piloti.\n2016.\nIl 22 febbraio porta al debutto la nuova SF16-H sul Circuito di Catalogna, nella prima sessione di test invernali pre-stagionali. Nel Gran Premio d'Australia bissa il risultato dell'anno precedente arrivando 3\u00ba, dopo aver condotto la gara fino al secondo pit stop. In Bahrain, a causa di un problema tecnico al motore avuto durante il giro di formazione, \u00e8 costretto al ritiro. In Cina nonostante un contatto in partenza con il compagno di squadra Kimi R\u00e4ikk\u00f6nen e una lunga e pericolosa rimonta riesce ad arrivare secondo, preceduto dal connazionale Nico Rosberg. In Russia fa segnare il secondo tempo in qualifica, ma parte settimo causa la penalit\u00e0 per la sostituzione del cambio. Al via, viene urtato due volte da Daniil Kvjat, ritirandosi dopo poche centinaia di metri. Nel Gran Premio di Spagna segna solo il sesto tempo in qualifica, ma in gara conquista la 3\u00aa posizione dopo una gran lotta con Daniel Ricciardo, che forando una gomma a due giri dal termine, arriver\u00e0 alle sue spalle, in quarta posizione. Nel successivo Gran Premio di Monaco si piazza 4\u00ba in qualifica, dietro alle due Mercedes e alla Red Bull di Daniel Ricciardo, che sembrano adattarsi meglio alle caratteristiche del circuito. Il giorno successivo, in una gara disputata prevalentemente sul bagnato, i piloti partono dietro la safety car, che rimane in pista per i primi dieci giri. La posizione al suo arrivo non varia, arrivando sempre 4\u00ba dietro a Sergio P\u00e9rez, che riesce ad approfittarsene di un'ottima strategia del suo team, per riuscire a mantenersi davanti al ferrarista fino alla fine.\nDue settimane dopo, in Canada, la Ferrari porta delle modifiche al turbocompressore e all'ala posteriore, che permettono alla vettura di sfruttare le alte velocit\u00e0 raggiungibili nel circuito. Queste evoluzioni avvicinano notevolmente Sebastian agli avversari della Mercedes, riuscendo a conquistare un terzo posto in qualifica, proprio a pochi decimi dai piloti della scuderia di Stoccarda. La domenica Vettel si rende protagonista di un'ottima partenza, che lo porta immediatamente in prima posizione, davanti a Lewis Hamilton e Nico Rosberg. La vettura si mostra molto competitiva nelle mani del pilota tedesco, ma la strategia a due soste avallata dal muretto Ferrari, sfruttando il rallentamento in pista provocato da una virtual safety car, non basta per mantenere la prima posizione. Infatti Lewis Hamilton vince la corsa, riuscendo a sfruttare una strategia a una sosta e amministrando con successo i suoi copertoni fino alla fine, con il ferrarista costretto ad accontentarsi del secondo posto finale, non riuscendo a colmare il divario che lo separava dal suo avversario, proprio a causa dell'eccessivo consumo delle sue gomme.\nNel Gran Premio d'Europa, dopo essere scattato dalla terza piazza, chiude secondo alle spalle del connazionale Nico Rosberg, consolidando la terza piazza nel mondiale. Nel Gran Premio d'Austria, dopo essere stato penalizzato di 5 posizioni sulla griglia di partenza, partendo quindi dalla nona casella, con una strategia conservativa riesce presto a risalire nelle prime posizioni, ma nel corso del ventisettesimo giro, mentre \u00e8 in testa (davanti a Nico Rosberg) non avendo ancora effettuato la sosta al contrario dei suoi rivali, la gomma posteriore destra scoppia, costringendolo al ritiro. In Gran Bretagna, dopo aver segnato il sesto posto in qualifica, viene retrocesso in undicesima posizione per aver sostituito il cambio. In gara la Ferrari non brilla, n\u00e9 con lui n\u00e9 con il compagno di squadra Kimi Raikkonen (che chiude quinto) e il pilota tedesco \u00e8 costretto ad accontentarsi della nona posizione. In Ungheria ottiene il quarto posto, non riuscendo a sopravanzare Daniel Ricciardo nel finale. Nel Gran Premio di Germania, la Ferrari non \u00e8 competitiva e il tedesco deve accontentarsi della quinta posizione. Nel Gran Premio del Belgio giunge al traguardo in 6\u00aa posizione. Nel Gran Premio d'Italia a Monza conquista il 3\u00ba posto. Nel corso del primo giro del Gran Premio della Malesia, si scontra con il connazionale Nico Rosberg, che causa il suo terzo ritiro stagionale. In seguito ottiene due quarti posti in Giappone e Texas.\nNel Gran Premio del Messico, in gara arriva terzo, ma nel dopo gara gli vengono inflitti dieci secondi di penalit\u00e0 facendolo retrocedere al quinto posto.\nNel Gran Premio del Brasile chiude 5\u00ba dopo un testacoda al primo giro (senza safety car), che lo fa retrocedere in quindicesima posizione e costringendolo a una lunga rimonta. Il pilota si \u00e8 detto comunque soddisfatto dal risultato, visti i numerosi incidenti causati dalla pioggia che hanno anche coinvolto lo stesso compagno di squadra di Vettel, Kimi R\u00e4ikk\u00f6nen. Nel Gran Premio di Abu Dhabi chiude in terza posizione dopo essere scattato dalla quinta piazza. Ha chiuso alle spalle dei due della Mercedes Lewis Hamilton e Nico Rosberg, laureatosi campione del mondo proprio nel gran premio conclusivo a scapito del compagno di scuderia. Il risultato di Vettel \u00e8 frutto di una buona strategia, che gli ha permesso di montare gomme morbide nel finale, infilando sia il compagno di squadra che i due piloti della Red Bull Racing.\n2017.\nLa stagione di Formula 1\u00a02017 inizia in modo ottimale per Sebastian e la sua Ferrari, il quale conquista la sua quarta vittoria con la scuderia di Maranello nel Gran Premio di Melbourne, imponendosi sul duo della Mercedes, composto da Lewis Hamilton e Valtteri Bottas, rispettivamente secondo e terzo. Nel Gran Premio di Shanghai chiude secondo dietro ad Hamilton. Nel Gran Premio del Bahrein, il tedesco, partito dalla terza posizione, passa in partenza Lewis Hamilton, ponendosi alle spalle di Valtteri Bottas. Balzato in testa al termine della girandola del cambio gomme, riesce a resistere dopo il \"restart\" all'attacco del finlandese; dopo quest'episodio, Vettel allunga e sul traguardo precede la coppia Mercedes. Nelle qualifiche del Gran Premio della Russia ottiene la prima pole stagionale con la Ferrari che mancava dal Gran Premio di Singapore 2015. In partenza Valtteri Bottas brucia entrambe le Ferrari, conquistando la prima vittoria in carriera. Vettel chiude secondo, staccato di soli 6 decimi. In Spagna, dopo la seconda posizione in qualifica, supera al via Lewis Hamilton, che per\u00f2 lo supera nuovamente al giro 44, chiudendo secondo. Nel Gran Premio di Monaco il tedesco si prende la prima fila accanto al compagno di squadra Kimi Raikkonen, che non era in pole dal Gran Premio di Francia 2008. In gara Vettel si prende il primo posto dopo il pit stop al 34\u00ba giro e lo mantiene fino alla fine, con il finlandese secondo. La doppietta alla Ferrari mancava dal Gran Premio di Germania 2010. Vettel e la Ferrari allungano nelle rispettive classifiche su Hamilton e sulla Mercedes.\nNel Gran Premio del Canada, qualificato secondo, Vettel arriva quarto dopo una rimonta dall'ultima posizione per un contatto alla partenza con la Red Bull di Max Verstappen. Nel Gran Premio d'Azerbaigian si qualifica quarto. Alla fine del regime di safety car, mentre era secondo, tampona il leader della gara Lewis Hamilton, reo di aver rallentato improvvisamente, e risponde affiancandolo e colpendolo con una ruotata. Il ferrarista verr\u00e0 penalizzato con uno \"stop and go\" di 10 secondi, ma riuscir\u00e0 a chiudere quarto davanti al rivale inglese. A seguito dell'incidente provocato Vettel sar\u00e0 convocato al tribunale della FIA il 3 luglio per stabilire eventuali penalit\u00e0 aggiuntive oltre a quella inflitta in gara. Nel Gran Premio d'Austria torna sul podio dopo due gare, giungendo secondo alle spalle di Valtteri Bottas. In Gran Bretagna, partito terzo, perde subito la possibilit\u00e0 di lottare per la vittoria rimanendo bloccato dietro a Max Verstappen che l'aveva superato in partenza. Superato l'olandese grazie al pit-stop, Vettel non riesce a resistere al ritorno di Valtteri Bottas. Nelle ultime tornate entrambe le Ferrari forano la gomma anteriore sinistra: il tedesco chiude settimo, con Hamilton che si porta a un solo punto in classifica iridata. In Ungheria ottiene la seconda pole stagionale. In gara, nonostante i problemi allo sterzo, riesce a condurre fino alla fine, conquistando la quarta vittoria in stagione, allungando a 14 punti su Lewis Hamilton in campionato.\nNel Gran Premio del Belgio conclude al secondo posto, dietro Lewis Hamilton, dopo aver fatto segnare anche il giro pi\u00f9 veloce in gara. Nel Gran Premio d'Italia giunge terzo dopo un fine settimana difficilissimo. Approfittando della vittoria di tappa, Hamilton balza in testa al campionato con 238 punti, contro i 235 del tedesco. A Singapore nonostante i problemi alla Ferrari nelle prove libere, riesce nelle qualifiche a conquistare la terza pole stagionale, con Hamilton che parte solo quinto. Alla partenza della gara \u00e8 per\u00f2 protagonista di un incidente con il compagno di squadra Kimi R\u00e4ikk\u00f6nen e Max Verstappen, in cui tutti e tre sono costretti al ritiro. Con la vittoria del rivale Hamilton, Vettel ha 28 punti di svantaggio dal britannico. Nelle qualifiche del Gran Premio della Malesia a causa dei problemi alla macchina, Vettel parte ultimo, con il rivale Hamilton che invece parte in pole position. In gara \u00e8 protagonista di una grande rimonta: grazie al pit stop il tedesco sorpassa Valtteri Bottas per la quarta posizione, nei giri successivi Vettel batte il record della pista che apparteneva a Juan Pablo Montoya fatto segnare nell'edizione 2004. Verso il 45\u00ba giro il tedesco si avvicina a Daniel Ricciardo per il podio, ma l'australiano riesce a difendersi dagli attacchi del pilota del Cavallino. Dopo aver tagliato il traguardo, Vettel \u00e8 protagonista di un contatto con Lance Stroll nel giro di rientro ai box.\nIn Giappone il tedesco scatta dalla seconda posizione in griglia (grazie anche alla penalizzazione di Bottas), ma \u00e8 costretto al ritiro dopo pochi giri per problemi a una candela, perdendo cos\u00ec altri punti nei confronti del leader del mondiale Hamilton, che vince partendo dalla pole position. Negli Stati Uniti d'America, scattato dalla seconda casella, in partenza sorpassa Lewis Hamilton e si mette in prima posizione e la mantiene fino al giro 6 quando il britannico si riprende la testa della gara. Dopo il secondo pit stop Vettel si ritrova quarto, ma grazie a una buona strategia della Ferrari, negli ultimi giri sorpassa Valtteri Bottas e il compagno di squadra Kimi Raikkonen e chiude la gara in seconda posizione alle spalle di Hamilton. In Messico, conquista la quarta pole position della stagione, precedendo Max Verstappen e Lewis Hamilton. In partenza \u00e8 protagonista di un contatto con Verstappen e Hamilton, che causa la rottura dell'ala anteriore della sua Ferrari e la foratura della ruota posteriore destra del britannico. Entrambi sono costretti a una sosta ai box, mentre Verstappen procede in prima posizione, che mantiene fino alla fine vincendo la gara. Vettel rimonta fino in quarta posizione facendo anche segnare il giro veloce, mentre Hamilton termina in nona posizione vincendo il titolo mondiale.\nIn Brasile, partito dalla seconda posizione, riesce a sopravanzare Valtteri Bottas alla partenza e prende la testa del Gran Premio, che mantiene fino al traguardo (se non per alcuni giri in cui la cede ad Hamilton, che non aveva ancora effettuato la sosta), ottenendo la quinta vittoria stagionale, incrementando a 22 punti il vantaggio sullo stesso Bottas nella lotta per la seconda posizione nella classifica piloti. Ad Abu Dhabi chiude terzo, mai in lotta per la vittoria. Chiude la stagione al secondo posto con 317 punti, con 5 vittorie, 4 pole position e 13 podi.\n2018.\nLa stagione 2018 inizia positivamente per Vettel: nella gara inaugurale in Australia si qualifica terzo alle spalle di Lewis Hamilton e del compagno di squadra Kimi Raikkonen. In partenza i primi tre mantengono le rispettive posizioni, ma al giro 26, mentre Hamilton e Raikkonen avevano gi\u00e0 effettuato il loro cambio gomme, sfruttando il regime di virtual safety car, Vettel effettua il pit stop e rientra di poco davanti al britannico. Dopo l'uscita della safety car riesce a mantenere la posizione e negli ultimi giri, complice i problemi accusati da Hamilton, amministra la gara fino al traguardo. Al Gran Premio del Bahrein Vettel ottiene la pole position davanti al compagno di squadra Raikkonen. In gara mantiene la testa dopo la partenza ed effettua l'unica sosta montando gomme morbide al giro 19, gestendole per le restanti tornate di gara e resistendo negli ultimi giri al ritorno di Valtteri Bottas: \u00e8 la sua seconda vittoria consecutiva nel campionato e la decima con la Ferrari. Conquista la pole position pure nel Gran Premio di Cina, ancora davanti a Kimi R\u00e4ikk\u00f6nen, stavolta per 87 millesimi. In partenza mantiene la prima posizione, ma dopo il \"pit stop\" scende al secondo posto, scavalcato da Valtteri Bottas, che aveva effettuato la sosta un giro prima del ferrarista. Dopo la safety car viene speronato da Max Verstappen durante un tentativo di attacco. Vettel prosegue con la monoposto danneggiata, chiudendo ottavo. \nA Baku conquista la terza pole consecutiva: in gara mantiene la prima posizione fino alla sosta; in testa va cos\u00ec Valtteri Bottas (ma con una sosta in meno), ma dopo l'incidente tra Daniel Ricciardo e Max Verstappen entra in pista la Safety Car, facendo guadagnare a Bottas la prima posizione. Alla ripartenza, il tedesco, insidiato da Hamilton, cerca di superare il finlandese, ma va lungo e perde posizioni. Finir\u00e0 quarto, cedendo la testa del mondiale a Lewis Hamilton. Nel Gran Premio di Spagna si qualifica terzo dietro le due Mercedes. In partenza supera Valtteri Bottas e si pone dietro Hamilton. Durante il periodo di Safety Car va ai box per effettuare la sua seconda sosta, ma la lentezza del pit stop lo relega dietro a Max Verstappen. Il tedesco non riesce a impensierire l'alfiere Red Bull e chiude cos\u00ec al quarto posto. Hamilton, vincitore della gara, allunga a 17 punti in classifica iridata. Nel GP successivo si qualifica secondo dietro Daniel Ricciardo e termina la gara nella stessa posizione. Nel Gran Premio del Canada conquista la quarta pole position stagionale ottenendo anche il record del circuito. In gara \u00e8 autore di una prestazione eccellente e vince la sua cinquantesima gara in Formula 1, percorrendo in testa tutti i giri della corsa. Inoltre, riporta la Ferrari alla vittoria in Canada dopo 14 anni di astinenza. L'ultimo a riuscirci prima di lui era stato Michael Schumacher. In Francia si qualifica in terza posizione. In gara \u00e8 autore di un incidente con Valtteri Bottas al via. Costretto a una sosta per sostituire il muso della sua Ferrari, il tedesco \u00e8 costretto a una rimonta che dal quindicesimo posto lo porta fino al quinto. Il rivale della Mercedes Lewis Hamilton invece, autore della pole position, vince il Gran Premio portandosi in testa al Campionato con 14 punti di vantaggio su Vettel. Nelle qualifiche del Gran Premio d'Austria ottiene il terzo tempo, ma viene penalizzato di tre posizioni sulla griglia per aver rallentato Carlos Sainz Jr. in Q2, perdendo anche un punto dalla Superlicenza e venendo arretrato in sesta posizione. In gara \u00e8 autore di una rimonta arrivando terzo dietro a Verstappen e R\u00e4ikk\u00f6nen. Inoltre, complice il ritiro dei due piloti della Mercedes, torna in testa al Mondiale Piloti con un punto di vantaggio su Hamilton. A Silverstone, la settimana seguente, il pilota Ferrari conquista la seconda piazza in qualifica, cedendo la pole a Lewis Hamilton per 44 millesimi, davanti al compagno di scuderia Kimi R\u00e4ikk\u00f6nen. In gara, grazie a un ottimo spunto in partenza, riesce a prendere la testa della gara. Mantiene la prima posizione finch\u00e9, in regime di Safety Car, effettua la seconda sosta del gran premio, cedendo dunque la leadership a Bottas, che non si ferma. Nel finale di gara, sopravanza il finlandese e festeggia la 51\u00aa vittoria in carriera, eguagliando cos\u00ec il numero delle vittorie di Alain Prost. Dietro di lui arrivano Hamilton e Raikkonen. Il successo consente a Vettel di consolidare il primo posto nel mondiale, con 8 punti di vantaggio sul rivale inglese. In Germania parte dalla pole, ma al 52\u00ba giro, mentre \u00e8 in testa, esce di pista a causa delle difficili condizioni meteorologiche, ed \u00e8 costretto al ritiro. La gara \u00e8 vinta da Hamilton che partiva 14\u00ba, il quale torna primo in classifica. Molti considerano la gara tedesca come l'inizio del declino stagionale della Scuderia in generale, e di Vettel in particolare, sebbene il 4 volte iridato sia riuscito successivamente produrre altre ottime prestazioni.\nDue settimane dopo, a Budapest, il tedesco, dopo essere partito dalla quarta posizione, chiude secondo, alle spalle di Lewis Hamilton, che allunga il suo vantaggio a 24 punti. Dopo la pausa estiva, nel Gran Premio del Belgio, Vettel si qualifica secondo in una sessione caratterizzata dalla pioggia, e riesce a vincere la gara dopo aver superato Hamilton durante il primo giro del gran premio. Avendo ottenuto il tredicesimo successo in Ferrari, eguaglia le vittorie di Alberto Ascari con la scuderia di Maranello e riduce il distacco dalla vetta della classifica. Al Gran Premio di casa della Ferrari, a Monza, viene battuto dal compagno di squadra R\u00e4ikk\u00f6nen in qualifica. Il tedesco parte cos\u00ec secondo, davanti a Lewis Hamilton. Durante il primo giro della gara resta coinvolto in un contatto con Hamilton alla seconda variante, ed \u00e8 costretto a una rimonta dal fondo dello schieramento. Dopo una serie di sorpassi termina la gara in quarta posizione, perdendo punti in campionato nei confronti di Hamilton.\nAl Gran Premio di Singapore il tedesco compie un paio di errori nell'ultimo giro di qualifica e non riesce a fare meglio del terzo posto, battuto da Lewis Hamilton e Max Verstappen. In gara Vettel conferma la terza posizione, vedendo quindi incrementare ulteriormente il distacco in classifica dal rivale.\nNemmeno nelle gare successive la situazione migliora. Nel Gran Premio di Russia si qualifica e termina terzo, mentre Hamilton vince ancora. A Suzuka si qualifica solo ottavo in una sessione di qualifica disturbata dalla pioggia. In gara Vettel comincia bene rimontando subito fino al quarto posto, ma all'ottavo giro tenta il sorpasso su Max Verstappen alla \"Spoon\" e finisce in testacoda. Riesce a risalire dall'ultimo al sesto posto. Hamilton, ormai vincitore per quattro volte consecutive, incrementa il suo vantaggio a 67 punti, rendendo la conquista del mondiale da parte di Vettel e della Ferrari sempre pi\u00f9 difficile. Nel Gran Premio degli Stati Uniti si qualifica secondo, ma viene penalizzato di tre posizioni per non aver rallentato a sufficienza in regime di bandiera rossa, durante le prove. In gara, Vettel ha un contatto con Daniel Ricciardo durante il primo giro, finendo in testacoda. Riesce a rimontare dal fondo dello schieramento fino al quarto posto. Una settimana dopo in Messico, si qualifica quarto, dietro le Red Bull e Lewis Hamilton. In gara chiude al secondo posto dietro al vincitore Max Verstappen, ma non basta per tenere aperta la lotta mondiale: Hamilton si laurea campione del mondo per la quinta volta in carriera terminando al quarto posto. Vettel conquista matematicamente il secondo posto nella classifica piloti. Ottiene un sesto e secondo posto in Brasile e ad Abu Dhabi.\n2019.\nLa nuova monoposto viene presentata il 15 febbraio 2019, assieme a Charles Leclerc come nuovo compagno di squadra, arrivato al posto di Kimi Raikkonen che lo sostituisce alla neonata Alfa Romeo Racing. Sebastian scende in pista per la prima giornata di test pre-stagionali sul Circuito di Barcellona, il 18 febbraio, in cui il tedesco fa registrare il miglior tempo. Secondo una classifica diramata dal \"Daily Mirror\", Vettel percepisce circa \u00a330,5 milioni come compenso per la stagione 2019, diventando uno dei piloti pi\u00f9 pagati.\nLa stagione non inizia bene per Vettel, che non sembra poter competere con le Mercedes. In Australia si qualifica terzo e in gara termina quarto dopo aver battagliato con Max Verstappen. In Bahrein la SF90 si dimostra la pi\u00f9 competitiva e Vettel si qualifica secondo alle spalle del compagno di squadra Charles Leclerc. In gara, dopo aver sorpassato Leclerc in partenza viene nuovamente sorpassato dallo stesso qualche giro dopo. Durante la gara \u00e8 autore di una battaglia con Lewis Hamilton, che lo porta a perdere il controllo della vettura e a finire in testacoda. Dopo la sostituzione dell'alettone danneggiato termina quinto. In Cina, Vettel si qualifica terzo ma viene superato in partenza dal compagno di squadra. Dopo alcuni giri Sebastian supera Charles grazie a un ordine di scuderia, e alla fine della gara termina terzo, conquistando il primo podio della stagione. Nel Gran Premio d'Azerbaigian, in qualifica Sebastian non riesce a fare meglio del terzo posto, conservandolo fino al termine della gara. In Spagna, partito terzo, compromette la sua gara con un bloccaggio alla prima curva, finendo quarto. A Monaco, partendo dalla quarta posizione, chiude secondo a seguito dell'incidente tra Verstappen e Bottas avvenuto nella pit lane.\nConquista la pole position nel circuito di Montr\u00e9al, ma durante la gara gli viene assegnata una penalit\u00e0 per un rientro in pista considerato pericoloso e tale penalit\u00e0 gli coster\u00e0 la vittoria. La decisione dei commissari genera numerose polemiche. Dopo aver terminato quinto in Francia e quarto in Austria, a Silverstone parte sesto e arriva sedicesimo dopo aver tamponato Max Verstappen durante una battaglia per la terza posizione. A causa di ci\u00f2 gli viene anche inflitta una penalit\u00e0 di 10 secondi. A Hockenheim ha un problema al motore ed \u00e8 costretto a non prendere parte alla Q1. Partito ultimo, sfruttando le condizioni variabili si rende autore d'una grande rimonta che lo porta sino al 2\u00ba posto. In Ungheria parte 5\u00ba e raggiunge il gradino pi\u00f9 basso del podio, mentre in Belgio conclude al 4\u00ba posto. In Italia mentre occupava la quarta posizione finisce in testacoda e rientrando pericolosamente in pista finisce in contatto con Lance Stroll. A causa di questa azione pericolosa viene penalizzato di 10 secondi, concludendo solo al 13\u00ba posto; gli vengono inoltre comminati 3 punti di penalit\u00e0 sulla patente FIA. Nel Gran Premio di Singapore, partito 3\u00ba, riesce a effettuare un \"undercut\" sul compagno di squadra, partito dalla pole, ottenendo la sua prima vittoria stagionale a pi\u00f9 di un anno dall'ultimo successo; grazie al 2\u00ba posto di Leclerc la Ferrari torna inoltre a fare doppietta per la prima volta dal Gran Premio d'Ungheria 2017. In Russia si ritira mentre era al comando per un problema tecnico, mentre nel Gran Premio del Giappone conquista la pole position; in gara, dopo essere partito male, si deve accontentare della seconda posizione alle spalle di Bottas. In Messico arriva nuovamente secondo, mentre nel Gran Premio di Austin si ritira per un cedimento della sospensione dopo essere partito secondo. In Brasile si ritira nuovamente a seguito di un clamoroso incidente col compagno di squadra Leclerc mentre era in lotta per il podio, ma viene comunque classificato 17\u00ba avendo coperto il 90% della gara; nell'ultima anonima gara della stagione ad Abu Dhabi chiude 5\u00ba. \nConclude la stagione al 5\u00ba posto nel mondiale con 240 punti, preceduto anche dal compagno di squadra Leclerc.\n2020: l'addio.\nIl 12 maggio 2020, con un comunicato ufficiale da parte della Ferrari viene annunciato che, a seguito di infruttuose trattative e di comune accordo, Sebastian Vettel e la Ferrari decidono di non rinnovare il contratto per un'altra stagione. Successivamente, nella prima conferenza stampa della nuova stagione (in Austria), Vettel dichiara che non gli \u00e8 mai stata avanzata un'offerta di rinnovo e che la decisione di non rinnovare il contratto sia stata presa solamente dai dirigenti della Ferrari. Queste dichiarazioni sono successivamente confermate da Mattia Binotto, team principal Ferrari. Nel Gran Premio inaugurale della stagione in Austria, date le difficolt\u00e0 della monoposto e un contatto con Carlos Sainz Jr. che lo relega in fondo al gruppo, il pilota tedesco chiude in decima posizione; al Gran Premio successivo, svoltosi sullo stesso circuito, Vettel si ritira al primo giro, toccato dal compagno di squadra, mentre si trovava in decima posizione. Nel Gran Premio di Ungheria termina la gara al sesto posto, primo delle due Ferrari ma comunque doppiato. Nel Gran Premio di Gran Bretagna, dopo aver perso quasi interamente il venerd\u00ec di prove libere per vari problemi sulla monoposto, termina in decima posizione, senza trovare feeling con la vettura e aiutato a conquistare la zona punti dalle forature di Valtteri Bottas e Carlos Sainz Jr. Nel Gran Premio del 70\u00ba Anniversario, commette un errore alla prima curva lo relega alle posizioni di fondo e concluder\u00e0 la gara solo dodicesimo. Torna a punti nel successivo Gran Premio di Spagna, dove termina settimo sfruttando una strategia a una sola sosta. Dopo aver concluso fuori dalla zona punti in Belgio e Italia, dove \u00e8 costretto al ritiro per un problema ai freni, conclude decimo in Toscana. Seguono un paio di prestazioni estremamente anonime a So\u010di e al N\u00fcrburgring, in cui Vettel non riesce a marcare neanche un punto. A Portimao, Sebastian riesce a concludere decimo, mentre a Imola, sebbene in gara stesse dimostrando un ottimo ritmo, a causa di un errore ai box durante il pit-stop da parte dei meccanici, conclude a ridosso della zona punti. Molto meglio \u00e8 il risultato ottenuto in Turchia: nonostante una qualifica anonima da parte della Ferrari, in gara Sebastian ha uno scatto brillante al via, col quale riesce a guadagnare sette posizioni nel corso del primo giro; successivamente, grazie all'ottima condotta di gara, riesce a conquistare un terzo posto, primo podio della stagione, interrompendo un digiuno che durava dal Gran Premio del Messico 2019. Nei due Gran Premi svolti in Bahrein, Gran Premio del Bahrein e Gran Premio di Sakhir, Vettel non ottiene punti, cos\u00ec come nell'ultimo appuntamento della stagione ad Abu Dhabi.\nAston Martin (2021-presente).\n2021.\nIl 10 settembre 2020 la Racing Point, che dal ha acquisito la denominazione Aston Martin, ufficializza l'ingaggio di Vettel a partire dalla stagione seguente. L'annuncio \u00e8 giunto poche ore dopo quello con il quale il messicano Sergio Per\u00e9z ha comunicato di lasciare la stessa Racing Point al termine della stagione. Il tedesco compie i suoi primi chilometri con la nuova squadra durante lo shakedown tenutosi il 4 marzo 2021 a Silverstone, con la sua nuova Aston Martin AMR21. L'esordio nei test ufficiali in Bahrain tenutisi dal 12 al 14 marzo viene compromesso da alcuni problemi meccanici, prima al cambio e poi al turbo, che non gli consentono di effettuare abbastanza giri durante la sua giornata e mezzo a disposizione con la nuova macchina.L'avvio di stagione non \u00e8 dei migliori, infatti l\u2019Aston Martin dimostra di aver perso la competitivit\u00e0 mostrata l\u2019anno precedente, e al Gran Premio del Bahrein Vettel si qualifica prima al diciottesimo posto, non superando il taglio del Q1, per poi essere penalizzato di cinque posizioni in griglia, venendo relegato quindi in ultima posizione. In gara \u00e8 protagonista di un serrato duello con la Alpine di Alonso, ma successivamente \u00e8 colpevole di un contatto con l'altra Alpine pilotata da Ocon, provocandosi cos\u00ec un testacoda che lo fa scivolare in quindicesima posizione al termine della gara, scia negativa che prosegue anche nel successivo Gran Premio dell'Emilia-Romagna, dove si ritira per un problema al cambio, ma si classifica comunque quindicesimo avendo completato il 90% della gara. Tuttavia, nel seguente Gran Premio del Portogallo, riesce a qualificarsi per il Q3, interrompendo un digiuno iniziato nel Gran Premio di Gran Bretagna del 2020. In gara per\u00f2 finisce in tredicesima posizione, perdendo la posizione sui pi\u00f9 veloci Fernando Alonso, Daniel Ricciardo e Antonio Giovinazzi, partiti pi\u00f9 dietro. Conclude in tredicesima posizione anche il Gran Premio di Spagna. Conquista i suoi primi punti stagionali al Gran Premio di Monaco: dopo essersi classificato all\u2019ottavo posto in qualifica, in gara sorpassa all\u2019uscita della \"pit-lane\" Hamilton e Pierre Gasly, concludendo poi la gara in quinta posizione, avendo conquistato anche la posizione sui ritirati Bottas e Leclerc, ma avendo perso la posizione su Sergio P\u00e9rez per un \"overcut\". Al Gran Premio d'Azerbaigian Vettel, partito undicesimo, grazie ad un primo \"stint\" lungo, riesce a posizionarsi in settima posizione, guadagna poi una posizione grazie al ritiro del compagno di squadra di Lance Stroll, e alla ripartenza dietro la safety-car causata dallo stesso, supera prima Leclerc, e al giro successivo anche Gasly, ma dopo un ritiro di Verstappen che causa una bandiera rossa, ed un errore di Hamilton alla ripartenza dalla griglia, Vettel riesce ad agguantare la seconda posizione, conquistando cos\u00ec il primo podio stagionale per lui e per l\u2019Aston Martin. In Francia, grazie ad una strategia ad una sosta termina nono, concludendo la terza gara consecutiva a punti. Successivamente arrivano una seria di piazzamenti fuori dai punti: nei Gran Premi di Stiria e Austria, entrambi tenutisi al Red Bull Ring, e di Gran Bretagna. Nel gran Premio di Austria rimane anche coinvolto in un incidente con R\u00e4ikk\u00f6nen all\u2019ultimo giro mentre lo sopravanza per raggiungere la dodicesima posizione e conclude diciassettesimo. In Gran Bretagna viene provato per la prima volta il format della Qualifica Sprint. Nella sessione di qualifica classica, tenutasi il venerd\u00ec, Vettel raggiunge il Q3 e si classifica decimo e nella gara della Qualifica Sprint del sabato si classifica ottavo. Alla partenza della gara guadagna una posizione, ma alla seconda ripartenza dopo una bandiera rossa, mentre lottava con Alonso per raggiungere il sesto posto, finisce in testacoda, scivolando in fondo al gruppo, per poi successivamente ritirarsi. Nel Gran Premio d'Ungheria, dopo una gara caotica influenzata da condizioni variabili e incidenti, ottiene la seconda posizione e quindi il secondo podio della stagione, dopo essere stato per gran parte della gara all\u2019inseguimento del vincitore Ocon. Tuttavia, viene squalificato a gara terminata perch\u00e9 nella monoposto di Sebastian rimaneva meno di un litro di carburante richiesto dalla FIA per eseguire alcuni controlli post-gara.\nLa stagione riprende dopo la pausa estiva con tre gare consecutive partendo dal Gran Premio del Belgio, seguito dal Gran Premio d'Olanda e dal Gran Premio d'Italia le due settimane immediatamente successive. In Belgio la gara \u00e8 influenzata dalle condizioni meteo per le quali si riescono ad effettuare solamente due giri dietro la \"safety-car\". Per questo motivo la prestazione in qualifica di Vettel, che l'aveva portato alla quinta posizione, gli vale il quinto posto in gara, mentre in Olanda in qualifica non supera il taglio del Q1 perch\u00e9 ostacolato durante il suo giro e parte solo dalla diciassettesima posizione, riuscendo a rimontare fino alla tredicesima.A Monza arriva dodicesimo. Anche in Russia arriva dodicesimo dopo una strategia sbagliata all'arrivo della pioggia negli ultimo giri, ripetuta anche nel Gran Premio di Turchia, dove, sotto la pioggia, gli vengono montate le gomme slick mentre occupava la decima posizione, costringendolo a fermarsi dopo solo un giro per rimontare le gomme intermedie e ritrovarsi cos\u00ec in ultima posizione, riuscendo a conquistare solo un diciottesimo posto a fine gara. Torna in zona punti Ad Austin finendo decimo, dopo essere partito diciottesimo a causa di una penalit\u00e0 per aver sostituito la \"power-unit\" e a Citt\u00e0 del Messico, dove termima settimo. Seguono un undicesimo ed un decimo posto rispettivamente al Gran Premio di San Paolo e al Gran Premio del Qatar, mentre in Arabia Saudita \u00e8 costretto al ritiro dopo essere entrato in collisione prima con Yuki Tsunoda e poi con R\u00e4ikk\u00f6nen. Ad Abu Dhabi termina undicesimo, concludendo cos\u00ec la stagione con 43 punti al dodicesimo posto in classifica piloti. Si aggiudica anche il Crypto.com Overtake Award con 132 sorpassi in stagione.\nNomi delle monoposto.\nDa quando ha cominciato stabilmente la propria carriera in Formula 1, \u00e8 tradizione per Sebastian Vettel dare un nome di donna alle proprie monoposto (nello specifico al telaio).\nDi seguito i nomi assegnati alle diverse auto guidate:\nDesign caschi.\nLa passione di Vettel per diversi modelli di caschi \u00e8 iniziata in giovane et\u00e0 e gi\u00e0 dai suoi primi giorni nel karting ha lavorato con il designer Jens Munser. A otto anni, Vettel voleva il granchio \u201cSebastian\u201d del film \u201cLa Sirenetta\u201d sul suo casco. Il casco originale di Vettel, in Formula 1, come la maggior parte dei piloti Red Bull, \u00e8 stato fortemente influenzato dal logo della societ\u00e0 di bevande energetiche. Dall'inizio del 2008 \u00e8 stata aggiunta una croce rossa sulla parte anteriore, proprio sotto la visiera in onore della regione della sua citt\u00e0 natale Heppenheim.\nDopo essere passato dalla Toro Rosso alla Red Bull nel 2009, Vettel ha iniziato a utilizzare una variet\u00e0 di nuovi modelli per il suo casco. Alcune volte erano piccoli cambiamenti del design originale \u201cRedBull\u201d, mentre altri erano progetti completamente originali, come quello usato al Gran Premio del Giappone 2010: Vettel aveva un particolare casco di colore bianco-rosso, con Kanji neri e hiragana.\nMolti dei suoi design hanno anche caratterizzato i membri del team. Nel Gran Premio d'Italia 2012, Vettel ha celebrato il suo 50\u00ba design con un \u201caspetto arrugginito\". Alla fine della stagione 2013 di Formula 1, Vettel aveva usato 76 caschi differenti per tutta la sua carriera. \u201cSono felice di ci\u00f2\u201d ha ammesso.\nVettel ha iniziato la stagione 2013 con un nuovo design in onore di Felix Baumgartner.\nIl produttore di caschi Arai ha dichiarato che Vettel ritirava ogni suo casco dopo ogni vittoria.\nDopo essersi trasferito in Ferrari, prima dell'inizio della stagione 2015 Vettel ha dichiarato che non cambier\u00e0 pi\u00f9 i modelli del casco cos\u00ec spesso, visto anche la regola della FIA che impone di non poter cambiare radicalmente il casco durante la stagione, e di aver cambiato il design vista la fine della partnership con Red Bull che durava da quando era bambino. Il suo nuovo casco \u00e8 bianco con la bandiera nazionale tedesca che va dalla parte anteriore a quella posteriore e il suo numero il 5 in cima. Nella versione 2017 al posto del numero \u00e8 presente la scritta \"Five\", gi\u00e0 introdotta dal Gran Premio d'Italia 2016 in lingua italiana.\nNel 2018 il casco rimane invariato ma continua a portare versioni speciali per determinati Gran Premi, in quello della Germania al posto del Cavallino rampante era presente un bersaglio con i colori della Germania. Anche nel 2019 il casco rimane fedele al design scelto nel 2015, solo i caschi per il GP di Monaco e per quello di Germania presentano dei cambiamenti. Il primo \u00e8 dedicato al campione austriaco Niki Lauda mentre il secondo al connazionale Bernd Schneider.\nPer il campionato 2020 la FIA torna sui suoi passi e decide di abolire la regola sui caschi introdotta nel 2015. Vettel non ha comunque deciso di cambiare radicalmente il suo casco in nessuna delle 17 gare. Tra le versioni speciali portate vanno ricordate quella dedicata a Michael Schumacher per il GP di Eifel, quella per i 1000 GP della Ferrari, quella per il GP di Turchia e Bahrain e, infine, quello per la sua ultima gara da pilota Ferrari. Il casco, che celebra la diversit\u00e0, usato in Turchia e in Bahrain \u00e8 stato successivamente messo all'asta dallo stesso Vettel per beneficenza e venduto per 225.000 euro.\nNel 2021 diventa ambasciatore della societ\u00e0 attiva nel trattamento dell\u2019acqua BWT AG, e talvolta i colori della bandiera tedesca sulla striscia al centro del casco vengono sostituiti con varie sfumature di rosa, colore simbolo dell\u2019azienda.\nRiconoscimenti e onorificenze.\nVettel \u00e8 stato nominato Rookie dell'anno ai premi annuali di Autosport nel 2008.\nNel 2009, gli \u00e8 stato assegnato il Trofeo Lorenzo Bandini, per i successi della stagione 2008.\nNel 2010, \u00e8 stato votato sportivo tedesco dell'anno (\"Sportler des Jahres\"). Nello stesso anno ha vinto per la prima volta la categoria International Racing Driver ai premi Autosport e da allora ha vinto questo premio per tre anni successivi (2010-2013).\nNel gennaio 2012, Vettel \u00e8 stato premiato con l'illustre Grands Prix de l'Academie des Sports 2011 per essere diventato \"bicampione di F1 consecutivamente all'et\u00e0 di 24 anni - vincitore di undici Grands Prix out of nineteen\" e nel mese successivo, \u00e8 stato ulteriormente onorato con il pi\u00f9 alto premio sportivo in Germania, il Silberne Lorbeerblatt in riconoscimento dei suoi titoli mondiali multipli e del suo carattere esemplare.\n\u00c8 stato anche votato pilota F1 dell'anno nel 2009, 2011 e 2013 e dai team principal della F1 per il sondaggio segreto annuale, iniziato dalla rivista Autosport 2010 e 2012.\nHa inoltre vinto il premio DHL Fastest Lap nel 2009, 2012 e 2013. \u00c8 diventato sportivo europeo dell'anno da PAP per 2 anni consecutivi (2012 e 2013) e anche da UEPS nel 2010.\nNel 2014 \u00e8 stato nominato Sportsman dell'anno al Laureus World Sports Awards a Kuala Lumpur, Malesia.\nIl 4 dicembre 2017 viene inserito nella Hall of Fame della Federazione Internazionale dell'Automobile.\nIl 12 dicembre 2021 ha vinto il Crypto.com Overtake Award per aver effettuato il maggior numero di sorpassi durante la stagione."}
{"id": "1176632", "revid": "309289", "url": "https://it.wikipedia.org/wiki?curid=1176632", "title": "Monte Narodnaja", "text": "Il monte Narodnaja (letteralmente \"Montagna del Popolo\" dal russo \"\u0413\u043e\u0440\u0430\u0301 \u041d\u0430\u0440\u043e\u0301\u0434\u043d\u0430\u044f\"), \u00e8 una montagna della Russia e con i suoi 1\u00a0895 metri s.l.m. \u00e8 la cima pi\u00f9 elevata della catena degli Urali.\n\u00c8 situato al confine tra la Repubblica dei Komi e il Circondario autonomo dei Chanty-Mansi, ma la vetta \u00e8 spostata di mezzo chilometro dal confine verso la Chantia-Mansia. La montagna si trova nella sezione degli Urali chiamata Urali subpolari, nella cresta Issledovatel'skij (\u0418\u0441\u0441\u043b\u0435\u0434\u043e\u0432\u0430\u0442\u0435\u043b\u044c\u0441\u043a\u0438\u0439 \u0445\u0440\u0435\u0431\u0435\u0442). In prossimit\u00e0 della sua vetta esistono alcuni piccoli ghiacciai, i suoi pendii hanno l'aspetto della tundra mentre ai suoi piedi si estende la tipica foresta detta taiga.\n\u00c8 composto da quarziti e scisti metamorfici di et\u00e0 proterozoica e cambriana.\nLa prima ascensione documentata risale al 1929 ma non si escludono imprese precedenti data la non eccessiva altezza della montagna."}
{"id": "1176633", "revid": "767487", "url": "https://it.wikipedia.org/wiki?curid=1176633", "title": "Riccardo Corallo", "text": "Carriera.\nGiocatore.\nLa sua carriera ha inizio nelle giovanili del , per poi essere ceduto nel 1998 al in Serie C1, dove rimane fino al gennaio del 1999, e dove firma la sua prima presenza tra i professionisti. Durante il mercato di riparazione viene ceduto in Serie A, alla Lazio, che lo aggrega alla squadra Primavera. Nel 1999 la societ\u00e0 capitolina lo cede alla , squadra con cui gioca 15 partite realizzando anche una rete.\nNella stagione 2000-2001 passa all', dove rimarr\u00e0 per 2 stagioni. Nella stagione 2002-2003 ritorna alla Reggiana, per poi passare al senza per\u00f2 trovare spazio fra i titolari. Nella stagione successiva viene ceduto alla SPAL, dove gioca con continuit\u00e0, andando anche a segno due volte. Viene ceduto poi all' nel 2004, dove ottiene la promozione in A. Nella stagione 2005-06 l'Ascoli lo cede in prestito per sei mesi alla in cadetteria, squadra in cui disputer\u00e0 8 partite. Quindi nel gennaio del 2005 fa ritorno ad Ascoli dove giocher\u00e0 2 partite, esordendo nella massima serie durante la partita del 28 agosto 2005 contro il Milan. Nella stagione seguente disputer\u00e0 12 partite (in totale 1144 minuti giocati) con la formazione marchigiana.\nDal 2007-2008 \u00e8 ufficialmente un calciatore dell'Avellino, fino al 2009, quando si trasferisce alla Pro Vercelli.\nNel gennaio 2011 si accorda con i rumeni del Gloria Bistrita, e poco dopo torna in Italia per militare prima nella Viterbese in Serie D da novembre 2011 a gennaio 2012 e poi per la seconda parte di stagione nel Montichiari. Rimasto svincolato dopo il fallimento della societ\u00e0 lombarda, nel gennaio 2013 firma per il Bogliasco D'Albertis, squadra della Riviera di Levante genovese militante in Serie D dell'omonimo comune. Nella stagione 2013-2014 passa all'Ivrea, dove disputa le sue ultime due stagioni da calciatore.\nAllenatore.\nAppese le scarpe al chiodo, da agosto 2014 intraprende la carriera da allenatore nel settore giovanile della Juventus seguendo gli Esordienti. Nella stagione 2015-2016 \u00e8 l'allenatore dei Giovanissimi Nazionali dello Spezia."}
{"id": "1176643", "revid": "287204", "url": "https://it.wikipedia.org/wiki?curid=1176643", "title": "Chaetodon citrinellus", "text": "Chaetodon citrinellus, conosciuto anche con il nome comune pesce farfalla limone, \u00e8 un pesce d'acqua salata appartenente alla famiglia dei Chaetodontidae.\nDistribuzione e habitat.\n\u00c8 una specie di pesce farfalla diffusa nell'Oceano Indiano (coste delle Seychelles, Madagascar e Mar dei Caraibi, Maldive, Indonesia) Mar del Giappone e nell'Oceano Pacifico, fino alle Isole Marchesi e Tuamotu. Vive in prossimit\u00e0 delle formazioni madreporiche, in acque con temperatura tra i 24 e i 28\u00a0\u00b0C, prediligendo fondali poco profondi e occasionalmente pu\u00f2 anche spingersi fino a 35 metri di profondit\u00e0. Si incontra anche in zone con pochi coralli e nel versante esterno del reef che guarda verso il mare aperto.\nDescrizione.\nPresenta corpo fortemente compresso ai fianchi. Il muso \u00e8 allungato in prossimit\u00e0 della bocca. La pinna dorsale copre tutto il dorso; la pinna anale \u00e8 particolarmente sviluppata e bordata di bianco e nero.\nLa livrea \u00e8 giallo vivo con numerose macchie nere, pi\u00f9 chiare nella zona caudale e in prossimit\u00e0 delle pinne dorsale e anale. Il muso \u00e8 percorso da una banda verticale nera contornata di bianco che copre gli occhi.\nSpecie di piccole dimensioni, pu\u00f2 raggiungere i 13\u00a0cm di lunghezza.\nComportamento.\nSolitamente si incontra a coppie. Gli esemplari giovanili formane piccoli gruppi, spesso con altre specie di pesci farfalla, come il Chaetodon kleinii.\nAlimentazione.\nSi nutre essenzialmente di microfauna recifale, polipi di corallo, altri invertebrati e alghe filamentose."}
{"id": "1176650", "revid": "108682", "url": "https://it.wikipedia.org/wiki?curid=1176650", "title": "Hips don't lie", "text": ""}
{"id": "1176652", "revid": "1543377", "url": "https://it.wikipedia.org/wiki?curid=1176652", "title": "Peugeot Type 163", "text": "La Type 163 \u00e8 un'autovettura di fascia media prodotta tra il 1919 ed il 1924 dalla casa automobilistica francese Peugeot.\nProfilo.\nLa Type 163 fu presentata nel luglio del 1919 per affiancare ed in seguito sostituire la Type 159, anch'essa introdotta nel 1919 per risollevare le sorti della Casa francese in seguito alla crisi post-bellica. La Type 159 riusc\u00ec solo in parte, poich\u00e9 dal punto di vista tecnico la vettura era gi\u00e0 obsoleta in partenza: le prestazioni erano scarse e la concorrenza offriva vetture pi\u00f9 moderne.\nPerci\u00f2, la Peugeot affianc\u00f2 alla Type 159 la Type 163, pi\u00f9 moderna specialmente dal punto di vista meccanico. Rispetto alla sfortunata \"sorella\", la Type 163 era di dimensioni pi\u00f9 compatte (3.5 m di lunghezza) ed era equipaggiata con il motore NG a 4 cilindri da 1435 cm\u00b3 di cilindrata, in grado di spingere la vettura ad una velocit\u00e0 massima di 65\u00a0km/h. La distribuzione era ad albero a camme laterale, mentre l'alimentazione era a carburatore Solex. Il cambio era a 4 marce. L'impianto frenante si avvaleva unicamente di freni a tamburo sul retrotreno. Una delle caratteristiche salienti della vettura fu per\u00f2 quella di montare, tra le prime al mondo, un impianto elettrico a batteria. Tale batteria alimentava il motorino di avviamento ed i fari, che divennero cos\u00ec anch'essi ad accensione elettrica.\nLa vettura raccolse ben presto un gran successo, anche per il fatto di essersi resa disponibile in pi\u00f9 varianti di carrozzeria, la pi\u00f9 diffusa delle quali era la torpedo. Erano presenti per\u00f2 anche esemplari con carrozzeria limousine, coup\u00e9 e addirittura furgonata. La gamma era quindi piuttosto vasta, ma ci\u00f2 non imped\u00ec alla Casa di introdurre ulteriori varianti. Nel 1921 furono infatti lanciate la \"Type 163 B\" e la \"Type 163 BS\", di impostazione sportiveggiante. Nel 1922 arriv\u00f2 anche la Type 163 BR, dotata di un motore di cilindrata leggermente aumentata (1480\u00a0cm\u00b3) e nel 1923 la Type 163 BS fu tolta di produzione per lasciare il posto alla \"Type 163 BRS\", prodotta fino al 1924 in appena 4 esemplari. Il 1924 fu l'anno in cui l'intera gamma della Type 163 fu tolta di produzione.\nTabella riepilogativa.\nLa seguente tabella vuol fornire una cronologia dei modelli che costituirono a suo tempo la gamma della Peugeot \"Type 163\":"}
{"id": "1176654", "revid": "154639", "url": "https://it.wikipedia.org/wiki?curid=1176654", "title": "Al-Farabi", "text": "Vita.\nIl padre, di origine persiana, era militare alla corte turca. Sulle sue origini, per\u00f2, esiste anche una ipotesi discordante; infatti lo storico medievale Ibn Khallik\u0101n (morto nel 1282) gli attribuisce una nascita nei pressi di Farab (attualmente Otrar), in Kazakistan da genitori turchi.\nI suoi primi studi scolastici li segu\u00ec a Farab e a Bukhara, nel 901 si\ntrasfer\u00ec a Baghdad, per completarli; qui studi\u00f2 grammatica, logica, filosofia, musica, matematica e scienze. Era il pupillo di Abu Bishr Matta ibn Yunus. Studi\u00f2 anche sotto il chierico nestoriano Yuhanna ibn Haylan ad Harran. Fu affiliato alla scuola di filosofia alessandrina che aveva sede ad Harran, Antiochia e Merv prima di stabilirsi definitivamente a Baghdad dove dimor\u00f2 per quaranta anni.\nFu ad Aleppo nell'anno 943 e fece parte del circolo letterario della corte di Sayf al-Dawla Hamdani. Fu probabilmente la disperazione nel riformare la societ\u00e0 in cui viveva a farlo inclinare verso il sufismo. I suoi viaggi lo portarono in Egitto e a Damasco nel 950 dove egli mor\u00ec.\nCommentandole rispetto al proprio pensiero e a quello di Platone, scrisse parafrasi di varie opere di Aristotele, quali: \"Analytica Posteriora\", \"Analytica Priora\", \"Topica\" e di Porfirio (\"Isagoge\"); e commenti ad \"Analytica Posteriora\", \"Analytica Priora\", \"Categorae\", \"Isagoge\", \"Rhetorica\" e il \"De Interpretatione\", l'unico testo giunto fino a noi.\nPensiero.\nLogica.\nAl-Farabi \u00e8 stato uno dei primi musulmani ad occuparsi di logica ed a sviluppare una logica non aristotelica. Approfond\u00ec le tematiche sui numeri, sulle relazioni e le categorie logiche, sulla relazione fra logica e grammatica, e su una forma di inferenza non aristotelica.\nReligione.\nNell'opera \"Citt\u00e0 virtuosa\" discusse delle tematiche religiose e approfond\u00ec la questione di Dio.\nAfferm\u00f2, prendendo spunto da Plotino, che l'essere primo (Dio), \u00e8 sicuramente la causa di tutti gli altri esseri, oltre ad essere il migliore \u00e8 unico e indivisibile, non ha inizio ed \u00e8 permanente ed autosufficiente. Affinch\u00e9 un altro essere derivi da lui basta la sua essenza, non occorre nessun meccanismo o strumento naturale estraneo a lui.\nMetafisica e cosmologia.\nAl-Farabi ide\u00f2 un modello filosofico-astronomico atto a spiegare il senso degli esseri, basato su tre pilastri: metafisica aristotelica della causalit\u00e0, astronomia tolemaica, teorie plotiniane di emanazione cosmologica. L'Universo viene descritto come una serie di livelli concentrici circolari, racchiudenti il \"primo cielo\" al livello pi\u00f9 esterno e il mondo materiale al centro.\nOgnuno di questi livelli rappresenta il dominio di una seconda intelligenza, vista come un fattore intermedio fra Dio e il mondo materiale.\nTutti gli esseri sono vincolati fra loro, in base ad un rapporto gerarchico di emanazioni e di inclusioni sequenziali, che comprende nell'elenco anche i pianeti. Secondo l'autore esisterebbero dieci Intelligenze, la prima \u00e8 quella del primo cielo, l'ultima \u00e8 la Luna.\nLe Intelligenze sono esseri univoci e separati, l'essere si classifica in contingente e necessario.\nPsicologia.\nGli esseri umani, secondo le teorie di al-Farabi, godono del privilegio di trovarsi in un livello intermedio fra il mondo materiale e quello alto, e oltre a ci\u00f2, grazie alla capacit\u00e0 razionale, sono in grado di connettersi alle alte sfere.\nNella sua opera \"Idee degli abitanti della citt\u00e0 virtuosa\", Al-Farabi classific\u00f2 l'intelletto in quattro categorie: intelletto in potenza; intelletto in atto; intelletto acquisito; intelletto agente.\nQuesto significa che, per commutare dallo stato di potenza a quello dell'atto, l'intelletto potenziale necessita di un agente esterno, formato da un'essenza che possiede un elemento di intelligenza distinto dalla materia. L'intelletto agente \u00e8 paragonato alla luce che il sole concede alla vista.\nL'intelletto acquisito venne identificato con quello dei filosofi greci ed \u00e8 stato descritto come un intelletto attivo.\nAl-Farabi si sofferm\u00f2 sulle caratteristiche interiori, che distinguer\u00e0 in quattro gruppi: il primo \u00e8 quello delle brame, dei desideri o delle avversioni per un oggetto, il secondo \u00e8 quello dei sensi e delle percezioni, il terzo \u00e8 quello dell'immaginazione e delle capacit\u00e0 manipolatorie mentali, il quarto \u00e8 la ragione con le facolt\u00e0 intellettuali.\nPolitica.\nIn tutte le sue opere, alla politica spett\u00f2 un ruolo importante. Sintetizzando il suo pensiero, si pu\u00f2 formulare la suddivisione di cinque tipi di citt\u00e0 possibili:\nla citt\u00e0 corrotta, la citt\u00e0 cangiante, la citt\u00e0 immorale, la citt\u00e0 insipiente alle quali fa da controaltare la citt\u00e0 virtuosa.\nI cittadini della citt\u00e0 insipiente perseguono beni materiali, quali la ricchezza, la lussuria, le passioni e la salute del corpo; la mancanza di questi beni procura infelicit\u00e0. La citt\u00e0 insipiente a sua volta si suddivide in zone, definite:\nNella citt\u00e0 immorale gli abitanti posseggono tutti gli elementi intellettivi per conoscere le idee virtuose, per\u00f2 non li attuano.\nLa citt\u00e0 cangiante \u00e8 degradata da uno stato virtuoso a uno anomalo.\nLa citt\u00e0 corrotta vive immersa in un'atmosfera falsa, ingannevole, speranzosa della felicit\u00e0 ultraterrena.\nNella citt\u00e0 virtuosa gli abitanti devono essere soprattutto saggi, sapienti e consapevoli, moderati ed equilibrati. Il modello ideale proposto da al-Farabi \u00e8 lontano da quello democratico, ma piuttosto, affine a quello dello Stato di grandi spiriti proposto da Platone.\nAltre attivit\u00e0.\nAl-Farabi fu un precursore in molti campi: scrisse libri nell'ambito della sociologia musulmana; ma non disdegn\u00f2 occuparsi anche di arte, visto che scrisse un libro intitolato \"Il libro della musica\", suon\u00f2 ed invent\u00f2 un buon numero di strumenti musicali ed il suo sistema tonale \u00e8 tuttora utilizzato nella musica araba.\nGli \u00e8 stato attribuito il merito di aver indagato nel campo della fisica, sviluppando le teorie termodinamiche del vuoto.\nGli \u00e8 stato dedicato un asteroide, 7057 Al-F\u0101r\u0101b\u012b."}
{"id": "1176656", "revid": "1892736", "url": "https://it.wikipedia.org/wiki?curid=1176656", "title": "Gurunsi", "text": "Il nome Gurunsi o Gourounsi si riferisce a una famiglia di gruppi etnici presenti nel Ghana settentrionale e nel Burkina Faso meridionale.\nStoria.\nSecondo la tradizione orale locale, i Gurunsi proverrebbero dalla regione del lago Ciad, nel Sudan occidentale. Se questa migrazione sia effettivamente avvenuta, e in quale epoca, non \u00e8 noto: certamente i Gurunsi abitarono la loro attuale regione di diffusione almeno dal XII secolo.\nNel XV secolo, i Mossi del nord compivano spesso scorrerie nella terra dei Gurunsi per procacciarsi schiavi, senza per\u00f2 sottomettere definitivamente la popolazione del luogo.\nIl nome \"Gurunsi\" sembra risalire al XIX secolo. Salif Titamba Lankoande, nel suo \"Noms de famille au Burkina Faso\", sostiene che esso derivi dalla parola \"Guru-si\", \"impenetrabile al ferro\". Questa espressione ricorderebbe un leader di nome Babatu che sosteneva di rendere i propri seguaci invulnerabili usando una speciale medicina.\nDopo la conferenza di Berlino del 1885, la terra dei Gurunsi fu spartita fra francesi, inglesi e tedeschi. I tedeschi in seguito lasciarono la zona ritirandosi nel Togoland. La spartizione fra le colonie inglesi e quelle francesi diede inizio alla formazione di diversi sottogruppi del popolo Gurunsi.\nSottogruppi.\nOggi si distinguono diversi sottogruppi etnici facenti capo alla famiglia dei popoli Gurunsi. In Ghana sono di origine gurunsi i Frafra, i Kusasi e i Talensi mentre nel Burkina Faso, i Bwa, i Ko, i Lele, i Nuni e i Sissala. Due sottogruppi, i Kassena e i Nankani, sono presenti in entrambi gli stati. I diversi sottogruppi non parlano la stessa lingua, ma presentano una forte affinit\u00e0 culturale dal punto di vista dell'organizzazione sociale ed economica e delle credenze religiose."}
{"id": "1176657", "revid": "172554", "url": "https://it.wikipedia.org/wiki?curid=1176657", "title": "Al Farabi", "text": ""}
{"id": "1176659", "revid": "339392", "url": "https://it.wikipedia.org/wiki?curid=1176659", "title": "Isole Sandwich meridionali", "text": ""}
{"id": "1176661", "revid": "767487", "url": "https://it.wikipedia.org/wiki?curid=1176661", "title": "Wishmaster 3 - La pietra del diavolo", "text": "Wishmaster 3 - La pietra del diavolo (\"Wishmaster 3: Beyond the Gates of Hell\") \u00e8 un film del 2001 diretto da Chris Angel.\nTrama.\nDiana Collins \u00e8 un'ottima assistente di un prestigioso college, dove studia mitologie e antiche religioni assieme al professore Joel Barash. Un giorno Diana apre un'antica scatola custodita nell'ufficio del docente, liberando cos\u00ec il malvagio demone Djiin, che libera la sua razza per distruggere l'intero mondo."}
{"id": "1176664", "revid": "110157", "url": "https://it.wikipedia.org/wiki?curid=1176664", "title": "Sosnogorsk", "text": "Sosnogorsk \u00e8 una citt\u00e0 della Russia europea nordorientale, situata nella Repubblica dei Comi sul fiume I\u017ema, 345 km a nordest del capoluogo Syktyvkar.\nFondata nell'era sovietica (1939) come campo di lavoro forzato (gulag), ottenne lo \"status\" di citt\u00e0 nel 1955."}
{"id": "1176665", "revid": "120147742", "url": "https://it.wikipedia.org/wiki?curid=1176665", "title": "Nacional de Clubes", "text": "Il Nacional de Clubes \u00e8 una competizione rugbistica per club organizzata dalla UAR.\nFormato.\nDal 1993 al 2008 ha coinvolto 16 squadre, divise in 4 gironi (Zone). Le prime due di ogni zona sono qualificate ai quarti di finale. I sedici club si qualificano dai rispettivi campionati provinciali:\nTra il 2009 e il 2011 la competizione \u00e8 stata ridotta a sole 4 squadre, le due finaliste del Torneo del Interior e del Torneo de la URBA. \nA partire dal 2014, dopo una pausa di tre anni, l'UAR ha annunciato che il torneo torner\u00e0 al formato originale di 16 squadre (9 qualificate dal Torneo del Interior e 7 dall'URBA Top 14) che si gioca tra marzo e maggio con i club qualificati nei rispettivi campionati dell'anno precedente.\nAlbo d'oro.\nNota: il torneo nella forma attuale ebbe inizio nel 1993. In realt\u00e0 una edizione di un torneo analogo, il \"Campeonato Argentino de Clubes\" fu disputato nel 1973. Un esperimento che non ebbe per\u00f2 immediato seguito\nNel 1993 invece vennero disputati due gironi \"A\" e \"B\" con l'assegnazione di due titoli."}
{"id": "1176673", "revid": "767487", "url": "https://it.wikipedia.org/wiki?curid=1176673", "title": "Save the Last Dance", "text": "Save the Last Dance \u00e8 un film del 2001 diretto da Thomas Carter.\nFilm incentrato sulla danza con protagonisti Julia Stiles e Sean Patrick Thomas.\nTrama.\nSara, una ragazza bianca, si trasferisce dal padre Roy a Chicago dopo la morte della madre causata da un incidente in auto. Sara vuole diventare una ballerina presso la Julliard School, ma dopo il dramma abbandona il suo sogno e si iscrive nella scuola del suo nuovo quartiere frequentata principalmente da ragazzi di colore. L\u00ec conosce Chenille, una ragazza madre, e suo fratello Derek, ballerino di hip hop che vuole iscriversi all'universit\u00e0 e diventare medico.\nTra Sara e Derek nasce l'amore e lui le insegna dei passi di hip hop. La loro relazione per\u00f2 non \u00e8 ben vista dalle altre ragazze per via delle grandi aspirazioni di lui e quindi i due decidono di lasciarsi. Intanto Sara deve risostenere l'audizione alla Julliard School in cui aveva deciso di tornare convinta da Derek.\nIl giorno del provino Chenille dice a Derek di essere stata lei a convincere Sara che la loro relazione non poteva andare avanti. Derek capisce tutto e allora va al teatro per assistere all'esibizione. Sara all'inizio \u00e8 turbata perch\u00e9 \u00e8 da sola, ma vede arrivare il suo ragazzo e questo le d\u00e0 la carica necessaria per eseguire la sua coreografia ed essere ammessa alla scuola.\nProduzione.\nIl film \u00e8 stato interamente girato a Chicago. La pellicola \u00e8 costata 13 milioni di dollari e ne ha incassati 91.057.006.\nSequel.\nIl film ha avuto un sequel direct-to-video."}
{"id": "1176680", "revid": "15756", "url": "https://it.wikipedia.org/wiki?curid=1176680", "title": "Gomma per cancellare", "text": "La gomma per cancellare \u00e8 uno strumento di cancelleria in gomma, naturale o sintetica, atto a rimuovere meccanicamente inchiostri o tracce di grafite da supporti di scrittura o disegno.\nSi divide in pi\u00f9 tipi, dipendentemente dal tipo di tratto da rimuovere:\nCon l'avvento delle penne a sfera ad inchiostro cancellabile negli anni ottanta, sembrava che l'uso della gomma per cancellare dovesse avere un nuovo impulso. Tuttavia il crescente uso del correttore a bianchetto e dei correttori a nastro, legato anche all'uso sempre pi\u00f9 diffuso del computer, sta riducendo sempre pi\u00f9 l'impiego di questo strumento.\nIn ogni caso la gomma per cancellare continua tuttora ad essere utilizzata e, assieme agli altri oggetti per la scrittura quali per esempio la matita od il temperino, viene in genere riposta e custodita in un astuccio.\nIn italiano si usa anche la locuzione gomma da cancellare, legata ad un uso arcaico della preposizione \"da\".\nStoria.\nPrima delle gomme per cancellare si usavano pastiglie di cera. Pezzi di pietra grezza come arenaria o pomice oppure mollica di pane venivano usati per rimuovere piccoli errori da documenti scritti su pergamena o papiro.\" \nNel 1770 l'ingegnere inglese Edward Nairne svilupp\u00f2 la prima gomma da cancellare in commercio\".\". \nNel 1839 Charles Goodyear scopr\u00ec il processo di vulcanizzazione, un metodo che avrebbe polimerizzato la gomma, rendendola durevole.\nIl 30 marzo 1858 Hymen Lipman di Philadelphia ricevette il primo brevetto per l'applicazione di una gomma all'estremit\u00e0 di una matita, poi invalidato. \nLe gomme possono essere blocchi autoportanti o cappucci montati sull'estremit\u00e0 di una matita. Molte matite di legno sono realizzate con gomme da cancellare incorporate.\nLe gomme da cancellare fornite con alcune penne a sfera e pennarelli indelebili servono a cancellare esclusivamente l'inchiostro dello strumento di scrittura per cui sono state create.\nTipi.\nGomme da cancellare in SBR.\nOriginariamente realizzate in gomma naturale, ma in epoca moderna create con SBR piuttosto economico, questo tipo di gomme da cancellare contiene cariche minerali, abrasivi come la pomice con plastificanti come l'olio vegetale. Sono relativamente dure (per restare attaccati alla matita) e spesso colorate di rosa.\nGomma da cancellare per artisti (\"art gum\").\nLa definizione \"Art gum\" fu usata per la prima volta nel 1903 e registrata negli Stati Uniti nel 1907. Questo tipo di gomma era originariamente composta da materiali come l'olio di semi di mais vulcanizzato con dicloruro di zolfo sebbene in epoca moderna \u00e8 realizzato in gomma naturale o sintetica o composti vinilici. \u00c8 particolarmente adatta per pulire e cancellare grandi aree senza danneggiare la carta. Tuttavia, data la loro morbidezza, risultano imprecise nell'uso.\nGomme in vinile.\nEssendo molto morbidi e non abrasivi, \u00e8 meno probabile che danneggino tela o carta. Gli ingegneri preferiscono questo tipo di gomma da cancellare per lavorare su disegni tecnici grazie alla loro delicatezza di cancellatura sulla carta, con meno sbavature sulle aree circostanti rispetto ad altri tipi di gomme da cancellare. Gomme da cancellare di questo tipo si possono trovare a basso costo e sono prodotte con composti vinilici altamente plastificati e realizzate in forme decorative.\nGomme impastate.\nLe gomme da cancellare impastate (chiamate \"gomme per mastice\" al di fuori degli Stati Uniti) hanno una consistenza plastica e sono comuni all'interno della maggior parte degli strumenti standard degli artisti. Non sono adatti per cancellare grandi aree a causa della loro tendenza a deformarsi in caso di cancellazioni vigorose.\nMastice.\nComunemente venduto nei punti vendita con materiale scolastico e prodotti per la casa, il mastice morbido e malleabile appare in molti colori e con numerosi marchi. Destinato ad attaccare poster e stampe alle pareti senza danneggiare la superficie del muro sottostante, lo stucco per poster funziona pi\u00f9 o meno come le tradizionali gomme da cancellare impastate, ma con una maggiore adesivit\u00e0.\nGomme elettriche.\nLa gomma da cancellare elettrica \u00e8 stata inventata nel 1932 da Arthur Dremel di Racine, Wisconsin, negli USA.\nGomme in fibra di vetro.\nPoich\u00e9 le gomme in fibra di vetro eliminano la polvere di fibra di vetro quando vengono utilizzate, \u00e8 necessario prestare attenzione durante e dopo l'uso per evitare la contaminazione accidentale con questa polvere abrasiva in aree sensibili del corpo, in particolare negli occhi.\nCancellino per lavagna.\nLe gomme da cancellare per lavagna in feltro o gli spolverini per lavagna vengono utilizzati per cancellare i segni di gesso su una lavagna. La scrittura a gesso lascia le particelle di colore chiaro che aderiscono debolmente a una superficie scura (ad esempio bianco su nero o giallo su verde); pu\u00f2 essere strofinato con un materiale morbido, come uno straccio. Le gomme per lavagne sono realizzate con un blocco di plastica o di legno, molto pi\u00f9 grande di una gomma per penna o matita, con uno strato di feltro su un lato. Il blocco viene tenuto in mano e il feltro strofinato contro la scritta, che si pulisce facilmente. Viene rilasciata polvere di gesso, parte della quale si attacca alla gomma fino a quando non viene pulita, di solito colpendola contro una superficie dura.\nLe gomme da cancellare per lavagna furono inventate intorno al 1863 da John L. Hammett, che possedeva alcuni negozi che vendevano e creavano prodotti per la scuola a Rhode Island e poi a Boston. \nPer cancellare una lavagna vengono utilizzati vari tipi di gomma, a seconda della lavagna e del tipo di inchiostro utilizzato.\nSoftware.\nIn alcuni software e app per grafica e disegno (come ad esempio Gimp, Photoshop, Inkscape e Illustrator) \u00e8 presente uno strumento che cancella il contenuto dell'area di lavoro, anche visivamente simile alla reale gomma per cancellare."}
{"id": "1176684", "revid": "571783", "url": "https://it.wikipedia.org/wiki?curid=1176684", "title": "Th\u00e9", "text": ""}
{"id": "1176690", "revid": "1748167", "url": "https://it.wikipedia.org/wiki?curid=1176690", "title": "Madonna della Pace (Agosta)", "text": "Madonna della Pace \u00e8 una frazione di Agosta, in provincia di Roma, situata nell'alta valle dell'Aniene, alle pendici dei Monti Simbruini, lambita dalle acque del fiume Aniene, dove confluiscono naturalmente i cinque paesi a cui territorialmente la frazione appartiene: Subiaco, Agosta, Canterano, Rocca Canterano e Cervara di Roma.\nIn questa frazione si trova una Chiesa Parrocchiale, con 3 campane, il \"campanone\", un sol3 divenuto fa#3 a causa di un'incrinatura, la seconda campana, sib3, e la piccola, re4.\nPer la sua posizione geografica \u00e8 spesso scelta come centro socio-politico e culturale per lo svolgimento di assemblee. \u00c8 sede della X Comunit\u00e0 Montana dell'Aniene.\nStoria.\nLa leggenda narra che l'imperatore Nerone, per recarsi nella sua villa di Subiaco, si fermasse spesso a riposare nei pressi di Madonna della Pace dove, a quel tempo, l'Aniene formava un laghetto. Sembra che la denominazione della localit\u00e0 \"Barco\" (contrada di Madonna della Pace) derivi infatti dal porticciolo in riva al laghetto e dalle barche che vi erano attraccate.\nLa zona fu comunque frequentata sin dal 1000 a.C. dai latini; intorno al IV secolo a.C. i Romani iniziarono la costruzione di grandiosi acquedotti per approvvigionare Roma e per effetto di questi lavori la zona si popol\u00f2 massicciamente.\nOltre il gi\u00e0 citato Nerone molti altri personaggi frequentarono questi luoghi: Plinio il Vecchio, Traiano e, molto pi\u00f9 tardi, sicuramente San Benedetto.\nDopo la caduta dell'impero romano i centri della Valle dell'Aniene subirono devastazioni e saccheggi ad opera dei longobardi prima e dai saraceni dopo. Questo provoc\u00f2 lo spopolamento della valle in quanto i suoi abitanti preferirono trasferirsi in luoghi meno accessibili; gli acquedotti vennero abbandonati, inizi\u00f2 un periodo durante il quale l'intera zona visse un lunghissimo letargo che fin\u00ec soltanto poco pi\u00f9 di cento anni fa.\nIl primo insediamento in epoca recente di cui si ha notizia certa risale al 1878 quando la famiglia Cicch\u00e9tti di Rocca Canterano, proprietaria del mulino situato vicino al fiume, vi si trasfer\u00ec, dando il nome alla localit\u00e0.\nLa necessit\u00e0 per gli agricoltori di recarsi al mulino Cicchetti per macinare il raccolto fece confluire nella zona molti interessi economici con il risultato di vedere aumentato il numero dei suoi abitanti, dediti in prevalenza all'agricoltura.\nAgli inizi del secolo fu costruita la linea ferroviaria che un\u00ec Mandela a Subiaco attraversando tutta la valle; venne realizzata in prossimit\u00e0 del mulino Cicch\u00e9tti una stazione ferroviaria che prese il nome Rocca Canterano Scalo.\nLo scalo ferroviario venne naturalmente utilizzato anche dagli abitanti di altri paesi e i vantaggi per il territorio circostante lo scalo furono notevoli. Questi paesi erano collegati con la valle mediante la Via Empolitana che, per attraversare il fiume Aniene, si serviva di un \"ponte di ferro\".\nL'aumento della popolazione e il sorgere di molte attivit\u00e0 commerciali fece nascere l'esigenza, avvertita in modo particolare nel 1928 dal Vescovo di Subiaco Simone Lorenzo Salvi, di costruire una chiesa da dedicare alla Madonna, denominata chiesa della Madonna della Pace, da cui il nome definitivo della localit\u00e0 che prima di allora veniva chiamata in diversi modi: \"Cicch\u00e9tti\" o \"Le M\u00f2le\" dal mulino, \"Carlini\" dall'osteria, \"Rocca Canterano Scalo\" dalla stazione ferroviaria.\nLa vita di Madonna della Pace si svilupp\u00f2 in modo ordinato e sereno fino alla II Guerra Mondiale quando un fatto gravissimo insanguin\u00f2 la pacifica localit\u00e0: 15 cittadini inermi furono trucidati dai nazisti per rappresaglia. Sul luogo \u00e8 stato eretto un Sacrario a ricordo dell'eccidio.\nRicorrenze.\nFestivit\u00e0 Religiose\nManifestazioni"}
{"id": "1176692", "revid": "287204", "url": "https://it.wikipedia.org/wiki?curid=1176692", "title": "Mikun'", "text": "Mikun' () \u00e8 una citt\u00e0 di 11 400 abitanti situata nella Repubblica dei Komi, in Russia. La citt\u00e0 fu fondata nel 1937 e ottenne lo status di citt\u00e0 nel 1959. La citt\u00e0 ha avuto negli ultimi anni un lieve calo demografico: nel 1989 contava 12 500 abitanti; nel 2002 contava 11 700 abitanti; infine, nel 2005, contava 11 400 abitanti. La citt\u00e0 \u00e8 situata a 96 chilometri a nord della capitale della Repubblica dei Comi, Syktyvkar."}
{"id": "1176695", "revid": "203463", "url": "https://it.wikipedia.org/wiki?curid=1176695", "title": "USS Dwight D. Eisenhower", "text": "La portaerei americana USS \"Dwight D. Eisenhower\" (CVN-69) \u00e8 la seconda nave della classe Nimitz ed \u00e8 una nave della United States Navy. \u00c8 chiamata come il 34\u00ba presidente statunitense, Dwight D. Eisenhower.\nOriginariamente, la portaerei sarebbe stata chiamata \"Eisenhower\" ma il 25 maggio 1970, il suo nome fu allungato, quindi \"Dwight D. Eisenhower\"."}
{"id": "1176696", "revid": "1226", "url": "https://it.wikipedia.org/wiki?curid=1176696", "title": "Chiesa di Ges\u00f9 Cristo dei Santi degli Ultimi Giorni", "text": ""}
{"id": "1176703", "revid": "100623", "url": "https://it.wikipedia.org/wiki?curid=1176703", "title": "Blastocerus", "text": ""}
{"id": "1176705", "revid": "767487", "url": "https://it.wikipedia.org/wiki?curid=1176705", "title": "Usinsk", "text": "Usinsk (in lingua russa \u0423\u0441\u0438\u043d\u0441\u043a) \u00e8 una citt\u00e0 della Russia, situata nella Repubblica dei Komi. Usinsk dispone di un aeroporto. La popolazione della citt\u00e0 \u00e8 di 45.200 abitanti secondo i dati del censimento del 2002."}
{"id": "1176707", "revid": "38120", "url": "https://it.wikipedia.org/wiki?curid=1176707", "title": "Yamato video", "text": ""}
{"id": "1176709", "revid": "125277641", "url": "https://it.wikipedia.org/wiki?curid=1176709", "title": "Giannantonio Selva", "text": "Biografia.\nFiglio di Lorenzo Selva, ottico e scienziato, studi\u00f2 architettura a Venezia e fu allievo di Tommaso Temanza. Visit\u00f2 Roma (dove conobbe Antonio Canova), Londra e Parigi, e viaggi\u00f2 in Belgio e in Olanda (1778-81).\nFu titolare della cattedra di architettura all'Accademia di Venezia e, come architetto, ebbe una fortunata carriera; oper\u00f2 soprattutto nella sua regione d'origine, divenendo il pi\u00f9 noto degli architetti veneziani a cavallo tra Settecento e Ottocento.\nLe sue opere risentono della lezione neoclassica, pur denotando uno stile ancora ancorato alla tradizione.\nI primi lavori furono impostati su un Neopalladianesimo semplificato, come il Teatro La Fenice (1792, ritenuta la sua opera migliore). Solo pi\u00f9 tardi volse al Neoclassicismo in maniera pi\u00f9 rigorosa, come nel caso del Duomo di Cologna Veneta. I suoi edifici, di corrette proporzioni e basati su pochi temi, risultano trattati con grande competenza e hanno rilevanza oltre la regione.\nCur\u00f2 gli allestimenti effimeri per l'entrata in citt\u00e0 di Napoleone durante l'occupazione francese, infatti nel gennaio del 1806, e fino al 1814, Venezia divenne parte del regno napoleonico d\u2019Italia e la cessione venne ratificata con la pace di Presburgo, inizi\u00f2 cos\u00ec in governo del Regno d'Italia napoleonico anche su Venezia e nel gennaio del 1807 venne costituita la Commissione per la gestione urbanistica ed architettonica della citt\u00e0 lagunare. La Commissione all'Ornato introduceva la citt\u00e0 nell\u2019et\u00e0 moderna, ai criteri urbanistici previsti con il decreto del vicer\u00e9 si attennero tutti gli operatori del XIX secolo, e il Selva assieme ad altri quattro membri ne fu principale promotore delle opere previste. Fu incaricato di realizzare alcuni giardini pubblici nel sestiere di Castello, della creazione della via Eugenia prossima all'area dei giardini di Castello e il cimitero comunale nell'isola di San Cristoforo posta tra il fronte nord della citt\u00e0 e l'isola di Murano.\nL'amicizia con il Canova ha fatto attribuire a Selva il Tempio Canoviano di Possagno, felice fusione tra il tema del Partenone e quello del Pantheon, da alcuni ritenuto il capolavoro del Neoclassicismo in Veneto.\nProgett\u00f2 anche le chiese di San Maurizio e quella del Nome di Ges\u00f9, poi terminate dal suo assistente Antonio Diedo."}
{"id": "1176713", "revid": "253269", "url": "https://it.wikipedia.org/wiki?curid=1176713", "title": "Bill Bixby", "text": "Biografia.\nDi origini inglesi, era figlio unico e venne spinto dai genitori alla carriera di avvocato, ma abbandon\u00f2 presto l'Universit\u00e0 di Berkeley per trasferirsi a Los Angeles e tentare la carriera artistica.\nSuccessivamente raggiunse Broadway, dove recit\u00f2 nella commedia teatrale \"Under the Yum Yum Tree\". Al 1961 risalgono le sue prime apparizioni televisive, mentre un anno dopo gir\u00f2 il film \"Solo sotto le stelle\" (1962), accanto a Kirk Douglas. Nel 1963 fu accanto a Jack Lemmon in \"Irma la dolce\". Recit\u00f2 accanto a Elvis Presley in \" Miliardario... ma bagnino\" (1967) e in \"A tutto gas\" (1968), a cui partecip\u00f2 anche Nancy Sinatra.\nTra il 1963 e il 1966 Bixby divenne famoso in televisione con la serie \"Il mio amico marziano\". Tra il 1969 e il 1972 fu impegnato nella serie televisiva \"Una moglie per pap\u00e0\", sul cui set conobbe Brenda Benet, sua futura prima moglie. Durante gli anni settanta continu\u00f2 a lavorare nel cinema e sul piccolo schermo, nel 1973 con la serie \"Il mago\", e nel 1975 con il film \"La banda delle frittelle di mele\" di Norman Tokar. Ricevette una nomination agli Emmy Award per il telefilm \"Le strade di San Francisco\".\nLa sua carriera tocc\u00f2 l'apice con \"L'incredibile Hulk\", nel ruolo del dottor David Bruce Banner, serie che lo impegn\u00f2 dal 1978 al 1982, quando venne interrotta a causa dei costi eccessivi dei singoli episodi. Sul set fu affiancato dal celebre culturista italoamericano Lou Ferrigno, nella parte del mostruoso Hulk.\nSi riavvicin\u00f2 al personaggio di Banner/Hulk negli anni 1988, 1989 e 1990, quando realizz\u00f2 come regista e produttore una trilogia di film per la televisione come conclusione del celebre telefilm.\nVita privata.\nDal primo matrimonio con Brenda Benet, sposata nel 1971, Bixby ebbe un figlio, Christopher, nato nel settembre 1974. La coppia divorzi\u00f2 nel 1980. Bixby si spos\u00f2 altre due volte, prima con Laura Michaels, da cui divorzi\u00f2 nel 1992 dopo un anno di matrimonio, e con Judith Kliban. Anche questo matrimonio dur\u00f2 un anno soltanto.\nNel marzo del 1981, il figlio Christopher mor\u00ec all'et\u00e0 di sei anni durante una vacanza sugli sci a Mammoth Lakes con la madre. Il bambino and\u00f2 in arresto cardiaco dopo che i medici gli applicarono un tubo di respirazione a causa della patologia di cui soffriva, epiglottite acuta. Brenda Benet si suicid\u00f2 l'anno seguente.\nNel 1991 a Bixby venne diagnosticato un cancro alla prostata, ma continu\u00f2 a lavorare ancora per mesi. Un episodio di \"Blossom - Le avventure di una teenager\" fu la sua ultima realizzazione sia da regista sia da attore (prest\u00f2 la voce a un poliziotto). Dopo lunghe sofferenze, mor\u00ec il 21 novembre 1993, all'et\u00e0 di 59 anni.\nNel 2008, in un filmato d'archivio, apparve all'inizio del film \"L'incredibile Hulk\", quando il dottor Bruce Banner, nascosto in Brasile, guarda alcune immagini di una commedia in televisione."}
{"id": "1176717", "revid": "868829", "url": "https://it.wikipedia.org/wiki?curid=1176717", "title": "Circoligrafo", "text": "Il circoligrafo \u00e8 una mascherina di plastica atta a creare dei cerchi perfetti in alternativa al compasso. Spesso viene chiamato \"cerchiometro\", ma il termine pi\u00f9 corretto \u00e8 il precedente.\nViene usato per fare tutti quei cerchi cos\u00ec piccoli da non poter essere usato il compasso, ragion per cui la grandezza dei fori varia da 1 millimetro a una trentina di millimetri. \u00c8 utile soprattutto per raccordare linee o curve senza la necessit\u00e0 di trovare il centro del cerchio corrispondente, cosa indispensabile se si usa il compasso.\nIl circoligrafo \u00e8 di forma rettangolare con spessore non maggiore di un paio di millimetri con fori circolari di varia grandezza in corrispondenza dei quali si possono fare dei cerchi.\nIn corrispondenza di ogni foro c'\u00e8 una sovrabordatura per penne ad inchiostro di china. Ogni foro ha l'indicazione in millimetri del suo diametro, la dimensione reale dei fori \u00e8 per\u00f2 maggiorata per compensare lo spessore dello strumento utilizzato, matita o penna tecnica.\nEsiste anche una versione per fare degli ellissi, chiamata ellissometro."}
{"id": "1176723", "revid": "767487", "url": "https://it.wikipedia.org/wiki?curid=1176723", "title": "Pietro Camporese", "text": "Biografia.\nFu il primo noto di una famiglia di architetti che fu attiva in Roma nel XVIII e nel XIX secolo. Si ricordano infatti i figli Giuseppe e Giulio i quali collaborarono con il padre in varie opere come la realizzazione della Rocca di Subiaco ed il nipote Pietro Camporese il Giovane (1792-1873), che diede inizialmente il suo apporto alla ricostruzione della Basilica di San Paolo fuori le Mura a Roma.\nNel 1754 Pietro il Vecchio vinse il secondo premio per l'Architettura al \"Concorso Clementino\" bandito dall'Accademia nazionale di San Luca di Roma. In seguito divenne professore nella stessa Accademia.\nLa sua architettura \u00e8 tipica della tendenza eclettica, degli architetti romani, della fine del XVIII secolo, prima dell'affermazione definitiva dell'Architettura neoclassica, di cui furono rappresentanti i suoi due figli. Pietro Camporese il Vecchio guarda infatti ai modelli tardobarocchi, ma rivela evidenti influenze vanvitelliane.\nOpere.\nFra le opere pi\u00f9 significative di Pietro Camporese occorre ricordare:"}
{"id": "1176724", "revid": "729019", "url": "https://it.wikipedia.org/wiki?curid=1176724", "title": "CNDO", "text": "Il metodo CNDO (Complete Neglect of Differential Overlap) \u00e8 uno dei primi metodi semiempirici a essere stato utilizzato nell'ambito della chimica quantistica. Sfrutta due principali approssimazioni:\nEsistono diverse versioni del metodo CNDO, tra le quali il CNDO/1 (prima versione), CNDO/2 (seconda versione) e il CNDO/S (spectroscopy). Furono John Pople e i suoi collaboratori a introdurre per primi questo metodo.\nDescrizione.\nIl metodo CNDO fu sviluppato a partire dal metodo di H\u00fcckel esteso, introdotto negli anni precedenti per calcolare l'energia degli elettroni e gli orbitali molecolari, ignorando esplicitamente i contributi legati alle repulsioni tra gli elettroni. Il CNDO include invece alcuni termini legati a tali repulsioni, ma ne ignora molti altri, ne approssima alcuni e ne ricava altri da dati spettroscopici sperimentali.\nLe equazioni derivate dal metodo di Hartree-Fock e le equazioni di Roothaan sono i fondamenti matematici utilizzati per i calcoli CNDO. La risoluzione avviene tramite iterazione fino all'ottenimento della convergenza. Degno di nota \u00e8 il fatto che il CNDO non implica la conoscenza dei legami chimici ma piuttosto sfrutta la conoscenza delle funzioni d'onda quantistiche.\nIl metodo CNDO pu\u00f2 essere utilizzato sia per le molecole closed shell, con orbitali molecolari contenenti elettroni tutti appaiati, che per quelle open shell, radicali con elettroni spaiati.\nUtilizzando il CNDO \u00e8 possibile ottenere buoni risultati al riguardo delle cariche parziali e dei momenti di dipolo. \u00c8 possibile effettuare anche calcoli delle energie totali e di legame. L'approccio closed shell permette di ottenere gli autovalori per il calcolo degli orbitali HOMO e LUMO."}
{"id": "1176726", "revid": "88740", "url": "https://it.wikipedia.org/wiki?curid=1176726", "title": "\u010cernoz\u00ebm", "text": "Un \u010dernoz\u00ebm (russo, \u0447\u0435\u0440\u043d\u043e\u0437\u0451\u043c, \"terra nera\"; traslitterato anche come \"\u010dernozem\" o \"chernozem\", pronuncia: ) \u00e8 una particolare tipologia di suolo, generalmente associata agli ambienti di prateria.\nCaratteristiche generali.\nQuesti suoli sono caratterizzati da uno spesso orizzonte superficiale (spesso identificato, a fini classificatori, come orizzonte diagnostico \"mollico\"), inscurito, fino a diventare quasi nero, da abbondante sostanza organica originata dall'elevata quantit\u00e0 di residui vegetali (radici delle piante erbacee), stabilizzata dall'abbondanza di calcio.\nCome gi\u00e0 accennato sopra, i \u010dernoz\u00ebm si sviluppano tipicamente in ambienti di steppa, caratterizzati da clima continentale con inverni pi\u00f9 o meno freddi e secchi seguiti da estati calde o moderatamente calde e discretamente piovose; si producono tuttavia con una certa frequenza, anche se irregolarmente, condizioni di siccit\u00e0. Sono quindi suoli \"zonali\", con stretta dipendenza dal fattore pedogenetico climatico: se ne osservano su vaste estensioni nella Russia meridionale, nella Siberia sudoccidentale, nelle Grandi Pianure nordamericane e nella Pampa (Argentina e Uruguay), nella Cina nordorientale (Manciuria).\nProcessi pedogenetici.\nIl processo pedogenetico che porta alla formazione di queste \"terre nere\" \u00e8 detto isoumismo (dal prefisso di origine greca \"iso\", \"stesso\" + \"humus\"), conosciuto anche come \"steppizzazione\" (da \"steppa\"); consiste essenzialmente nell'accumulo di sostanza organica, stabilizzata dall'abbondanza di ioni calcio. Dato che le radici delle piante erbacee che vegetano in questi ambienti, per sopravvivere nei climi piuttosto secchi, si spingono parecchio in profondit\u00e0 nel terreno, la sostanza organica resta abbondante anche a profondit\u00e0 insolite (decine di centimetri); i composti argillo-umici si aggregano in una struttura grumosa molto stabile.\nQuesto processo viene \"aiutato\" dall'attivit\u00e0 della pedofauna (vermi, lombrichi e mammiferi come le talpe o i cani della prateria), che traslocano a profondit\u00e0 ancora maggiori questi composti stabili. Come risultato, nei suoli interessati da queste dinamiche si osserva un contenuto piuttosto elevato di sostanza organica, che decresce molto lentamente con la profondit\u00e0 fino a parecchie decine di centimetri e conferisce a tutto l'orizzonte di suolo interessato un uniforme colore molto scuro (l'epipedon \"mollico\" adoperato in classificazioni come la Soil Taxonomy e il WRB).\nSuoli simili.\nIl \"\u010dernoz\u00ebm\" \u00e8 il suolo tipico dell'ambiente di steppa; esistono naturalmente numerosi termini di passaggio verso i suoli caratteristici degli ambienti confinanti: ad esempio, procedendo verso la fascia delle foreste (interessate da \"suoli bruni forestali\" e \"podzol\") si osservano i \"brunizem\", mentre dove la steppa trapassa nella steppa arida e nel semideserto i suoli neri diventano via via pi\u00f9 chiari (\"kastanozem\", marroni e \"sierozem\", grigi).\nAltri suoli simili sono i \"rendzina\", suoli giovani sviluppatisi su substrati calcarei, nei quali si osserva elevata pietrosit\u00e0, derivante dalla roccia madre calcarea ancora inalterata.."}
{"id": "1176728", "revid": "186864", "url": "https://it.wikipedia.org/wiki?curid=1176728", "title": "Berg (Baden-W\u00fcrttemberg)", "text": "Berg \u00e8 un comune tedesco di 3.794 abitanti, situato nel land del Baden-W\u00fcrttemberg."}
{"id": "1176733", "revid": "339392", "url": "https://it.wikipedia.org/wiki?curid=1176733", "title": "Battaglione San Marco", "text": ""}
{"id": "1176736", "revid": "585241", "url": "https://it.wikipedia.org/wiki?curid=1176736", "title": "Joseph C.R. Licklider", "text": ""}
{"id": "1176739", "revid": "585241", "url": "https://it.wikipedia.org/wiki?curid=1176739", "title": "J.C.R. Licklider", "text": ""}
{"id": "1176743", "revid": "647919", "url": "https://it.wikipedia.org/wiki?curid=1176743", "title": "J. C. R. Licklider", "text": ""}
{"id": "1176746", "revid": "1805885", "url": "https://it.wikipedia.org/wiki?curid=1176746", "title": "Frameset", "text": "I frameset HTML permettevano ai progettisti di siti web di visualizzare i documenti e le webpages in visualizzazioni multiple, che potevano essere finestre indipendenti o sottofinestre.Le visualizzazioni multiple offrivano ai progettisti un modo per mantenere visibili certe informazioni, mentre altre visualizzazioni venivano fatte scorrere o rimpiazzate. Ad esempio, all'interno della stessa finestra, un frame poteva visualizzare un menu di navigazione, e l'altro il documento principale che poteva essere fatto scorrere comunque o rimpiazzato navigando nel men\u00f9.\nSono stati dichiarati obsoleti dal W3C.Le parole chiave (tag HTML) utilizzate nella costruzione di una pagina web contenente frame erano le seguenti:\n \"&lt;FRAMESET&gt;\"...\"&lt;/FRAMESET&gt;\" \nall'interno del quale venivano scritti degli attributi che definivano l'altezza del frame basandoli sulle righe\n esempio: &lt;FRAMESET ROWS=\"30%, 70%\"&gt;) \noppure stabilivano la larghezza dei frame in base alle colonne \n esempio: &lt;FRAMESET COLS=\"25%, 75%\"&gt;).\nInoltre il tag \"&lt;FRAMESET&gt;\" doveva contenere al suo interno un'altra parola chiave \"&lt;FRAME&gt;\" la quale definiva le propriet\u00e0 del frame stesso esso ha ben 8 attributi, non necessitava del relativo tag di chiusura &lt;/FRAME&gt;.\nStoria.\nNetscape Navigator 2.0 ha introdotto gli elementi utilizzati per i frame nel marzo 1996. Altri fornitori di browser come Apple con Cyberdog sono seguiti nello stesso anno. A quel tempo Netscape propose i frame al World Wide Web Consortium (W3C) per l'inclusione nello standard HTML 3.0.\nI frame sono stati utilizzati per visualizzare e navigare nelle prime riviste online e nelle app Web, come i servizi di posta Web e i siti di chat Web. I frame avevano il vantaggio di consentire agli elementi di essere visualizzati in tutto il sito senza richiedere funzionalit\u00e0 del server come include lato server o supporto CGI. Queste caratteristiche non erano comuni sui primi server web accessibili al pubblico.\nI primi siti web spesso utilizzavano una cornice nella parte superiore per visualizzare un banner che non poteva essere spostato. Questi frame di banner a volte includevano il logo del sito e la pubblicit\u00e0.\nXHTML, inteso come successore di HTML 4, ha rimosso tutti i frame in 1.1. L'eventuale sostituzione prevista era XFrames, che tentava di risolvere il problema di indirizzare un frameset popolato tramite URI compositi.\nIl successivo standard HTML5, che ha adottato un approccio diverso da HTML 4, rimuove anche i frameset. L' codice_1elemento, tuttavia, rimane, con una serie di opzioni di \"sandboxing\" destinate alla condivisione di contenuti tra i siti.\nVantaggi.\nConsentendo il caricamento e la navigazione dei contenuti in modo indipendente, i frame offrivano diversi vantaggi rispetto al semplice HTML in uso quando furono sviluppati per la prima volta:\nCritica.\nLa pratica del framing del contenuto HTML ha portato a numerose critiche, la maggior parte incentrate su problemi di usabilit\u00e0 e accessibilit\u00e0 . Questi includono:"}
{"id": "1176747", "revid": "1305772", "url": "https://it.wikipedia.org/wiki?curid=1176747", "title": "North America 4", "text": "Il North America 4, anche noto come IRB North America 4 e spesso abbreviato come NA4, era un torneo di rugby a 15 lanciato in Nord America nel 2006. La competizione si svolgeva tra quattro nuove squadre appositamente create in Canada e USA e si \u00e8 disputata complessivamente per tre stagioni, venendo sostituita nel 2009 dall'Americas Rugby Championship. Canada West fu il vincitore della prima edizione del 2006.\nLa Competizione \u00e8 stata creata dall'International Rugby Board (IRB), come parte del suo piano strategico triennale di investimenti per incrementare la competitivit\u00e0 del rugby internazionale in canada e USA. IL torneo aveva lo scopo di offrire spazio ai giocatori locali verso le rispettive nazionali.\nSquadre.\nLe squadre partecipanti erano Canada East, Canada West, USA Falcons e USA Hawks. Ognuna di queste era stata fondata dal comitato formato dall'IRB, e dalle federazioni canadese e americana.\nFormula.\nIl torneo prevedeva un girone all'italiana ad andata e ritorno. Le prime due squadre del girone, disputavano la finale, le altre la finale di consolazione.\nIl punteggio previsto era di 4 punti per la vittoria, due per il pareggio. Un punto di bonus era assegnato per chi segnava almeno 4 mete, e in caso di sconfitta con meno di 8 punti.\nStoria.\nL'IRB aveva investito 3,12 milioni di dollari canadesi per far crescere in tre anni il rugby in queste nazioni, come parte del \"Tier 2 initiative\", che intendeva promuovere il rugby nei Paesi dove era meno sviluppato e popolare.\nLa competizione del 2006 \u00e8 stata ospitata in Columbia Britannica (maggio 2006, girone d'andata) e a Columbus (Ohio) (luglio 2006, girone di ritorno).\nRisultati.\n2008.\nRound-Robin\nSemifinali\nFinali"}
{"id": "1176749", "revid": "80339", "url": "https://it.wikipedia.org/wiki?curid=1176749", "title": "Chernozem", "text": ""}
{"id": "1176751", "revid": "287204", "url": "https://it.wikipedia.org/wiki?curid=1176751", "title": "\u010cernozem", "text": ""}
{"id": "1176752", "revid": "36426", "url": "https://it.wikipedia.org/wiki?curid=1176752", "title": "Famiglia Donati", "text": ""}
{"id": "1176754", "revid": "36426", "url": "https://it.wikipedia.org/wiki?curid=1176754", "title": "Famiglia Frescobaldi", "text": ""}
{"id": "1176756", "revid": "1305772", "url": "https://it.wikipedia.org/wiki?curid=1176756", "title": "Vuktyl", "text": "Vuktyl (in lingua russa \u0412\u0443\u043a\u0442\u044b\u043b) \u00e8 una citt\u00e0 situata nella Repubblica dei Komi, in Russia, sorta vicino alla confluenza del fiume Pe\u010dora con il fiume Vuktyl.\nGeografia fisica.\nVuktyl \u00e8 situata nella Repubblica dei Komi sul fiume Vuktyl.\nStoria.\nVuktyl \u00e8 stata fondata nel 1968 ed ha ottenuto lo status di citt\u00e0 nel 1989. Vuktyl negli ultimi anni ha avuto un calo demografico notevole: nel 1989 contava 19 300 abitanti; nel 2002 contava 14 600 abitanti; infine, nel 2005, la citt\u00e0 ospitava pi\u00f9 di 14 000 persone.\nInfrastrutture e trasporti.\nLa citt\u00e0 \u00e8 servita dall'Aeroporto di Vuktyl (ICAO: UUYK), situato a 4\u00a0km sud-ovest dal centro abitato."}
{"id": "1176758", "revid": "3535", "url": "https://it.wikipedia.org/wiki?curid=1176758", "title": "Surriscaldamento terrestre", "text": ""}
{"id": "1176764", "revid": "446353", "url": "https://it.wikipedia.org/wiki?curid=1176764", "title": "Brigata San Marco", "text": ""}
{"id": "1176766", "revid": "309289", "url": "https://it.wikipedia.org/wiki?curid=1176766", "title": "Vuktyl (fiume)", "text": "Il Vuktyl () \u00e8 un fiume che scorre nella Repubblica dei Komi, in Russia. Esso \u00e8 un affluente di destra del fiume Pe\u010dora.\nNasce alle pendici del versante occidentale degli Urali settentrionali e scorre in direzione settentrionale ricevendo quasi tutti i suoi affluenti dalla destra idrografica. Tra questi l'affluente maggiore \u00e8 lo Jugydvo\u017e (lungo 87\u00a0km). Sfocia nella Pe\u010dora a 1\u00a0110\u00a0km dalla foce, a est della cittadina di Vuktyl. Il fiume ha una lunghezza di 128\u00a0km; l'area del suo bacino \u00e8 di 2\u00a0170\u00a0km\u00b2."}
{"id": "1176767", "revid": "647919", "url": "https://it.wikipedia.org/wiki?curid=1176767", "title": "Reggimento Carlotto", "text": ""}
{"id": "1176774", "revid": "729019", "url": "https://it.wikipedia.org/wiki?curid=1176774", "title": "Aeroporto di Vuktyl", "text": "L'Aeroporto di Vuktyl (in russo: \u0410\u044d\u0440\u043e\u043f\u043e\u0440\u0442 \u0412\u0443\u043a\u0442\u044b\u043b) (codice ICAO: UUYK) \u00e8 un piccolo aeroporto della Russia, situato a 4 chilometri a sud-ovest della cittadina di Vuktyl, nella Repubblica dei Komi. L'aeroporto di Vuktyl \u00e8 un filiale della compagnia aerea russa Komiavitrans (il filiale della russa Gazpromavia nella Repubblica dei Comi).\nDati tecnici.\nL'aeroporto di Vutyl \u00e8 dotato attualmente di una pista attiva di cemento asfaltato.La lunghezza della pista attiva \u00e8 di 1.500 m x 36 m.L'aeroporto si trova a 109 metri sul livello del mare.L'aeroporto \u00e8 equipaggiato per la manutenzione, l'atterraggio/decollo degli aerei: Antonov An-2, Antonov An-24, Antonov An-26, Antonov An-28, Yakovlev Yak-40."}
{"id": "1176775", "revid": "713168", "url": "https://it.wikipedia.org/wiki?curid=1176775", "title": "Benedetto Zaccaria", "text": "Vita ed imprese.\nPer lo storico Lopez, e per altri autori, \u00e8 stato un personaggio poliedrico: uno dei pi\u00f9 abili ammiragli del Medioevo (vero vincitore della battaglia della Meloria), mercante, scrittore, diplomatico, politico.\nScrive Georg Caro: \nFu, infatti, anche al servizio del re Filippo IV di Francia ammiraglio, per altro vittorioso, della sua flotta contro gli inglesi e le citt\u00e0 fiamminghe che osteggiavano i suoi traffici commerciali.\nNel 1924 lo storico francese Charles de la Ronci\u00e8re aveva ipotizzato che Benedetto Zaccaria fosse il principale responsabile dello sviluppo della cartografia nautica medievale (mappe e testi portolani), ma le indagini di Lopez non hanno trovato prove a favore di questa ipotesi.\nEbbe grande influenza presso vari governi del Bacino del Mediterraneo e fu precursore di varie forme di tecnica commerciale in materia di strategia di posizioni dominanti di mercato, che speriment\u00f2 nel campo del commercio di materie prime come l'allume e il mastice.\nConsiderato vero artefice della vittoria della battaglia della Meloria, la Repubblica di Genova, gli affid\u00f2 il comando della spedizione in Asia Minore per risolvere la questione apertasi a Tripoli (Libano) con la morte di Boemondo VII, signore della Contea di Tripoli nel 1287. Mentre Lucia di Tripoli infatti ne rivendicava il titolo, con l'appoggio del Papa, gli abitanti della citt\u00e0 avevano proclamato la loro indipendenza, nominando Bartolomeo Embriaco o degli Embriaci sindaco della comunit\u00e0. Il 10 giugno del 1288 salp\u00f2 da Genova e con le sue galee mise in fuga Lucia ed i suoi alleati. Zaccaria fu accolto trionfalmente dagli abitanti di Tripoli e Caccianemico della Volta acclamato Podest\u00e0 della citt\u00e0.\nL'intendimento di Tripoli nell'affidarsi a Genova traeva origine non tanto dal timore delle pretese dinastiche di Lucia ma piuttosto dalla minaccia rappresentata dai Mamelucchi d'Egitto che insediavano le loro coste.\nBenedetto Zaccaria, conscio della netta disparit\u00e0 di forze, cerc\u00f2 intese con il Regno di Cipro, con il Regno d'Armenia e con la stessa Lucia di Tripoli, nel frattempo riparata ad Acri.\nIl 17 marzo del 1289, il Sultano Mamelucco Saif al-Din Quelavun avvi\u00f2 l'assedio di Tripoli, confidando che le altre forze cristiane non avrebbero sostenuto i genovesi per il ruolo che tale avamposto avrebbe potuto rivestire nelle loro mani nello scacchiere mediorientale. I veneziani, alleati di Lucia, difatti, si ritirarono e cos\u00ec fecero il Re di Cipro e le altre forze cristiane in campo. I Mamelucchi, il 29 aprile 1289, conquistarono definitivamente la citt\u00e0.\nLo Zaccaria, rifugiatosi prima in Armenia, si imbarc\u00f2 sulle galee di Polino Doria per far ritorno a Genova. Durante la traversata Benedetto Zaccaria assal\u00ec una nave del Sultano d'Egitto, con grande spargimento di sangue, traendo a Genova mercanzie e numerosi prigionieri.\nGiunto a Genova il reduce non fu accolto in modo cordiale dato che la Repubblica, nel frattempo, aveva riallacciato rapporti commerciali con il Sultano. Per sanare l'affronto, fu inviato in Egitto Alberto Spinola che ottenne la liberazione dei genovesi ivi residenti ed imprigionati per rivalsa all'atto ostile perpetrato da Benedetto Zaccaria ed il pieno ripristino dei privilegi commerciali della Repubblica.\nBenedetto Zaccaria fu bandito dalla citt\u00e0 di Genova e da allora si dedic\u00f2 alla cura dei suoi interessi a Focea, di cui era signore dal 1288 e a Chio quale Signore di Chio dal 1304.\nMor\u00ec a Chio nel 1307."}
{"id": "1176776", "revid": "1543377", "url": "https://it.wikipedia.org/wiki?curid=1176776", "title": "North America 4 2006", "text": "Il 2006 North America 4 \u00e8 stata la prima edizione di questa competizione di rugby tra 4 nuove squadre nordamericane. Ognuna delle quattro squadre ha affrontato una delle altre due volte. Il torneo si \u00e8 svolto in Columbia Britannica, e poi a Columbus (Ohio). Il torneo \u00e8 stato vinto da Canada West che sconfitto gli USA Falcons 31-20 nella finale."}
{"id": "1176777", "revid": "767487", "url": "https://it.wikipedia.org/wiki?curid=1176777", "title": "Ciccio Busacca", "text": "Biografia.\nCiccio Busacca matur\u00f2 le sue doti artistiche a Patern\u00f2 ascoltando i versi di diversi cantastorie ambulanti, tra cui Paolo Garofalo e Gaetano Grasso.\nIl suo debutto avvenne nel 1951, nella piazza di San Cataldo, con la rappresentazione de \"L'assassinio di Raddusa\", tratto da una storia di cronaca avvenuta realmente nel paese di Raddusa. Nel 1951, infatti, Busacca si trovava ad Aidone e venne a sapere della storia di una ragazza di 16 anni, da poco sposata, che era stata violentata da un sensale di matrimonio. La ragazza, in seguito alla violenza era stata abbandonata da tutti (marito e familiari compresi), ma aveva giurato di uccidere il suo violentatore. Per mettere in atto la sua vendetta, aveva avvicinato l'uomo nella piazza del paese, mascherata da anziana per non farsi riconoscere, e lo aveva ucciso con una pistola.\nLa passione per la narrativa e la denuncia civile, unite a una particolare sensibilit\u00e0 musicale furono il segno con cui Busacca si distinse nel mondo dei cantastorie siciliani, particolarmente sviluppato nel secondo dopoguerra, che ebbe come protagonisti Orazio Strano, Turiddu Bella, Vito Santangelo, Matteo Musumeci, Francesco Paparo (Cicciu Rinzinu) e altri. Nel 1956 Busacca debutt\u00f2 al Piccolo Teatro di Milano con \"Pupi e cantastorie di Sicilia\".\nNel 1957, a Gonzaga, la giuria dell'AICA (Associazione italiana cantastorie ambulanti) confer\u00ec a Busacca il primo premio \"Trovatore d'Italia\", per la storia di Giovanni Accetta, \"L'Innucenti vinnicaturi\".\n\u00c8 negli anni successivi che si pose l'incontro con Ignazio Buttitta e con la sua poesia: di questo sodalizio i risultati pi\u00f9 significativi rimangono le messe in scena del \"Lamentu ppi Turiddu Carnivali\", \"Lu trenu di lu Suli\" e \"Che cosa \u00e8 la mafia?\".\nNegli anni settanta, avvenne l'esperienza teatrale con Dario Fo (\"Ci ragiono e canto\") e la sua partecipazione a diversi programmi radiofonici e televisivi.\nA partire dalla fine degli anni settanta inizi\u00f2 l'inesorabile declino di popolarit\u00e0 (ma non artistico) di Busacca e degli altri cantastorie siciliani, prime vittime della diffusione della televisione quale mezzo di comunicazione di massa. Le notizie della cronaca potevano ormai arrivare ai cittadini nella crudezza (o nell'inganno) dei teleschermi, senza le mediazione poetica di questi \"relitti\" della storia, ultimi cantori di una tradizione millenaria.\nBusacca mor\u00ed nel 1989."}
{"id": "1176778", "revid": "24989", "url": "https://it.wikipedia.org/wiki?curid=1176778", "title": "Velden am W\u00f6rther See", "text": "Velden am W\u00f6rther See (fino al 1893 \"Velden\", in sloveno \"Vrba na Koro\u0161kem\") \u00e8 un comune austriaco di 8\u00a0952 abitanti nel distretto di Villach-Land, in Carinzia, del quale \u00e8 centro maggiore; ha lo status di comune mercato (\"Marktgemeinde\"). La cittadina si affaccia sul'estremit\u00e0 occidentale del lago W\u00f6rthersee ed \u00e8 una nota e frequentata localit\u00e0 turistica. A Velden am W\u00f6rther See si trova anche un casin\u00f2.\nStoria.\nVelden nasce come mansio sulla strada romana che collegava Villaco (\"Sanctium\") a Viruno. In epoca medioevale fu sotto la giurisdizione del castello di Hohenwart, sede dei conti di Celje, successivamente appartenne agli Ortenburg, all'Ordine di San Giorgio e infine agli Asburgo. Nel 1545 la famiglia nobiliare Khevenh\u00fcller acquist\u00f2 le terre della zona e fece costruire una casa padronale rinascimentale. Nel 1892 la struttura venne distrutta da un incendio; ricostruita, divenne in seguito un albergo chiamato Schloss Velden.\nDal comune di Velden, istituito nel 1849, nel 1850 furono scorporate le localit\u00e0 di Augsdorf, Duel, Lind Emmersdorf, Kerschdorf, K\u00f6stenberg e Sand, eretti in comuni autonomi; nel 1973 furono nuovamente aggregate a Velden am W\u00f6rther See, che nel 1924 aveva gi\u00e0 inglobato la locllait\u00e0 di Unterjeserz.\nGeografia antropica.\nSuddivisioni amministrative.\nIl territorio comprende 30 localit\u00e0 (tra parentesi il nome in lingua slovena), di cui otto comuni catastali (quelli segnati con l'asterisco):"}
{"id": "1176780", "revid": "767487", "url": "https://it.wikipedia.org/wiki?curid=1176780", "title": "Chilocorini", "text": "I Chilocorini sono una trib\u00f9 della famiglia Coccinellidae"}
{"id": "1176782", "revid": "27723", "url": "https://it.wikipedia.org/wiki?curid=1176782", "title": "Renouvier", "text": ""}
{"id": "1176787", "revid": "122903480", "url": "https://it.wikipedia.org/wiki?curid=1176787", "title": "Sinfj\u00f6tli", "text": "Sinfj\u00f6tli (in norreno) o Fitela (in inglese antico) era un personaggio nella mitologia norrena nato da una relazione incestuosa tra Sigmund e sua sorella Signy. Aveva come fratellastri Sigurd, Helgi Hundingsbane e Hamund.\nNel \"Beowulf\", Fitela \u00e8 il nipote di Sigmund, mentre la \"Saga di Volsung\" lo descrive sia come figlio di Sigmund che come suo nipote, circostanza dovuta alla natura incestuosa del concepimento.\nLa madre di Sinfj\u00f6tli, Signy, aveva sposato il re dei Geati Siggeir che le aveva assassinato slealmente l'intero clan fino a che non era rimasto solo Sigmund. Signy allora si vest\u00ec come una giovane V\u01eblva (strega, sciamana) che visit\u00f2 Sigmund e dorm\u00ec con lui. Successivamente diede a Sigmund un figlio, Sinfj\u00f6tli, che avrebbe dovuto vendicare il loro clan assieme a Sigmund uccidendo Siggeir.\nSigmund e Sinfj\u00f6tli andarono nella Terra degli Unni dove Sigmund venne proclamato loro re. Sigmund spos\u00f2 Borghild ed ebbe i figli Helgi Hundingsbane e Hamund. Borghild era gelosa e odiava Sinfj\u00f6tli, cosa della quale Sinfj\u00f6tli era a conoscenza. In maniera tale di sbarazzarsi di lui, diede a Sigmund tre coppe di vino, l'ultima della quale conteneva veleno. Dopo aver visto suo padre bere due delle coppe, Sinfj\u00f6tli bevve la terza e mor\u00ec.\nSigmund port\u00f2 il corpo di suo figlio ai fiordi, dove incontr\u00f2 Odino mascherato da traghettatore. Odino disse che poteva trasportare solo un passeggero alla volta e prese per primo il corpo di Sinfj\u00f6tli. Usciti dall'acqua, Odino e Sinfj\u00f6tli sparirono e andarono nel Valhalla. Sigmund torn\u00f2 a casa e cacci\u00f2 Borghild.\nNel Primo Poema di Helgi Hundingsbane, dall'Edda poetica, Gudmund accusa Sinfj\u00f6tli di essere un licantropo."}
{"id": "1176794", "revid": "767487", "url": "https://it.wikipedia.org/wiki?curid=1176794", "title": "World Rugby Pacific Challenge", "text": "La World Rugby Pacific Challenge, precedentemente conosciuta come IRB Pacific Rugby Cup, \u00e8 una competizione istituita nel 2006 dall'International Rugby Board (oggi World Rugby, organo di governo del rugby a 15 a livello mondiale) che coinvolge le rappresentative \u201cA\u201d delle tre Nazioni delle Isole del Pacifico di Figi, Samoa e Tonga.\nL'originale IRB Pacific Rugby Cup vedeva la partecipazione di due squadre per ciascuno dei tre Paesi delle Isole del Pacifico di Figi, Samoa e Tonga. La competizione \u00e8 la continuazione Colonial Cup di Figi, il Campionato provinciale nazionale di Samoa e il Campionato provinciale di Tonga e ha fornito un percorso di sviluppo per i giocatori che saranno poi impegnati con le rispettive nazionali maggiori in Pacific Nations Cup.\nAl primo torneo parteciparono squadre create per l'occasione: Upolu Samoa, Savaii Samoa, Fiji Warriors, Fiji Barbarians e Tau'uta Reds e Tautahi Gold per Tonga. Le squadre partecipavano a un torneo con girone all'italiana disputando in totale cinque partite. La prima e la seconda classificata accedevano alla finale per il titolo.\nDal 2015, al torneo partecipano le nazionali \u201cA\u201d di Giappone, Figi, Samoa e Tonga, anche se le edizioni precedenti hanno visto la partecipazione delle accademie o seconde squadre delle franchigie del Super Rugby australiane e neozelandesi e selezioni nazionali provenienti da Argentina e Canada.\nConcezione.\nIRB Pacific Rugby Cup 2006\u20132010.\nLe prime cinque edizioni della Pacific Rugby Cup vedeva competere due squadre in rappresentanza di ogni Paese delle Isole del Pacifico.\nIl formato del torneo consisteva in un girone unico all'italiana, al termine del quale la prima classificata ospitava la finale contro la seconda in classifica.\nIRB Pacific Rugby Cup 2010\u20132014.\nA partire dall'edizione 2011, Figi, Samoa e Tonga vennero rappresentate dalle loro nazionali \u201cA\u201d, alle quali si aggiunse quella del Giappone dall'edizione 2013. La nuova formula del torneo prevedeva dei \"match\", disputati in \"tour\" in Australia e Nuova Zelanda, contro\nle accademie o seconde squadre delle franchigie di Super Rugby.\nIl torneo fu diviso in tre fasi: nelle prima due le rappresentative nazionali della Pacific Rugby Cup si misuravano in \"tour\" contro le squadre australiane e neozelandesi, mentre nella terza fase le squadre della Pacific Rugby Cup si affrontavano tra di loro in gara singola. Al termine delle tre fasi, la squadra che aveva guadagnato pi\u00f9 punti in classifica generale si aggiudicava l'edizione del torneo.\nNel 2014 il formato viene nuovamente ampliato, con l'introduzione di una rappresentativa dall'Argentina e di quattro accademie delle franchigie di Super Rugby australiane come \"core team\" principali della Pacific Rugby Cup. Le squadre neozelandesi, non parteciparono all'edizione 2014, che si svolse interamente in Australia.\nIl formato prevedeva una fase a gironi (in inglese: \"pool\"), al termine della quale le prime due squadre, di ogni girone, si sarebbero affrontate nella finale per il titolo.\nWorld Rugby Pacific Challenge.\nNel 2015 la competizione viene riformata da World Rugby, il nuovo organo di governo del rugby a 15 a livello mondiale, tornando ad essere, come in origine, un torneo per sole nazionali \u201cA\u201d. Per l'edizione 2015 viene quindi inserita una rappresentativa canadese ed esclusi i club australiani.\nDall'edizione 2016 il torneo viene ridotto a 4 squadre partecipanti, i \"core team\" del 2013, ovvero le tre rappresentative delle Isole del Pacifico, e quella del Giappone."}
{"id": "1176795", "revid": "1543377", "url": "https://it.wikipedia.org/wiki?curid=1176795", "title": "Wirecard", "text": "Wirecard AG \u00e8 stata una societ\u00e0 tedesca di tecnologie e servizi finanziari operante a livello mondiale, fondata nel 1999 e con sede principale ad Aschheim, vicino a Monaco e dichiarata insolvente il 3 settembre 2020 dopo che, in seguito ad un buco di 1,9 miliardi di euro, il 25 giugno 2020 la societ\u00e0 aveva presentato istanza di fallimento, avviandosi verso la bancarotta. \nWirecard offriva soluzioni per i pagamenti elettronici, la gestione dei rischi e l'emissione di carte di credito a oltre 7.000 clienti. Il suo servizio di pagamento in Internet competeva con PayPal e Western Union. La controllata Wirecard Bank AG aveva una licenza bancaria tedesca ed era uno dei membri principali di VISA, MasterCard e JCB.\nLa societ\u00e0, quotata alla Borsa di Francoforte facendo parte dell'indice azionario DAX da settembre 2018 ad agosto 2020, \u00e8 stata smantellata dopo aver venduto le attivit\u00e0 della sua principale business unit a Banca Santander per 100 milioni di euro nel novembre 2020. Altre attivit\u00e0, tra cui le sue unit\u00e0 nordamericane, britanniche e brasiliane, erano state vendute precedentemente. La societ\u00e0 offriva servizi di transazione di pagamento elettronico e gestione del rischio. \nL'azienda \u00e8 finita al centro di uno scandalo finanziario internazionale. Gi\u00e0 nel 2019 il \"Financial Times\" aveva pubblicato una serie di inchieste insieme a denunce di informatori e documenti interni. Il CEO di lunga data Markus Braun si dimise e fu in seguito arrestato, l'ex COO Jan Marsalek, dopo essere stato licenziato, scomparve ed \u00e8 ancora ricercato dalla polizia tedesca. La struttura dell'Autorit\u00e0 tedesca di vigilanza sui mercati finanziari, l'equivalente della nostra Consob, \u00e8 stata criticata da molti come obsoleta e inadeguata. In particolare, \u00e8 stata accusata di incompetenza e vicinanza impropria ai dirigenti di Wirecard. A seguito dello scandalo, il governo federale ha annunciato riforme delle autorit\u00e0 di vigilanza competenti nel febbraio 2021. Una commissione d'inchiesta su Wirecard \u00e8 stata costituita nel Bundestag tedesco.\nStoria.\nFondazione e primo modello di business.\nLa societ\u00e0 \u00e8 stata fondata nel 1999. Nel 2002, quando stava per chiudere alla fine della bolla delle dot-com, Markus Braun \u00e8 diventato CEO. Ha consolidato la societ\u00e0 e focalizzato il modello di business sulla fornitura di servizi di pagamento via Internet, nella fase iniziale principalmente verso siti web porno e giochi d'azzardo.\nQuotazione di Borsa e relazione con InfoGenie AG.\nLa societ\u00e0 precedente di Wirecard per quanto riguarda l'IPO era \"InfoGenie AG\" con sede a Berlino, le cui azioni erano state quotate nel segmento di borsa Neuer Markt dall'ottobre 2000. Questa societ\u00e0 era attiva come fornitore di servizi di informazione che offriva hotline di consulenza telefonica su vari argomenti. Quando le azioni sono diventate azioni monetarie a seguito di perdite di prezzo, l'operatore di borsa Deutsche B\u00f6rse ha voluto escludere InfoGenie dal Neuer Markt, vietato dal tribunale nell'aprile 2002. A met\u00e0 dicembre 2004, un'assemblea generale straordinaria di InfoGenie ha deciso di trasferire a \"InfoGenie AG\" la non quotata WireCard, la cui attivit\u00e0 principale era l'elaborazione in tempo reale dei pagamenti su Internet (compresa la valutazione del rischio), mediante un aumento di capitale a fronte di investimenti al 1 \u00b0 gennaio 2005, e rinominare InfoGenie in WireCard. Pertanto, WireCard \u00e8 diventata una societ\u00e0 per azioni quotata nel segmento azionario Prime Standard attraverso una IPO inversa. Nel 2006, Wirecard \u00e8 stata inclusa nel TecDAX e nel settembre 2018 nel DAX.\nDal 1\u00ba gennaio 2006 Wirecard Bank AG fa parte del Gruppo Wirecard. Wirecard Bank AG dispone di una licenza bancaria completa ed \u00e8 uno dei membri principali di VISA, MasterCard e JCB. I depositi delle banche sono assicurati tramite il Fondo di Tutela dei Depositi dell'Associazione delle Banche Tedesche (Einlagensicherungsfonds deutscher Banken e.V.). Wirecard Bank ha in seguito aperto la propria filiale virtuale nell'ambito dell'area di realt\u00e0 virtuale 3D Second Life.\nEspansione internazionale.\nWirecard Asia Pacific \u00e8 stata fondata a Singapore nel 2007. Nel 2008, Wirecard ha introdotto carte di credito prepagate virtuali per pagamenti online e nell'anno successivo una suite di prevenzione delle frodi per il rilevamento delle frodi che utilizza anche l'intelligenza artificiale e machine learning. Nel 2014, Wirecard si \u00e8 espansa in Nuova Zelanda, Australia, Sudafrica e Turchia. Con l'acquisto dei servizi di carte prepagate da Citigroup, Wirecard \u00e8 rappresentata anche in Nord America dal 2016. Nello stesso anno, la societ\u00e0 acquis\u00ec un fornitore di servizi di pagamento via Internet in Sud America in Brasile.\nNel 2019, la giapponese SoftBank ha investito in Wirecard. Con l'acquisizione di AllScore Payment Services da Pechino, Wirecard \u00e8 stata rappresentata anche in Cina da novembre 2019.\nControversia col Financial Times.\nIl 30 gennaio 2019, le azioni di Wirecard sono precipitate dopo che il Financial Times ha riferito che un alto dirigente era sospettato di \"falsificazione dei conti\" e \"riciclaggio di denaro\" nelle operazioni Asia-Pacifico della societ\u00e0. Wirecard ha rilasciato una dichiarazione definendo il rapporto \"falso, inesatto, fuorviante e diffamatorio\". Wirecard ha anche annunciato una causa contro il Financial Times per \"rapporti non etici\" e una causa per manipolazione del mercato.\nLa procura di Monaco di Baviera I, nel febbraio 2019, ha avviato indagini penali contro il giornalista del Financial Times Dan McCrum a causa di presunte violazioni del German Securities Trading Act (\"Wertpapierhandelsgesetz\", \"WpHG\"). L'Autorit\u00e0 federale di vigilanza finanziaria tedesca BaFin ha vietato le vendite allo scoperto di azioni Wirecard dal 18 febbraio 2019 al 18 aprile 2019. Secondo BaFin, la misura non intende prendere posizione nella controversia tra Wirecard e il Financial Times. Il 15 ottobre 2019, il Financial Times ha pubblicato documenti che affermava essere i veri fogli di calcolo contabili interni di Wirecard.\nNel 2019, la societ\u00e0 di contabilit\u00e0 KPMG \u00e8 stata assunta da Wirecard per un controllo indipendente per rispondere alle accuse menzionate. Nel marzo 2020, Wirecard ha affermato che KPMG ha concluso che durante l'audit non \u00e8 stata rilevata alcuna discrepanza.\nScandalo e fallimento (2020).\nIl 18 giugno 2020, la societ\u00e0 ha dovuto ammettere che la societ\u00e0 di revisione Ernst &amp; Young non \u00e8 stata in grado di reperire prove sufficienti dell'esistenza di depositi bancari in conti fiduciari per 1,9 miliardi di euro. Questo importo corrisponde a circa un quarto delle attivit\u00e0 totali di Wirecard. Ernst &amp; Young si \u00e8 rifiutata pertanto di certificare il bilancio per l'esercizio 2019. Wirecard ha avvertito che senza un bilancio certificato la banca potrebbe chiudere i prestiti per circa 2 miliardi di euro il giorno seguente. Il prezzo delle azioni \u00e8 quindi crollato in Borsa: il 18 giugno del 70%, nei due giorni successivi rispettivamente del 60% e del 45%, facendo aumentare sempre di pi\u00f9 la possibilit\u00e0 di un fallimento.\nIl 19 giugno 2020 il CEO Markus Braun si \u00e8 dimesso. Al suo posto ad interim James Freis. La sera del 22 giugno Markus Braun viene arrestato; il giorno dopo, dietro cauzione pagata di 5 milioni di euro, viene rilasciato. Il 22 luglio viene nuovamente arrestato. \nL'ex COO Jan Marsalek \u00e8 stato licenziato dalla sua posizione e dal suo posto in consiglio. Da allora \u00e8 scomparso ed \u00e8 considerato latitante dalla polizia tedesca. Sono stati annunciati anche i licenziamenti di circa 730 dipendenti. \nSempre il 22 giugno 2020, Wirecard ha annunciato in un comunicato che i saldi delle banche sui conti fiduciari per un importo di 1,9 miliardi di euro non esistevano \"con un alto grado di probabilit\u00e0\", mandando a picco il valore sul mercato azionario.\nIl 25 giugno 2020 la societ\u00e0 ha presentato istanza di fallimento dovuta all'imminente insolvenza e all'indebitamento eccessivo.\nNei giorni successi lo scandalo finanziario tocca i piani alti della politica, sfiorando il ministro dell'Economia Peter Altmaier e il ministro delle Finanze Olaf Scholz in merito alla vigilanza della Bafin, l'organo di sorveglianza bancaria tedesca. Nel gennaio 2021 sono costretti a dimettersi i vertici della Bafin, la Consob tedesca: il presidente Felix Hufeld e la sua vice Elisabeth Roegele per non aver svolto con efficacia il controllo su Wirecard, imploso lasciando un buco di 3,2 miliardi.\nInformazioni finanziarie.\nWirecard AG ha fatto registrare un reddito consolidato pari a 81,94 milioni di euro per l'anno fiscale 2006. L'importo proforma assunto a titolo di confronto con l'anno precedente era di 55,5 milioni di euro, pertanto la crescita \u00e8 stata all'incirca del 47 per cento. I guadagni derivanti dalle attivit\u00e0 prima dell'applicazione di interessi e tasse (EBIT) hanno registrato un incremento del 90 per cento, arrivando a 18,56 milioni di euro nel 2006, rispetto ai 9,8 milioni di euro dell'anno fiscale 2005.\nIl 31 dicembre 2006 Wirecard ha raggiunto la quindicesima posizione nella classifica TecDAX della Deutsche B\u00f6rse AG in termini di capitalizzazione di mercato e la diciottesima posizione in termini di turnover nel book degli ordini. I guadagni diluiti e quelli di base per azione nell'anno fiscale 2006 ammontavano a 0,20 euro rispetto all'importo di 0,13 euro del 2005.\nProdotti e servizi.\nNel novembre 2006 Wirecard ha lanciato un servizio di pagamento in Internet chiamato \"Wirecard\". Tramite registrazione online il cliente apre un conto presso la Wirecard Bank, che pu\u00f2 caricare con contanti, tramite carte, addebito diretto, bonifico o varie tipologie di pagamento locali. Il servizio comprende una MasterCard virtuale gratuita per i clienti, che pu\u00f2 essere utilizzata per pagare nelle milioni di postazioni abilitate MasterCard in tutto il mondo. Oltre ai prodotti MasterCard standard, il sistema Wirecard consente anche agli utenti internazionali di inviarsi reciprocamente somme di denaro in tempo reale. Inoltre, una MasterCard fisica opzionale permette agli utenti di pagare nei 24,7 milioni di punti vendita che supportano il brick&amp;mortar con MasterCard e di ritirare contante presso circa 1 milione di sportelli automatici (ATM) in tutto il mondo.\nL'elaborazione dei pagamenti elettronici e la piattaforma di gestione dei rischi di Wirecard AG supportano oltre 85 tipologie di pagamento internazionali e locali, nonch\u00e9 di protezione dalle frodi. Wirecard AG \u00e8 membro di ADP CardClear e IATA.\nIl prodotto SCP (Supplier and Commission Payments) di Wirecard consente l'esecuzione automatizzata dei pagamenti per fornitori e agenti di vendita. Il servizio \u00e8 basato sull'emissione automatizzata di carte di credito \u201cvirtuali\u201d da parte di Wirecard Bank AG. Le erogazioni per fornitori o commissioni da trasferire a livello internazionale (ad es. pagamento di commissioni per intermediazione da parte degli hotel alle agenzie di viaggio) possono essere elaborate ed eseguite tramite spedizione elettronica di numeri di carte di credito \u201cvirtuali\u201d per uso personale e ristretto."}
{"id": "1176797", "revid": "767487", "url": "https://it.wikipedia.org/wiki?curid=1176797", "title": "Timpanoplastica", "text": "La timpanoplastica \u00e8 un intervento chirurgico per la ricostruzione del timpano. Pu\u00f2 anche essere associata ad una mastoidectomia o ad un'ossiculoplastica, come nel caso della chirurgia del colesteatoma.\nIn una timpanoplastica il medico pratica una incisione dietro l'orecchio in modo da poter prelevare la membrana timpanica. A questo punto si pu\u00f2 effettuare un trapianto dal muscolo superiore autologo, oppure utilizzare un biomateriale come membrana per coprire la perforazione.\nL'intervento dura circa un'ora e viene effettuato in anestesia locale, generalmente in regime di day hospital, e ha successo nel 90% dei casi."}
{"id": "1176798", "revid": "767487", "url": "https://it.wikipedia.org/wiki?curid=1176798", "title": "Forgotten Rebels", "text": "I Forgotten Rebels sono un gruppo punk rock di Hamilton, Ontario, Canada. Con radici che partono dal 1977 fino al giorno d'oggi, hanno lasciato sette album ed una serie di EP e singoli che hanno influenzato molte altre band canadesi ed internazionali successive.\nNonostante la band abbia cambiato pi\u00f9 volte la formazione in oltre 28 anni, Mickey DeSadist, all'anagrafe Mickey Gerlecki (cantante), e Dave McGhire (batterista) sono rimasti la mente creativa per gran parte della storia del gruppo. McGhire ha abbandonato nel 2003 i Forgotten Rebels, lasciando solamente DeSadist come membro iniziale ancora presente. I principali compositori sono: Mickey DeSadist, Dave McGhire and Chris Houston."}
{"id": "1176802", "revid": "53669", "url": "https://it.wikipedia.org/wiki?curid=1176802", "title": "Ricchi &amp; Poveri", "text": ""}
{"id": "1176803", "revid": "767487", "url": "https://it.wikipedia.org/wiki?curid=1176803", "title": "Sleepytime Gorilla Museum", "text": "Gli Sleepytime Gorilla Museum sono un gruppo musicale statunitense proveniente da Oakland in California.\nStoria.\nDopo lo scioglimento degli Idiot Flesh, Dan Rathbun e Nils Frykdahl con Carla Kihlstedt degli Charming Hostess formarono gli Sleepytime Gorilla Museum a cui si aggiunsero Moe! Staiano e David Shamrock. Suonarono la prima volta il 22 giugno 1999, dove era presente una Banana slug (Ariolimax californicus). La notte seguente fu un vero concerto.\nPoco tempo dopo la registrazione di \"Grand Opening and Closing\" (2001), il batterista David Shamrock lasci\u00f2 la band e fu sostituito da Frank Grau.\nDurante la registrazione del secondo album, \"Of Natural History\" (2004), Grau lasci\u00f2 la band e fu sostituito da Matthias Bossi, poi usc\u00ec dal gruppo Moe! Staiano che fu sostituito da Michael Mellender. Nel gennaio del 2006 gli \"Sleepytime Gorilla Museum\" firmarono per la The End Records con la quale ristamparono il loro album di debutto \"Grand Opening and Closing\" con tre bonus track.\nDurante l'inizio del 2007, furono annunciati il titolo e la tracklist del terzo studio album, \"In Glorious Times\" che \u00e8 uscito il 29 maggio 2007. Prima dell'uscita dell'album, sia l'MP3 che il video di \"Helpless Corpses Enactment\" erano presenti gi\u00e0 online.\nStile musicale.\nLo stile della band \u00e8 molto influenzato da gruppi come Residents, Mr. Bungle, Thinking Plague, Univers Zero, White Zombie, \u00c4nglag\u00e5rd, King Crimson, Meshuggah e Secret Chiefs 3"}
{"id": "1176805", "revid": "834", "url": "https://it.wikipedia.org/wiki?curid=1176805", "title": "Journal Citation Report", "text": ""}
{"id": "1176808", "revid": "1458600", "url": "https://it.wikipedia.org/wiki?curid=1176808", "title": "Il sabba delle streghe", "text": "Il sabba delle streghe o Il grande caprone (\"El Aquelarre\" o \"El gran cabr\u00f3n\") \u00e8 un dipinto a olio su muro trasportato su tela (140x438 cm) del pittore spagnolo Francisco Goya, realizzato nel 1820-1823 e conservato al museo del Prado di Madrid.\nDescrizione.\nNel dipinto \u00e8 raffigurato Satana mentre, elevandosi su un ammasso roccioso, apostrofa la folla al suo cospetto. Presenta una fisiognomia caprina, con tanto di barbetta e corna, e di lui non intravediamo che una silhouette: l'origine di un'immagine come questa va probabilmente ricercata in un'illustrazione del 1652 di Athanasius Kircher raffigurante l'antica divinit\u00e0 cananea Moloch.\nAl cospetto di questa figura demoniaca vi troviamo, disposte a semicerchio, un gruppo di donne accovacciate e perlopi\u00f9 terrificate: si tratta con tutta probabilit\u00e0 di una congrega di streghe. Di queste alcune chinano il capo per il terrore, altre osservano Satana con sguardo assorto e rapito: per dirla con le parole dello storico dell'arte Brian McQuade, la \u00absub-umanit\u00e0 di queste persone \u00e8 enfatizzata dalle loro fisionomie bestiali e dai loro sguardi idiotici\u00bb. Quasi tutte le streghe sono scosse da un'agitazione febbrile, e sono prontamente apostrofate da Satana che, cos\u00ec come gi\u00e0 successe nel 1815 con la \"Giunta delle Filippine\", impone la sua autorit\u00e0 non mediante il rispetto e un carisma personale, bens\u00ec grazie alla paura, alla rivalit\u00e0 e alla discordia. Il pennello di Goya in questa lunghissima striscia di tenebra ed abisso dichiara l'influenza alle immagini di Vel\u00e1zquez, Jusepe de Ribera (fervente ammiratore di Caravaggio) e infine di Rembrandt. In questo concorso di streghe traspare la furente critica di Goya rivolta alla disumanizzazione della folla, che qui perde i propri tratti individuali per miscelarsi in un grappolo grottesco di visi deformi e terrorizzati.\nA destra di Satana troviamo una vecchia in posizione tergale, con la faccia seminascosta e avvolta da un copricapo bianco, che rivolge il proprio sguardo alle consorelle, facendosi spazio tra le varie bottiglie e fiaschette vuote abbandonate sul terreno: come osservato il critico Robert Hughes, probabilmente \u00abcontenevano le droghe e i filtri necessari per le cerimonie demoniache\u00bb. All'estrema destra della tela, infine, scorgiamo una figura femminile appartata, elegantemente vestita e dai tratti somatici incerti: si tratta, probabilmente, di una donna pronta per essere iniziata alla pratica dei culti satanici, anche se altri critici d'arte vi hanno identificato Leocadia Zorrilla, la giovane fanciulla compagna di Goya che - trasferitosi con lui alla Quinta del Sordo - assisteva impotente ai suoi incubi. Cos\u00ec come per le altre Pitture Nere, infine, Goya inizi\u00f2 a dipingere \"Il sabba delle streghe\" partendo da una tela nera come il catrame, per poi aggiungervi violente pennellate di grigi, blu e marroni: non di rado, tuttavia, il pittore scelse di lasciare esposta la trama della tela sottostante, come nel caso della figura di Satana."}
{"id": "1176819", "revid": "93556", "url": "https://it.wikipedia.org/wiki?curid=1176819", "title": "Palazzo Tocco di Montemiletto", "text": "Il palazzo Tocco di Montemiletto (gi\u00e0 palazzo Capece Galeota della Regina) \u00e8 situato a Napoli, al numero civico 148 della centralissima via Toledo, nel quartiere San Giuseppe.\nStoria ed architettura.\nIn precedenza era chiamato palazzo Tapia in quanto costruito nel 1566 su progetto di Giovanni Francesco Di Palma per il nobiluomo Egidio Tapia, giudice della \"Vicar\u00eca\", l'antico tribunale napoletano e poi presidente della \"Camera della Sommaria\".\nIl Tapia allora acquist\u00f2 alcuni terreni limitrofi e vi costru\u00ec un altro palazzo che si poteva raggiungere direttamente dal primo tramite un ponte che scavalcava la via che divideva le due costruzioni. Il ponte, che dar\u00e0 il nome alla strada che sovrasta, via \"ponte di Tappia\" (con due \"p\" per via di un errore toponomastico), sar\u00e0 abbattuto per i lavori di demolizione e ricostruzione del rione Carit\u00e0, come del resto il secondo palazzo voluto dal Tapia.\nUn importante rifacimento del palazzo fu portato a termine nel 1832 per opera dall'architetto Stefano Gasse che modific\u00f2 la facciata secondo lo stile neoclassico.\nDi rinascimentale \u00e8 rimasto solo il portale riccamente decorato."}
{"id": "1176821", "revid": "709565", "url": "https://it.wikipedia.org/wiki?curid=1176821", "title": "Jessica Jones", "text": "Jessica Campbell Jones Cage, o solo Jessica Jones, \u00e8 un personaggio dei fumetti creato da Brian Michael Bendis (testi) e Michael Gaydos (disegni), pubblicato dalla Marvel Comics. La sua prima apparizione avviene in \"Alias\" (vol. 1) n. 1 (novembre 2001).\nReduce da una breve carriera da supereroina nel corso della quale \u00e8 stata conosciuta prima come Jewel, poi come Knightress e infine come Power Woman, a causa di un disturbo post-traumatico da stress provocatole dall'Uomo Porpora, Jessica Jones si \u00e8 ritirata e ha intrapreso l'attivit\u00e0 di investigatrice privata aprendo la Alias Investigations.\nStoria editoriale.\nDebuttata sotto l'etichetta Marvel MAX nella miniserie \"Alias\", scritta da Brian Michael Bendis e illustrata da Michael Gaydos, con le copertine dipinte da David Mack, Jessica Jones \u00e8 successivamente stata protagonista di \"The Pulse\", serie di quattordici numeri pubblicata tra aprile 2004 e maggio 2006. Stando a un'intervista rilasciata nel 2005 da Bendis tuttavia: \u00abIn origine, \"Alias\" doveva avere per protagonista Jessica Drew, ma \u00e8 diventata qualcosa di completamente diverso. Il che \u00e8 un bene, perch\u00e9 se avessimo usato Jessica, sarebbe stata fuori continuity e con una cattiva narrazione\u00bb. Sebbene Drew fosse nella concezione originale di Bendis per il progetto, nel momento in cui lo sceneggiatore si mise a lavorare attivamente allo sviluppo di \"Alias\", Jones era gi\u00e0 stata concepita come protagonista e dotata di un background a s\u00e9 stante sebbene, per certi versi, vari tratti del personaggio abbiano preso fortemente ispirazione sia da Jessica Drew che da Carol Danvers.\nCome svelato tramite retcon, prima del suo debutto ufficiale, Jessica era apparsa in \"Amazing Spider-Man\" (vol. 1) n. 4 (settembre 1963): \u00e8 una dei compagni di classe di Peter Parker che assistono al primo scontro tra l'Uomo Ragno e l'Uomo Sabbia.\nDopo aver fatto da guest star in numerose serie Marvel Comics, tra l'agosto 2010 e il gennaio 2013 Jessica Jones \u00e8 stata uno dei personaggi principali di \"New Avengers\".\nBiografia del personaggio.\nOrigini.\nNata nel quartiere di Forest Hills nel Queens, New York, dall'impiegato delle Stark Industries Dave Campbell e dalla sua innominata moglie, Jessica Campbell cresce idolatrando i supereroi come delle star, tanto che nel corso dell'adolescenza spesso si tocca guardando le foto della Torcia Umana. Iscritta alla Midtown High School nella stessa classe di Peter Parker, Jessica si prende una cotta per lui ma non riesce a trovare il coraggio di confessargli i suoi sentimenti o di rivolgergli la parola finch\u00e9, durante una gita scolastica per assistere a un esperimento sulla radioattivit\u00e0, tenta di approcciarlo senza successo in quanto il ragazzo, appena morso dal ragno, fugge dall'edificio in preda al panico.\nIl giorno successivo, la famiglia Campbell si reca a Disney World per un viaggio premio dato a suo padre da Tony Stark, durante il tragitto tuttavia Jessica inizia a litigare col fratellino Phillip e Dave, per dire alla figlia di moderare il linguaggio, ha un frontale con un camion dell'esercito trasportante materiale radioattivo. Mentre genitori e fratello muoiono nell'incidente, Jessica entra in coma risvegliandosi dopo sei mesi grazie alle radiazioni cosmiche diffuse dall'arrivo sulla Terra di Galactus.\nAffidata in seguito a un orfanotrofio poich\u00e9 non ancora maggiorenne, Jessica viene adottata dalla famiglia Jones, che la cresce tanto amorevolmente da far s\u00ec che lei li consideri come una seconda famiglia biologica. Tornata a scuola tuttavia viene presa in giro dai compagni, in particolare Flash Thompson, e, quando Peter la avvicina dicendo di capirla poich\u00e9 a sua volta orfano, essa si infuria scambiando la sua sincera offerta di amicizia per piet\u00e0.\nIn seguito scopre che l'incidente l'ha dotata di forza e resistenza sovrumana nonch\u00e9 della capacit\u00e0 di volare motivo per il quale, ispirata dall'aver assistito al primo scontro tra l'Uomo Ragno e l'Uomo Sabbia, decide di diventare una supereroina.\nSupereroina.\nDopo aver svolto per qualche anno la carriera di supereroina col nome di \"Jewel\", una sera la ragazza si imbatte nell'Uomo Porpora che la sottomette al suo volere con i suoi poteri mentali tenendola poi prigioniera in un motel per otto mesi assieme a lui e a varie studentesse ridotte a serve del sesso. Durante tale periodo, pur non abusando sessualmente di lei, l'uomo la umilia in tutti i modi possibili facendole implorare d'essere usata come le altre ragazze e convincendola che la sua vita sia un fumetto, motivo per il quale ogni volta che fa uno spogliarello non lo fa per lui ma per i \"suoi lettori\". Tali abusi proseguono fino a far sviluppare alla ragazza una sorta di Sindrome di Stoccolma, non riuscendo pi\u00f9 a distinguere la sua volont\u00e0 da quella del rapitore.\nUna volta stancatosi, l'Uomo Porpora la manda via e Jessica, in stato confusionale, attacca Scarlet e i Vendicatori che, non conoscendola, la scambiano per una supercriminale e la affrontano provocandole seri danni e facendola brevemente cadere in coma una seconda volta. Risvegliatasi e fornita di una protezione psichica da Jean Grey nel caso Killgrave tentasse nuovamente di impadronirsi di lei, le viene proposto di entrare nello S.H.I.E.L.D. per fare da tramite tra i Vendicatori e l'agenzia spionistica ma essa, traumatizzata, rifiuta l'offerta.\nFuriosa e amareggiata, Jessica affronta il suo disturbo post-traumatico da stress tentando di riprendere l'attivit\u00e0 di eroina assumendo la nuova identit\u00e0 di \"Knightress\" e atteggiandosi a vigilante dark ma, la prima notte di ronda, dopo aver affrontato il Gufo assieme a Luke Cage e Pugno d'acciaio venendo ferita per una distrazione ma riuscendo a battere i criminali, \u00e8 costretta a rivelare la sua identit\u00e0 alla sopraggiunta polizia per evitare che i due bambini rapiti dal criminale passino la notte in centrale. Dopo aver portato i bambini a casa sua facendoli addormentare, Jessica riceve la visita di Cage che le fa compagnia, le cura la ferita subita e la tranquillizza.\nAlias Investigations.\nRitiratasi dall'attivit\u00e0 di supereroina, Jessica apre la Alias Investigations, un'agenzia investigativa che si occupa, oltre che di casi ordinari, anche di indagini inerenti alla comunit\u00e0 superumana. Il suo primo cliente \u00e8 proprio Luke Cage, che le chiede di rintracciare suo padre dopo che questi ha rotto i rapporti con lui successivamente, a causa della sua reputazione, viene contattata principalmente da persone connesse pi\u00f9 o meno direttamente con la comunit\u00e0 supereroistica, cosa che la porta a fare la conoscenza di Matt Murdock (Devil), Carol Danvers (Ms. Marvel), Steve Rogers (Capitan America), la Vedova Nera (Natasha Romanoff) e Ant-Man (Scott Lang), con cui inizia una relazione sentimentale a discapito dei forti e reciproci, bench\u00e9 mai dichiarati, sentimenti provati per Cage.\nJessica si occupa inoltre di investigare sulla scomparsa della Donna Ragno (Mattie Franklin) scoprendo che, dopo aver scoperto il suo segreto, il suo fidanzato l'ha segregata e narcotizzata al fine di sfruttarne il sangue per creare un siero in grado di dare superpoteri a chi lo assume riuscendo a liberarla anche grazie all'aiuto di Jessica Drew. Col tempo la popolarit\u00e0 dell'agenzia cresce notevolmente e nel momento in cui l'Uomo Porpora, evaso di prigione, torna a tormentarla, Jessica ha finalmente occasione di vendicarsi dell'ex-carceriere picchiandolo selvaggiamente e facendolo nuovamente arrestare.\nScopertasi successivamente incinta di tre mesi, Jessica rivela a Scott che il bambino non \u00e8 suo ma di Luke Cage, con cui ha passato una notte e di cui \u00e8 ancora innamorata. Dopo avergli fatto tale rivelazione, Jessica si fidanza con Cage e va a vivere con lui ad Harlem lavorando per un breve periodo come consulente di \"The Pulse\", rubrica del Daily Bugle dedicata ai supereroi. In seguito Jessica d\u00e0 alla luce una bambina, Danielle Cage, battezzata in onore del migliore amico di Luke, Danny Rand (Pugno d'acciaio) evento a seguito del quale il compagno le fa una proposta di matrimonio ed essa accetta.\nContemporaneamente, Jessica viene contattata da Capitan America e Iron Man, i quali la informano riguardo ai Giovani Vendicatori, che decide di tenere d'occhio scoprendo tutto riguardo alle loro vite e diventando particolarmente intima con Kate Bishop cui assegna personalmente l'arco e l'identit\u00e0 di seconda Occhio di Falco.\nDopo il matrimonio con Cage, pur avendo legalmente assunto il cognome del marito la donna continua a usare il suo nome da nubile.\nCivil War e Secret Invasion.\nDurante la guerra civile dei superumani, Jessica e Luke si confrontano con Iron Man e Ms. Marvel rendendo chiara la loro intenzione di non registrarsi, tanto che Cage paragona l'Atto di Registrazione allo schiavismo. Jessica emigra dunque in Canada assieme alla bambina per tenerla al sicuro mentre il marito resta a New York per unirsi agli eroi non registrati. Dopo l'arresto di Capitan America, Jessica ritorna in patria con la bambina e si ricongiunge a Cage che, non volendo arrendersi alla registrazione, decide di rimanere in clandestinit\u00e0 mettendosi a capo dei Nuovi Vendicatori.\nDopo che i Nuovi Vendicatori scoprono l'invasione segreta degli Skrull e subiscono un attacco da parte della banda criminale di Hood, Jessica, preoccupata per l'incolumit\u00e0 della figlia, decide di registrarsi chiedendo asilo presso la Stark Tower. Luke, contrariato, cerca di convincerla a tornare ma non viene ascoltato e, dunque, nel momento in cui i due si uniscono agli altri eroi nello scontro finale contro le forze Skrull nel centro di New York, la piccola Danielle viene affidata alle cure di Jarvis, che si rivela essere un impostore Skrull e la rapisce precipitando la coppia nello sconforto e nella disperazione.\nDark Reign.\nQuando, terminata l'invasione, il governo statunitense nomina Norman Osborn capo della sicurezza mondiale, Cage \u00e8 costretto ad allearsi con lui per ritrovare sua figlia promettendo, in un secondo momento, di entrare negli Oscuri Vendicatori. Dopo il recupero della bambina per\u00f2, Luke elude la clausola del criminale e fugge ricongiungendosi alla moglie e riunendo la sua famiglia con cui poi si trasferisce in una delle case sicure di Capitan America tornando a guidare i Nuovi Vendicatori per fare da contraltare al regno oscuro di Osborn mentre Jessica si concentra sulla figlia evitando di prendere parte alle missioni del gruppo finch\u00e9 Clint Barton tenta di assassinare Osborn venendo catturato ed essa, indossando nuovamente il costume di Jewel, si reca in suo soccorso assieme a Mimo, la Donna Ragno e Ms. Marvel.\nAstenutasi dal prendere parte all'operazione per difendere Asgard dall'assedio degli Oscuri Vendicatori, Jessica scopre l'esito della battaglia dalla televisione e, con l'arresto di Osborn e la revoca dell'Atto di Registrazione dei Superumani, torna ad essere una libera cittadina.\nEt\u00e0 degli eroi.\nDopo la cessazione delle ostilit\u00e0 tra le varie fazioni di eroi e la nomina di Steve Rogers come sostituto di Osborn, Stark vende al prezzo simbolico di un dollaro la vecchia base dei Vendicatori, appena ristrutturata, a Luke Cage affinch\u00e9 la usi come base per una nuova squadra cui Jessica decide di prendere attivamente parte dopo aver assunto Squirrel Girl come babysitter di Danielle utilizzando, per un certo periodo, il nome di battaglia di \"Power Woman\". Assieme a tale formazione dei Nuovi Vendicatori Jessica contribuisce a contenere la crisi di \"Spider-Island\" nonch\u00e9 a soccorrere Scarlet dal Dottor Destino a Latveria dopodich\u00e9, lei e il marito decidono di ritirarsi anteponendo l'incolumit\u00e0 della figlia alla loro lotta al crimine.\nTempo dopo tuttavia, sia Luke che Jessica tornano attivi nella nuova formazione dei Potenti Vendicatori.\nPoteri e abilit\u00e0.\nJessica Jones \u00e8 un'investigatrice eccezionale dotata di una fine mente analitica nonch\u00e9 delle nozioni basilari del combattimento corpo a corpo. In seguito all'esposizione a materiale radioattivo e alle radiazioni cosmiche di Galactus Jessica ha sviluppato una forza sovrumana tale da poter alzare senza sforzo apparente un'auto da 2 t, sollevare Golia in forma gigante, rompere il naso a Atlas e mettere al tappeto Jessica Drew con un solo pugno. Anche la sua resistenza \u00e8 decisamente maggiore di quella di un comune essere umano, sebbene non proporzionale alla sua forza: Jessica si \u00e8 mostrata in grado di resistere ai raggi bio-elettrici della Donna Ragno e di incassare un pugno da un uomo sotto l'effetto dell'Ormone Mutante della Crescita riportando solo danni lievi, tuttavia dopo il suo primo incontro-scontro coi Vendicatori ha quasi rischiato la vita e, sebbene in un'occasione abbia detto a un criminale che sparandole le avrebbe solo rovinato la giacca, in seguito ha ammesso fosse solo un bluff.\nJessica \u00e8 inoltre in grado di volare, tuttavia non essendo particolarmente abile nel farlo, si serve raramente di tale abilit\u00e0. Dopo la sua esperienza con l'Uomo Porpora le sono infine stati impiantati degli schermi psichici da Jean Grey in persona, cosa che la rende virtualmente immune al controllo mentale.\nAltre versioni.\nHouse of M.\nNella realt\u00e0 di \"House of M\", Jessica Jones \u00e8 sposata con Scott Lang.\nUltimate.\nNell'universo Ultimate, Jessica Jones \u00e8 una studentessa all'ultimo anno del liceo di Peter Parker nonch\u00e9 la responsabile del network televisivo scolastico, determinata a scoprire la vera identit\u00e0 di Spider Man, arriva a sospettare Peter ma, dopo gli eventi di \"Ultimatum\", abbandona il proposito decidendo di concentrarsi maggiormente sui suoi atti eroici.\nWhat If?\nIn uno scenario autoconclusivo della serie fuori continuity \"What If?\", che ipotizza cosa sarebbe successo se Jessica Jones avesse accettato di unirsi ai Vendicatori e allo S.H.I.E.L.D., il suo contributo permette al gruppo di evitare che Scarlet impazzisca, impedendo dunque gli eventi catastrofici di \"Vendicatori Divisi\" e \"House of M\". Jessica sposa poi Capitan America."}
{"id": "1176824", "revid": "599013", "url": "https://it.wikipedia.org/wiki?curid=1176824", "title": "Australian Provincial Championship", "text": "LAustralian Provincial Championship fu un campionato nazionale professionistico di rugby a 15 che si tenne in Australia per una sola stagione.\nIstituito nel 2006 dalla Australian Rugby Union con lo scopo di creare un campionato intermedio tra i vari tornei organizzati dalle Federazioni dei singoli Stati e il Super Rugby, competizione interconfederale riservata alle allora quattro \"franchise\" rappresentanti l'Australia in tale competizione, esso vide fronteggiarsi nella sua unica stagione di attivit\u00e0 dette quattro squadre, che si affrontarono a girone unico in gare di sola andata pi\u00f9 una finale tra le prime due classificate del torneo.\nLa competizione si svolse interamente a settembre 2006, e vide vincitrice la \"franchise\" di Canberra dei Brumbies; gi\u00e0 prima del suo inizio, comunque, la Federazione ne aveva gi\u00e0 deciso la soppressione per sostituirlo con un torneo analogo aperto a otto squadre da tenersi a partire dal 2007, l'Australian Rugby Championship, anch'esso tuttavia durato una sola stagione per esigenze di budget.\nStoria.\nA partire dall'avvento del professionismo nel rugby a 15 (agosto 1995) il massimo torneo di club in Australia \u00e8 il Super Rugby, organizzato congiuntamente dal SANZAR, espressione delle federazioni rugbistiche australiana, neozelandese e sudafricana; tale torneo, originariamente chiamato Super 12 nel 1996 e Super 14 dal 2005 per riflettere il numero di squadre a esso iscritte, ha preso il generico nome di Super Rugby dal 2011, con l'allargamento a 15 squadre, cinque per ciascuna delle federazioni che vi prendono parte; tali squadre hanno la struttura di \"franchise\", espressione delle federazioni provinciali o statali dei tre Paesi, cui afferiscono i vari club della giurisdizione delle varie federazioni.\nAll'epoca l'Australia presentava nel Super Rugby quattro \"franchise\", espressione dell'Australia Occidentale (Western Force), Nuovo Galles del Sud (Waratahs), Queensland (Reds) e Territorio della capitale (Brumbies).\nLaddove in Nuova Zelanda, come gradino immediatamente inferiore a tale competizione, si trovava il campionato nazionale delle province (NPC) e in Sudafrica la Currie Cup, l'Australia aveva tornei di ambito solo statale come per esempio la Queensland Premier Rugby oppure lo Shute Shield, campionato dell'area di Sydney.\nNon esisteva, dunque, un campionato nazionale australiano.\nNel 2005 la federazione australiana giunse a un accordo con quella del Nuovo Galles del Sud per istituire una competizione intermedia, di livello nazionale, tra il Super Rugby e detti campionati statali; lo scopo era quello di creare un torneo d'\u00e9lite che servisse come palestra sia per il Super Rugby che per la Nazionale.\nSi decise quindi di dare vita a una competizione riservata alle citate quattro \"franchise\" all'epoca presenti nel torneo SANZAR, da tenersi dopo la stagione di Super Rugby.\nIn realt\u00e0, gi\u00e0 dopo il suo varo, fu deciso che la competizione sarebbe stata soppiantata l'anno successivo da un'altra aperta a nuove squadre di club, sempre espressione delle federazioni presenti nel Super Rugby.\nL'unica edizione.\nIl torneo si disput\u00f2 nei quattro fine settimana di settembre 2006 e fu sostanzialmente una lotta a due tra i Brumbies (vincitori di due edizioni del Super Rugby nel 2001 e 2004) e i Reds, che vinsero due incontri ciascuno; il Western Force, pur non accedendo alla finale, colse la sua unica vittoria contro gli stessi Reds finalisti, mentre invece gli Waratahs realizzarono tale isolata impresa proprio a spese del Force all'ultima giornata, negandogli quindi la possibilit\u00e0 di accedere alla finale cui sarebbe giunto anche battendo senza \"bonus\" la squadra di Sydney, oramai eliminata dalla finale dopo sole due gare.\nLa finale si disput\u00f2 a Canberra in casa dei Brumbies, che batterono 42-17 i Reds.\nIl torneo.\nFormato.\nIl torneo prevedeva una stagione regolare, in cui le quattro squadre si dovessero incontrare tra di esse in gare di sola andata, e che ogni squadra disputasse tre incontri, uno per ciascuno dei primi tre fine settimana di settembre.\nIl punteggio adottato fu quello del Super Rugby, ovvero quattro punti per la vittoria, due per il pareggio e nessuno per la sconfitta, pi\u00f9 un bonus di un punto per la perdente con uno scarto uguale o inferiore a 7 punti e un ulteriore bonus di un punto per le squadre che in un singolo incontro marcassero almeno 4 mete.\nAl termine della stagione regolare le prime due squadre disputavano la finale in gara unica in casa della prima classificata nella stagione regolare."}
{"id": "1176831", "revid": "599013", "url": "https://it.wikipedia.org/wiki?curid=1176831", "title": "Francesco Galeoto", "text": "Biografia.\nDa ragazzo lavorava come manovale lavorando il marmo che serviva come materiale al Cimitero di Santa Maria dei Rotoli di Palermo.\n\u00c8 uno dei giocatori pi\u00f9 presenti nella Classifica di presenze in Serie B.\nHa collezionato 378 presenze con le maglie di , , , , , , e .\nIn Serie A ha giocato 11 partite, tutte con la maglia del .\nCaratteristiche tecniche.\nDopo aver cominciato a giocare come mezzala, diventa un terzino destro.\nCarriera.\nDopo aver cominciato la carriera nel Delfini, societ\u00e0 di Prima Categoria in cui giocava da mezzala, passa al settore giovanile del per poi giocare la sua prima stagione fra i professionisti nella Serie C2 1993-1994 con la maglia del Cerveteri. Dopo il campionato in Serie C1 con il , dove sfior\u00f2, allenato da Ignazio Arcoleo, la promozione in Serie B, fu portato dall'allenatore palermitano al , tornando cos\u00ec a vestire la maglia rosanero. Qui gioc\u00f2 per due stagioni, e al termine della seconda la squadra retrocedette e Galeoto venne ceduto. Nell'estate del 1997 viene acquistato dall'ambiziosa che, sotto la guida del tecnico Delio Rossi, conquista la promozione in serie A dopo aver dominato per tutta la stagione nel campionato cadetto. Nella trasferta di Reggio Emilia contro la Reggiana, Galeoto realizza la rete che permette alla compagine campana di prevalere contro una diretta concorrente per la promozione e di lanciarsi senza freni verso la serie A.\nA sorpresa non viene confermato nella stagione successiva quando viene ceduto al , dove disputa tre campionati nel torneo cadetto e nel primo manca una nuova promozione in massima serie per un solo punto. Nella stagione 2001/2002 scende di categoria accettando la proposta di disputare il campionato di serie C1 nelle file del di propriet\u00e0 dell'ex direttore sportivo del Ermanno Pieroni. In riva allo Ionio disputa una stagione positiva in cui la formazione tarantina, al termine della stagione regolare si piazza al secondo posto alle spalle dell'. Con la maglia del Taranto raggiunse la finale play-off validi per la promozione in serie B al cospetto del , squadra di propriet\u00e0 della famiglia Gaucci. Nel doppio confronto con gli etnei il Taranto perse per 1-0 la gara di andata giocata in terra siciliana; al termine dell'incontro mentre le due squadre stavano imboccando la via degli spogliatoi, Galeoto venne aggredito e colpito da ignoti presenti sul terreno di gioco finendo in ospedale. Tale episodio scaten\u00f2 fiumi di polemiche che si trascinarono fino alla vigilia della gara di ritorno che si disput\u00f2 allo stadio Jacovone: il match termin\u00f2 a reti inviolate e sanc\u00ec la mancata promozione del team rossobl\u00f9 in cui militava Galeoto.\nCon il ridimensionamento dei programmi societari nel sodalizio ionico nel settembre 2002 Galeoto venne acquistato dal Treviso. Con i veneti gioc\u00f2 quattro campionati, uno in serie C1, due in serie B dove nel giugno 2005 approfittando di alcune retrocessioni a tavolino venne ripescato in Serie A, giocando una stagione terminata all'ultimo posto in classifica. Dopo una stagione ad Arezzo, gioca sei mesi nel dove contribuisce al ritorno in Serie A dei rossoblu. Nel 2007-2008 torna in Sicilia, a giocare con il Messina; a fine stagione si svincola dalla societ\u00e0 peloritana per fallimento.\nIl 25 agosto 2008 passa al Crotone, con il quale ottiene la promozione in Serie B nel giugno del 2009. Nel giugno del 2010 rimane svincolato per poi passare, a settembre, al Barletta con cui firma un contratto annuale. Il 23 settembre 2011 firma un contratto con l'Atletico Campofranco, squadra che milita nel torneo di Eccellenza in Sicilia girone A, ritirandosi a fine stagione."}
{"id": "1176837", "revid": "61051", "url": "https://it.wikipedia.org/wiki?curid=1176837", "title": "Eucrairia", "text": ""}
{"id": "1176838", "revid": "123972478", "url": "https://it.wikipedia.org/wiki?curid=1176838", "title": "Filippo Carobbio", "text": "Caratteristiche tecniche.\nRegista mancino, abile nel calciare le punizioni.\nCarriera.\nClub.\nInizi.\nCresce calcisticamente nelle giovanili dell'Atalanta, per poi passare all'Alzano Virescit.\nIl 18 settembre 1999 passa in prestito alla Pistoiese. Esordisce in Serie B il 26 settembre 1999 in Pistoiese-Chievo (2-1), subentrando al 23' della ripresa al posto di Corrado Colombo. Sar\u00e0 la sua unica presenza con i toscani.\nSeguono le esperienze con e , in Serie C1. In seguito viene prelevato dall'AlbinoLeffe, contribuendo alla prima promozione in Serie B dei \"seriani\", con cui resta anche le due stagioni successive.\nReggina, Genoa e il biennio a Bergamo.\nIl 25 agosto 2005 passa in compartecipazione alla . Esordisce in Serie A l'11 settembre 2005 in Sampdoria-Reggina (3-2), valevole per la seconda giornata di campionato, giocando titolare e venendo sostituito nei minuti finali da Simone Missiroli. Chiude la stagione con 21 presenze.\nDopo aver chiuso il girone di andata con 11 presenze, di cui 10 da subentrato, il 16 gennaio 2007 passa al Genoa, che acquista la met\u00e0 del cartellino appartenente alla . Esordisce con i liguri il 3 febbraio 2007 contro il (vittoria per 2-0), segnando la sua prima rete in maglia rossoblu. Chiude la stagione con 8 presenze e 1 rete.\nIl 22 giugno 2007 viene riscattato alle buste dall'AlbinoLeffe, con cui al termine della stagione raggiunge la finale play-off valida per la promozione in massima serie, persa contro il Lecce. Rimane con i \"seriani\" anche la stagione seguente, collezionando 39 presenze e 6 reti.\nGrosseto, Siena e il prestito allo Spezia.\nSvincolatosi dall'AlbinoLeffe, il 4 giugno 2009 firma un triennale con il , che il 31 agosto lo gira in prestito al . Esordisce con i biancorossi il 6 settembre contro il (2-2 il finale), giocando titolare. Segna le sue prime reti con i maremmani alla nona giornata in Sassuolo-Grosseto (2-3), realizzando una doppietta. Nella seconda parte della stagione diventa capitano della squadra al posto di Consonni. Chiude la stagione con 36 presenze e 5 reti.\nIl 1\u00ba luglio 2010 passa in compropriet\u00e0 al insieme a Kamata, nello scambio che porta Ghezzal a Bari. Debutta con i toscani il 13 agosto 2010 in Siena-, valevole per il secondo turno di Coppa Italia, realizzando la rete del definitivo 2-0. Esordisce in campionato il 28 agosto 2010 in Pescara- (1-1), giocando titolare. Chiude la stagione con 25 presenze, contribuendo alla promozione in Serie A dei toscani. Il 23 giugno 2011 la compropriet\u00e0 si risolve a favore della societ\u00e0 toscana.\nIl 6 luglio 2011 passa in prestito allo Spezia, in Lega Pro Prima Divisione. Esordisce con i liguri il 14 agosto 2011 in -Spezia (1-0), valida per il secondo turno di Coppa Italia, giocando titolare. Termina la stagione con 10 presenze.\nGli ultimi anni al Ciliverghe.\nNel 2014, dopo 3 anni di stop per via dei fatti legati al calcioscommesse, torna a giocare al Ciliverghe, in Serie D. Il 29 giugno 2017 annuncia il ritiro dall'attivit\u00e0 agonistica, non prima di aver giocato il primo turno di Coppa Italia previsto il 30 luglio. \nNel luglio 2017 dopo averci giocato, diventa l'allenatore del Ciliverghe. Durante la stagione 2019/2020, dopo 2 buoni campionati, viene esonerato prima della ventiduesima giornata per gli scarsi risultati ottenuti, che hanno portato la compagine lombarda al penultimo posto e sempre pi\u00f9 lontana da una salvezza tranquilla.\nEsperienza al Brusaporto\nNell' estate 2020 viene ingaggiato alla guida del Brusaporto.\nNazionale.\nConta 4 presenze con la Nazionale Under-20, risalenti ai tempi in cui militava nell'Alzano Virescit.\nCalcioscommesse.\nProcedimento ordinario.\nIl 19 dicembre 2011 viene arrestato in seguito all'inchiesta denominata \"Last Bet\", riguardante il mondo del calcioscommesse.\nDiventato collaboratore di giustizia, ha fatto rivelazioni importanti coinvolgendo molti suoi colleghi e Antonio Conte, suo allenatore al .\nIl 26 giugno 2013 patteggia 1 anno e 6 mesi di reclusione con pena sospesa nel processo penale in corso a Cremona.\nIl 9 febbraio 2015 la procura di Cremona termina le indagini e formula per lui l'accusa di associazione a delinquere.\nProcedimento sportivo.\nIn relazione al , il 31 maggio 2012 in seguito al patteggiamento ottiene una squalifica pari a 1 anno e 8 mesi.\nIl 26 luglio viene deferito dal procuratore federale Stefano Palazzi in relazione al per:\nIl 1\u00ba agosto patteggiando ottiene una squalifica ulteriore pari a 4 mesi relativa al mentre il 3 agosto, sempre patteggiando, ottiene una squalifica di altri 2 mesi per il filone di Bari che, sommati ai 20 patteggiati al precedente processo, fanno un totale di 2 anni e 2 mesi di squalifica.\nStatistiche.\nStatistiche da allenatore.\n\"Statistiche aggiornate al 26 gennaio 2020.\""}
{"id": "1176839", "revid": "767487", "url": "https://it.wikipedia.org/wiki?curid=1176839", "title": "Ready to Strike", "text": "Ready to Strike \u00e8 il primo album dei King Kobra, uscito nel 1985 per l'Etichetta discografica Capitol Records.\nI brani \"\"Hunger\" e \"Piece of the Rock\"\" erano stati composti dai Kick Axe su commissione del loro produttore Spencer Proffer, per essere assegnati ai Black Sabbath. Questi ultimi rifiutarono per\u00f2 di appropriarsi dei pezzi, e Proffer li assegner\u00e0 infine ai King Kobra."}
{"id": "1176840", "revid": "104265", "url": "https://it.wikipedia.org/wiki?curid=1176840", "title": "Australian Rugby Shield", "text": "Il Telstra Australian Rugby Shield \u00e8 una competizione di rugby nata con lo scopo di favorire la crescita di nuovi talenti e favorire la crescita del rugby australiano al di fuori delle aree tradizionali del Nuovo Galles del Sud e del Queensland, tramite un calendario regolare di incontri ad un livello non possibile nei singoli stati o territori.\nSi svolge secondo le regole utilizzate nel Super 14.\nStoria.\nIl torneo venne disputato per la prima volta nel 2000, articolato in un girone all'italiana in 5 settimane. \nA partire dal 2006 la competizione \u00e8 stata allargata ad 8 squadre, con l'ingresso di \"ACT &amp; Southern NSW\" e \"Tasmania\". Le squadre sono state divise in due gironi di 4 con semifinali incrociate.\nDalla competizione sono esclusi giocatori sotto contratto con i team di Super 14."}
{"id": "1176842", "revid": "248219", "url": "https://it.wikipedia.org/wiki?curid=1176842", "title": "Drepaniella", "text": ""}
{"id": "1176843", "revid": "248219", "url": "https://it.wikipedia.org/wiki?curid=1176843", "title": "Miranda (zoologia)", "text": ""}
{"id": "1176846", "revid": "125926256", "url": "https://it.wikipedia.org/wiki?curid=1176846", "title": "Halloween 5 - La vendetta di Michael Myers", "text": "Halloween 5 - La vendetta di Michael Myers (\"Halloween 5: The Revenge of Michael Myers\") \u00e8 un film del 1989 diretto da Dominique Othenin-Girard, quinto capitolo della saga di Halloween.\nTrama.\nMichael \u00e8 riuscito a scampare alla morte che lo ha sprofondato in un pozzo, dopo che i poliziotti e qualche abitante della citt\u00e0 in rivolta contro il \"serial killer\", scaricano i colpi dei loro fucili addosso a quest'ultimo, e che dopo avergli lanciato una granata, l'assassino sembra morire. In realt\u00e0 Michael si salva, e passa un anno in una grotta tra la vita e la morte, accudito da un eremita con la compagnia di un pappagallo. Il serial killer \u00e8 ancora vivo pronto a tornare a mietere vittime pur di uccidere la nipote Jamie. Per un anno intero Michael sembra essere senza forze, finch\u00e9 il giorno di Halloween si ridesta appieno e, dopo aver massacrato l'eremita, si rimette a caccia dell'undicenne nipote Jamie. Jamie intanto si trova ricoverata nella clinica per bambini di Haddonfield, Illinois, dopo aver aggredito la sua madre adottiva con un paio di forbici (in quanto posseduta dallo spirito del malvagio zio). La bambina sembra aver sviluppato un contatto telepatico con il diabolico zio, e riesce quindi a vedere tutti i suoi omicidi. Michael, tornato ad Haddonfield, si mette sulle tracce della nipote con Loomis alle calcagna, tornato per combattere una volta per tutte Myers. Rachel si reca regolarmente a trovare Jamie con la sua amica Tina con la quale Jamie \u00e8 molto legata, e Myers poi uccide Rachel stessa ma ne nasconde il corpo.\nMichael poi uccider\u00e0 diversi amici di Tina, che intanto stanno festeggiando Halloween nella \"Torretta della Fattoria\" dove poi verr\u00e0 uccisa anche Tina, alla quale Jamie aveva cercato di salvare la vita, poich\u00e9 sapeva che correva pericoli.\nCercando quindi di salvarla, scappa dalla clinica con il suo amico Billy durante la festa in maschera ma rischiano quasi di farsi travolgere dall'auto di Michael che poi si va a scontrare con un albero, e dall'incidente ne esce miracolosamente illeso. Loomis, accortosi della fuga dei bambini, li manda via di l\u00ec e decide di spingere Michael a tornare nella sua vecchia casa per tendergli una trappola con l'aiuto di Jamie.\nMichael arriva e sembra quasi che si faccia convincere dalle parole di Loomis che gli dice di lasciar perdere tutta la sua vendetta e la sua furia omicida e di tornare ad essere felice come quando era bambino. Ma appena sfiora il suo coltello, Loomis viene pugnalato ad una spalla, cos\u00ec Michael rincorre Jamie fino ad una soffitta dove quest'ultima trova i cadaveri di Rachel, di Mike (il fidanzato di Tina) e del cane della sorellastra, Max.\nPoco dopo, Jamie viene raggiunta da Michael che sta per pugnalarla fino a quando lei non lo chiama \"zio\". Qui vediamo inaspettatamente Michael piangere, forse per il rimorso del male fatto. L'uomo si toglie la maschera, per\u00f2 appena Jamie cerca di toccarlo, lui si ribella perdendo quell'unica briciola di umanit\u00e0 che gli era rimasto. Perdendo di nuovo la ragione, inizia a rincorrere Jamie fino ad uno scantinato dove c'\u00e8 ad aspettarlo Loomis, che lo fa cadere in una rete facendogli credere di consegnargli la nipote, e all'arrivo della polizia si accascia sopra di lui. Portato in carcere, sembra che per Michael Myers non ci sia via di fuga, ma appena i poliziotti stanno per andarsene un misterioso uomo vestito di nero libera Michael dalla prigione facendo strage dei poliziotti, mentre Jamie si mette ad urlare in preda alla disperazione. Per la ragazzina l'incubo non \u00e8 finito!\nProduzione.\nIl successo di \"Halloween 4 - Il ritorno di Michael Myers\" e in generale del serie slasher aveva incominciato a scemare cos\u00ec come altre saghe vicine del tipo \"Friday the 13th \"e \"A Nightmare on Elm Street\", dopo un periodo di larga accoglienza tra il pubblico degli anni '80. Comunque, ancora prima che il quarto episodio della serie fosse uscito nei cinema, Moustapha Akkad aveva gi\u00e0 stabilito i piani per la realizzazione di un seguito, puntando a un'uscita per l'ottobre 1989, un anno dopo la distribuzione di \"H4\".\nDebra Hill, che aveva scritto e prodotto i primi due film della serie, aveva ceduto i diritti a John Carpenter prima di \"Halloween 4\". Incontr\u00f2 il regista Dominique Othenin-Girard al Sundance Film Festival e mostr\u00f2 apprezzamento per il suo stile di regia. Ci\u00f2 che ne consegu\u00ec fu un incontro semiufficioso tra la Hill, Othenin-Girad e Moustapha Akkad, dal quale Othenin-Girard usc\u00ec con l'incarico di regista e la Hill a produrre il suo terzo e ultimo Halloween. L'intenzione del regista era quella di riportare la serie agli albori, ma con pi\u00f9 sangue e violenza. La versione originale non tagliata del film conteneva infatti scene esplicite splatter e sanguinolente. Ad Akkad non piacque questa decisione, sebbene fosse per lui questo elemento ad aver reso popolari il primo e il quarto film.\nDopo aver filmato per due settimane, Donald Pleasence fu al centro di un trailer su di lui, con Danielle Harris messa in secondo piano. La madre della Harris disapprov\u00f2 la scarsa apparizione della figlia nel trailer, e Pleasence decise di ridurre parte delle sue scene presenti in favore di quelle dell'attrice. Nel frattanto, la Harris e Don Shanks erano diventati buoni amici, tanto da spendere molto tempo insieme anche al di fuori dell'orario di lavoro.\nLa lavorazione inizi\u00f2 il 1\u00ba maggio 1989, e le riprese si concentrarono grosso modo a Salt Lake City (Utah), come nel caso del film precedente. L'autobus nel quale c'\u00e8 l'uomo in nero, fa una sosta nel punto esatto dove Jamie e Rachel andarono a comprare il loro costume per Halloween in \"Halloween 4\".\nImpossibilitati a trovare una casa in stile vittoriano come nel film originale, i produttori si misero alla ricerca di un villino con la capacit\u00e0 di numerose camere, attico, soffitta, cantina, lavanderia e uno scivolo. Pleasence accidentalmente ruppe il naso di Shanks sul set durante la scena con il dott. Loomis colpisce Michael con un blocco di legno 2\u00d74.\nShanks si fer\u00ec una seconda volta, insieme a Wendy Kaplan nella scena dove Michael Myers sbanda contro un albero con il Camaro di Mike. Ci\u00f2 accadde perch\u00e9 Othenin-Girard si dimentic\u00f2 di urlare \"Taglia!\", e a quel punto nella macchina c'era gi\u00e0 un principio d'incendio. Infine, il coordinatore dei cascatori Don Hunt ricord\u00f2 al regista di dare l'ordine e chiudere la scena.\nSceneggiatura.\nLa prima versione della sceneggiatura fu scritta da Shem Bitterman. L'idea di Bitterman era di trasformare Jamie Lloyd in un personaggio cattivo, come conseguenza dell'uccisione della matrigna; ma la sua proposta fu declinata dallo studio e Akkad incaric\u00f2 Michael Jacobs di un nuovo cartaceo. In seguito, il regista Dominique Othenin-Girard stesso si prese la briga di un'ulteriore rimaneggiamento del lavoro di Jacobs, inserendo nuovi scenari per una maggiore violenza.\nL'attore veterano Donald Pleasence mostr\u00f2 il suo disaccordo verso Akkad e Othenin-Girard, alla luce della rappresentazione \"esclusivamente maligna\" del suo personaggio (Jamie Lloyd) dopo aver ucciso la sua matrigna, ma Akkad rimase della propria opinione in quanto secondo lui ci\u00f2 sarebbe piaciuto agli spettatori.\n\"Halloween 5\" entr\u00f2 in piena produzione il 1\u00ba maggio 1989, dopo la presentazione di una solida sceneggiatura. Il copione fu filmato senza prestare particolare attenzione alla perfezione del risultato, puntando invece sulle scene di \"suspense\", dalle quali furono pi\u00f9 o meno escluse Tina e Samantha in complicit\u00e0 alla loro relazione col personaggio The Shape.\nAlcune scene furono poi cambiate o eliminate durante le riprese:\nInoltre furono aggiunti due poliziotti \"buffi\", Nick e Tom, aggiungendo loro il \"tema pagliaccio\" sullo sfondo di un omaggio a una scena di \"L'ultima casa a sinistra\" di Wes Craven.\nAccoglienza.\nIncassi.\n\"Halloween 5\" apr\u00ec il 13 ottobre 1989 alla seconda posizione, con un incasso di 5.093.428$ in 1.495 cinema. Nonostante il buon debutto, la permanenza al botteghino si ferm\u00f2 con un incasso totale di 11.642.254$, trasformandosi nel minore successo della serie \"Halloween\" fino ad oggi. Al di fuori del Nord America, \u00e8 stato commercializzato all'estero esclusivamente per il mercato casalingo.\nCritica.\nIl film ha ricevuto per lo pi\u00f9 un'accoglienza negativa dalla critica cinematografica. Su \"Rotten Tomatoes\" ha 14 punti percentuali, mentre sull'Internet Movie Database detiene un 4,5 su 10.\nPaolo Mereghetti sul suo \"Dizionario dei film\" lo considera tra i migliori della saga dopo il primo capitolo, assegnandogli 2 stellette su 4 (dunque alla pari col terzo capitolo).\nEdizione Home Video.\nPer 25 anni \u00e8 stato l'unico episodio degli otto che compongono la saga originale \"Halloween\" ad essere inedito in Italia. Nel 2014, il servizio a pagamento Infinity ha trasmesso per la prima volta il film doppiato in italiano.\nIn Italia \u00e8 stato distribuito in DVD e Blu-ray per la prima volta nel 2019 all'interno del cofanetto della saga completa dalla Midnight Factory.\nDVD\n\u2022 Il film in 480p\n\u2022 12 scene\n\u2022 Lingue: Ita/Eng 5.1 Dolby Digital\n\u2022 Sottotitoli Italiano\n\u2022 Contenuti speciali: il making of, trailer, featurette, crediti\nBlu Ray\n\u2022 Il film restaurato in un nuovo master 1080p\n\u2022 12 scene\n\u2022 Lingue: Ita/Eng 5.1 DTS-HD Master Audio\n\u2022 Sottotitoli Italiano\n\u2022 Contenuti speciali: il making of, trailer, featurette, crediti"}
{"id": "1176853", "revid": "767487", "url": "https://it.wikipedia.org/wiki?curid=1176853", "title": "Thrill of a Lifetime", "text": "Thrill of a Lifetime \u00e8 il secondo album dei King Kobra, uscito nel 1986 per l'Etichetta discografica Capitol Records."}
{"id": "1176854", "revid": "1573940", "url": "https://it.wikipedia.org/wiki?curid=1176854", "title": "Spahria minima", "text": "Spahria minima \u00e8 un mollusco nudibranchio della famiglia Goniodorididae. \u00c8 l'unica specie nota del genere Spahria."}
{"id": "1176855", "revid": "29244", "url": "https://it.wikipedia.org/wiki?curid=1176855", "title": "Spahria", "text": ""}
{"id": "1176856", "revid": "2181294", "url": "https://it.wikipedia.org/wiki?curid=1176856", "title": "Halloween 6 - La maledizione di Michael Myers", "text": "Halloween 6 - La maledizione di Michael Myers (\"Halloween: The Curse of Michael Myers\") \u00e8 un film americano del 1995 diretto da Joe Chappelle, sesto film della saga di Halloween con George P. Wilbur (Michael Myers) e ultimo film per Donald Pleasence prima della sua morte. Infatti il film \u00e8 dedicato all'attore che ha impersonato il \"dott. Sam Loomis\".\nTrama.\nIl 31 ottobre 1989, Michael Myers e sua nipote Jamie Lloyd vengono rapiti dalla stazione di polizia di Haddonfield dal misterioso uomo in nero e due dei suoi scagnozzi. Sei anni dopo, il 30 ottobre 1995, Jamie d\u00e0 alla luce un bambino e l'uomo in nero, rivelato essere il leader di una setta di druidi, porta via il bambino. Pi\u00f9 tardi, un'ostetrica aiuta Jamie a scappare con il suo bambino, ma viene uccisa da Michael. Jamie e il suo bambino fuggono in un furgone rubato, con Michael all'inseguimento. Nel frattempo, il dottor Sam Loomis \u00e8 andato in pensione e si \u00e8 trasferito in una capanna nella periferia di Haddonfield, dove vive da eremita. Riceve la visita del suo amico Dr. Terence Wynn, direttore del Smith's Grove Sanitarium, dove Michael era stato incarcerato da ragazzo, e qui Wynn chiede a Loomis di tornare a Smith's Grove. Ascoltando una radio locale, sentono la richiesta di aiuto di Jaimie, indirizzata a Loomis. Michael raggiunge Jamie e la fa schiantare con il camion in un vecchio fienile. Dopo aver ucciso Jamie, scopre che il suo bambino non \u00e8 nel camion.\nAd Haddonfield, Tommy Doyle, a cui Laurie Strode aveva fatto da babysitter nel 1978, ora vive in una pensione gestita dalla signora Blankenship. Tommy \u00e8 un individuo solitario che \u00e8 diventato ossessionato dal trovare la verit\u00e0 dietro le motivazioni di Michael. La famiglia che vive nella casa di Myers dall'altra parte della strada \u00e8 imparentata alla famiglia Strode: Kara Strode, suo figlio Danny di sei anni, suo fratello adolescente Tim, la madre premurosa Debra e il padre violento John. Tommy trova il bambino di Jamie alla stazione degli autobus, lo prende in custodia e lo chiama Steven. Tommy incontra Loomis e gli racconta della famiglia Strode che vive a casa Myers. Nel frattempo, Michael torna a Haddonfield, dove insegue Kara, prima di uccidere Debra.\nPi\u00f9 tardi, Tommy, Kara e Danny vanno alla pensione, dove Tommy rivela che crede che Michael sia stato inflitto con il Thorn, un'antica maledizione dei druidi. Molto tempo fa, un bambino di ogni trib\u00f9, scelto per sopportare la maledizione di Thorn, deve sacrificare i suoi parenti pi\u00f9 prossimi nella notte di Samhain, o Halloween. Tommy crede che Steven sar\u00e0 l'ultimo sacrificio di Michael. Pi\u00f9 tardi quella notte, mentre Tommy va a cercare Loomis, la signora Blankenship rivela a Kara che stava facendo da babysitter a Michael la notte in cui ha ucciso sua sorella, e che Danny sta ascoltando una voce che gli dice di uccidere proprio come ha fatto Michael, indicando come anche Danny possieda il potere di Thorn. Nel frattempo, Michael uccide John, Tim, la ragazza di Tim, Beth, e Barry Simms, il D.J. che era in chiamata con Jaimie alla radio. Danny e Kara riescono a fuggire di nuovo alla pensione dove Tommy e Loomis li stanno aspettando.\nIl culto arriva alla pensione, dove viene rivelato che la signora Blankenship \u00e8 un membro del culto e l'Uomo in Nero \u00e8 il dottor Wynn. Il culto droga Loomis e Tommy e porta Kara, Danny e Steven a Smith's Grove. Kara \u00e8 rinchiusa in un reparto di massima sicurezza, mentre i bambini sono tenuti in una sala operatoria. Loomis affronta Wynn, che rivela che lo staff di Smith's Grove ha lavorato con il culto di Thorn per studiare il potere di Thorn e imparare a controllarlo. Si dice che Steven sia il risultato positivo degli esperimenti per clonare il male puro di Michael, e il culto prevede di usare Danny e Kara per crearne un altro. Wynn vuole che Loomis si unisca alla sua cospirazione, poich\u00e9 \u00e8 stato il primo a vedere il male dentro Michael. ma Loomis rifiuta e viene messo fuori combattimento da un membro della setta.\nTommy libera Kara mentre Michael li insegue attraverso il sanatorio. Trovano Wynn e la sua squadra, che stanno per eseguire una procedura medica su Danny e Steven. Michael appare all'improvviso e si rivolta contro Wynn e i dottori, uccidendoli tutti. Tommy e Kara salvano i bambini e Michael li insegue in un laboratorio, dove Kara nota i feti degli esperimenti falliti di Wynn. Tommy inietta Michael con corrosivi e lo picchia fino a fargli perdere i sensi con un tubo di piombo. Tommy, Kara e i bambini lasciano Smith's Grove mentre Loomis resta a occuparsi degli affari. All'interno, la maschera di Michael giace da sola sul pavimento del laboratorio e Loomis urla in sottofondo, lasciando il loro destino sconosciuto.\nProduzione.\nMolte delle scene in cui il protagonista era Donald Pleasence furono tagliate in fase di montaggio perch\u00e9 il regista Chapelle lo trovava \"noioso\". Lo script pass\u00f2 attraverso dodici differenti versioni prima di approdare alla versione definitiva. \nI personaggi di John e Debra Strode devono il loro nome a John Carpenter e Debra Hill, produttori del primo film.\nNella \"Producer's Cut\", il dott. Loomis grazie a delle reminiscenze, afferma con convinzione di essere quasi riuscito ad arrestare la furia omicida di Michael Myers, narcotizzandolo mentre era incatenato. Quando a demolire tutto, smitizzando cos\u00ec l'epica impresa, compare un nefasto personaggio chiamato dott. Morte, che libera il pazzo omicida dalla cella che lo imprigionava e rapisce la nipote Jamie Lloyd. Quest'ultima scappa dal laboratorio segreto che era divenuta la sua prigione, ma viene rintracciata da Michael, mentre cerca di scappare insieme al figlio grazie a un'infermiera poi uccisa da Michael. Il serial killer per\u00f2, riesce soltanto a ferirla. Una volta condotta d'urgenza in ospedale, sar\u00e0 lo stesso dott. Morte a porre fine alla sua esistenza con un letale colpo di pistola, visto che oramai il compito della donna \u00e8 terminato. \nIl figlio di Jamie viene tuttavia preso in custodia e tratto in salvo Tommy Doyle, ma il dottor Morte, deciso a tutto pur di appropriarsi del bambino, rapisce Kara Strode, minacciando di toglierle la vita se non consegnano il bambino. Tommy e Loomis accettano l'infame ricatto e quest'ultimo scopre con grande sgomento che il dott. Morte altri non \u00e8 che il dott. Wynn, suo vecchio ed inseparabile collega e amico (gi\u00e0 apparso nel primo \"Halloween\").\nKara si risveglia allo Smith's Grove, legata per essere sacrificata, circondata dai membri del culto, tra cui la sig.ra Blankenship, Dawn (la segretaria del dott. Wynn), l'uomo del deposito degli autobus e lo sceriffo della citt\u00e0. Wynn conduce una cerimonia in cui Michael dovrebbe uccidere Steven come ultimo sacrificio di sangue innocente, dopo di che la maledizione passer\u00e0 a Danny con Kara come suo primo sacrificio. La donna si rende conto che Steven \u00e8 il bambino nato dall'incesto tra Jamie e Michael, e lo usa per cercare di convincere Michael a non uccidere il bambino. In questo modo, Tommy ne approfitta per tenere in ostaggio Wynn, costringendo il culto a liberare Kara e i bambini, per poi correre attraverso il corridoio dell'ospedale psichiatrico, finch\u00e9 non raggiungono un cancello chiuso. Tommy per prendere tempo, usa il potere delle antiche RUNA THORN POSITIVA per fermare Michael dalla sua furia omicida.\nTommy e Kara riescono quindi a fuggire grazie a Loomis, mentre quest'ultimo \u00e8 pronto a far terminare questo incubo una volta per tutte: si avvicina infatti a Michael intrappolato nelle RUNA THORN POSITIVA, il quale \u00e8 ancora privo di sensi, brandendo una pistola e con calma siderale gli sfila la sua inseparabile maschera. Trover\u00e0 per\u00f2 dietro quest'ultima il dottor Wynn, il quale, ormai prossimo alla morte, rivela a Loomis di essere stato quasi da subito contrario al progetto Thorn e alle sue nefaste conseguenze: \u00e8 il simbolo impresso sul suo braccio che lo ha obbligato per tutto quel tempo ad agire in modo sconsiderato, \u00e8 quel simbolo maledetto che gli ha imposto di proteggere Michael e vegliare su di lui.\nAppena Wynn muore dal suo polso infatti svanisce immediatamente il simbolo del Thorn dal suo polso. Dimostrazione che il compito del dottore \u00e8 ormai \u00e8 stato portato a termine, ma come per un orrendo disegno del Male, appare sul polso di Loomis: ora \u00e8 lui il nuovo protettore di Michael. Loomis \u00e8 stato prescelto nei piani della divinit\u00e0 occulta Samhain per averlo visto combattere in innumerevoli anni, e quindi lo ha prescelto come sua nuova guida, riservandogli un destino infame. Le urla di Loomis riecheggiano nell'ospedale. Alla fine della \"Producer's Cut\", spicca una misteriosa figura con indosso il cappello e l'impermeabile di Wynn nell'ombra... per un attimo si ferma ad ascoltare le grida di Loomis, poi, lentamente, si allontana. Michael \u00e8 pi\u00f9 vivo che mai.\nEdizioni Home Video.\nIn italia \u00e8 stato rilasciato una edizione della cecchi gori, e una edizione dvd e blu ray della midnight classic\nEdizione DVD Checchi Gori\n\u2022 Il film in 480p\n\u2022 Lingua Ita/Eng 5.1 Dolby Digital\n\u2022 Sottotitoli: Italiano per non udenti\n\u2022 Contenuti Speciali: Biografie, trailer\n\u2022 14 scene\nEdizione DVD Midnight Classics\n\u2022 Il film in 480p\n\u2022 12 scene\n\u2022 Lingua Ita/Eng 5.1 Dolby Digital\n\u2022 Sottotitoli in italiano\n\u2022 Contenuti speciali: sguardo al cast, commento del regista, scene eliminate, dietro le quinte, tributo a donald pleseance\nEdizione Blu Ray della Midnight Classic\n\u2022 Il film in 1080p\n\u2022 12 scene\n\u2022 Lingua Ita/Eng 5.1 Dolby Digital\n\u2022 Sottotitoli in italiano\n\u2022 Contenuti speciali: sguardo al cast, commento del regista, scene eliminate, dietro le quinte, tributo a donald pleseance"}
{"id": "1176858", "revid": "92920", "url": "https://it.wikipedia.org/wiki?curid=1176858", "title": "Dave Matthews", "text": "\u00c8 conosciuto soprattutto come leader, cantante e chitarrista della Dave Matthews Band, ma ha anche lavorato come solista o con altri musicisti come Tim Reynolds e Trey Anastasio. \u00c8 anche un attore occasionale, comparso in numerosi lungometraggi.\nSuo padre mor\u00ec per un cancro ai polmoni quando aveva 10 anni e nel 1993 sua sorella maggiore Anne, sposata e madre di due figli, fu uccisa dal marito che poi si tolse la vita nella loro casa in Sudafrica; a lei, ha dedicato l'album \"Under the Table and Dreaming\".\nDopo 5 anni di fidanzamento, ha sposato nel 2000 Jennifer Ashley Harper da cui ha avuto tre figli: le gemelle Grace Anne e Stella Busina (2001) e August Oliver (2007).\nPremi.\nNel 2003 Matthews ha vinto un ASCAP Award grazie alla canzone \"Where Are You Going\" per il film \"Mr. Deeds\"."}
{"id": "1176859", "revid": "110157", "url": "https://it.wikipedia.org/wiki?curid=1176859", "title": "Grand Opening and Closing", "text": "Grand Opening and Closing \u00e8 il primo album degli Sleepytime Gorilla Museum.\nUscito il 30 ottobre del 2001 per la Seeland Records e la Chaosophy Records, \u00e8 stato riedito il 5 settembre del 2006 dalla End Records con tre bonus tracks.\nRegistrato e Missato da Dan Rathbun al Polymorph Recordings, Oakland CA, tra il 1999 e il 2001.\nProdotto da Dan Rathbun e il MUSEUM.\n\"Flinch\" e \"More Time\" sono state registrate nel 2006."}
{"id": "1176861", "revid": "767487", "url": "https://it.wikipedia.org/wiki?curid=1176861", "title": "Halloween - 20 anni dopo", "text": "Halloween - 20 anni dopo (\"Halloween H20: 20 Years Later\"), conosciuto in Italia anche con il titolo Halloween H20 - Venti anni dopo, \u00e8 un film horror del 1998 diretto da Steve Miner, con Jamie Lee Curtis.\nIn una prima bozza del film, che tentava di conciliare gli episodi dal quarto al sesto film citando i morti di quei film, si veniva a sapere che Laurie aveva perso la famiglia in un incidente stradale; e questo spiega il perch\u00e9 del cambio del cognome. In quella prima bozza c'era anche spazio per una tale Rachel Loomis, l'ipotetica figlia del dottor Sam Loomis. Sempre in quel primo progetto, il film si sarebbe concluso con la morte di Michael che veniva ucciso dal rotore di un elicottero fuori controllo.\nLa produzione del film \u00e8 iniziata esattamente al compimento dei vent'anni dall'uscita del primo capitolo. Il film \u00e8 ambientato vent'anni dopo \"Halloween - La notte delle streghe\" e ignora del tutto i fatti accaduti nelle pellicole della saga che lo separano da esso (il 3, 4, il 5 e il 6).\nQuesto avrebbe dovuto essere l'ultimo capitolo della saga, ma la Dimension Films ne acquist\u00f2 i diritti per un sequel. \"Halloween - Venti anni dopo\" fu un successo al botteghino, incassando oltre 55.000.000$ solo in America. Tuttavia, nel 2018 \u00e8 stato rilasciato un ulteriore sequel diretto del primo film, dal titolo \"Halloween\", con protagonista sempre Jamie Lee Curtis; il film \u00e8 stato accolto positivamente dalla critica ed \u00e8 stato campione d'incassi.\nTrama.\nSono passati esattamente vent'anni dalla presunta morte di Michael Myers, in quanto nel secondo film non \u00e8 mai stato trovato il cadavere dell'assassino. \u00c8 il giorno di Halloween e sono iniziati i preparativi della festa. Un'infermiera di mezza et\u00e0 torna a casa sua ma nota qualcosa di strano. Si tratta di Marion Whittington, assistente storica del dottor Loomis, recentemente scomparso. Qualcuno \u00e8 entrato in casa e cos\u00ec, in preda al panico, si precipita dai vicini a chiedere aiuto. In casa ci sono due ragazzi un po' problematici che si offrono di aiutare la signora chiamando la polizia. Uno dei due decide di andare a dare un'occhiata in casa della vicina e cos\u00ec si arma di una mazza da hockey. Inizialmente sembra tutto a posto ma poi si accorge che lo studio \u00e8 stato messo a soqquadro. Cala la sera e il ragazzo esce dalla casa avvertendo la signora che non c'\u00e8 nulla di cui preoccuparsi. Lei a questo punto rientra in casa ma si rende conto di non essere sola.\nEntrando nello studio vede che le cartelle cliniche da lei custodite sono state semplicemente spostate ma guardando meglio si accorge che il contenuto di una cartella in particolare \u00e8 scomparso; si tratta della cartella di Laurie Strode. In preda ad un terribile sospetto si riprecipita dai vicini ma appena apre la porta si accorge che i ragazzi che l'avevano aiutata sono stati brutalmente uccisi: uno \u00e8 morto con uno scarpone da hockey infilato nella faccia e l'altro viene trovato dalla donna mentre cerca di fuggire dal retro. Ed \u00e8 proprio qui che il sospetto della donna si rivela fondato: ad aspettarla li c'era Michael Myers. Mentre cerca di scappare da una finestra l'assassino le taglia la gola, uccidendola. Alle prime luci dell'alba la polizia \u00e8 sul posto e rinviene i cadaveri. L'ispettore affidato al caso pensa in primis ad un possibile ritorno di Myers, ma il suo collega lo depista dicendo che sarebbe troppo anziano per commettere gli omicidi. Nel frattempo una donna ha un incubo e si sveglia urlando. Si tratta di Keri Tate, preside di una prestigiosa scuola privata in cui studia anche suo figlio. In realt\u00e0 si tratta di Laurie Strode che ha cambiato identit\u00e0 per impedire al fratello di trovarla e quindi tentare nuovamente di ucciderla, facendole rivivere l'incubo di vent'anni prima. In seguito all'esperienza vissuta Laurie vive costantemente con le proprie paure, si sfoga con l'alcool e fa pesare tutto sul figlio, con cui \u00e8 molto apprensiva. La scuola organizza un weekend al parco di Yosemity e Laurie vieta al figlio di andarci per paura che Michael possa trovarlo. Dopo una lite Laurie cambia idea e per il bene del figlio decide di acconsentire. Il figlio per\u00f2 si \u00e8 gi\u00e0 organizzato con degli amici per rimanere nel campus, ingannando cos\u00ec la madre che lo crede al campeggio. Michael nel frattempo arriva al campus e consuma nuovamente una strage, uccidendo due degli amici del figlio di Laurie che a stento riesce a salvarsi (insieme alla sua ragazza), soccorso dalla madre. Dopo aver fatto allontanare suo figlio e la ragazza dal campus, Laurie decide di affrontare una volta per tutte le sue paure e sfida Michael. Dopo averlo tramortito chiama la polizia ma ormai abituata ai continui risvegli del diabolico fratello si impadronisce del furgone dell'obitorio dove Michael \u00e8 stato deposto e corre via sotto gli occhi increduli del figlio. Come previsto Michael si sveglia e per finirlo Laurie si butta volutamente fuoristrada ma riesce ad uscire dall'abitacolo durante il volo. Lo stesso fa Michael che per\u00f2 viene schiacciato dal furgone. Laurie si rialza e si avvicina al fratello per assicurarsi che sia morto. Michael si risveglia e si tocca il viso coperto dalla solita maschera e allunga la mano verso la sorella come in cerca di aiuto, facendo per un attimo credere a Laurie che il fratello sia rinvenuto. Per un attimo la donna prova quasi piet\u00e0, lasciando trasparire un amore quasi fraterno. Ma si rende subito conto che non pu\u00f2 esserci niente di fraterno in un uomo che le ha rovinato la vita e cos\u00ec con un'ascia lo decapita, finendolo e compiendo il proprio destino. Sar\u00e0 davvero finita?\nProduzione.\nJohn Carpenter fu originariamente in procinto di essere il regista di questo capitolo da quando la Curtis volle riunire tutto il cast del film originale. Carpenter accett\u00f2 di dirigere il film, ma la sua paga iniziale era di dieci milioni di dollari. Carpenter razionalizz\u00f2 questo dal credere che la paga vigorosa fu un risarcimento per un reddito che non aveva mai ricevuto nell\"'Halloween\" originale, una questione che fu ancora una parte di conflitto tra Carpenter e Akkad anche dopo vent'anni passati. Quando Akkad ostacol\u00f2 la paga di Carpenter, quest'ultimo si allontan\u00f2 dal progetto.\nLo sceneggiatore e produttore Kevin Williamson fu coinvolto in varie aree della produzione su questo particolare sequel incluse proposte con il trattamento sul quale il film era basato. Sebbene non fu direttamente accreditato, provvise a riscrivere i dialoghi dei personaggi, il quale \u00e8 visto attraverso i momenti giovanili. La Miramax/Dimension Films sent\u00ec il suo involgimento come un co-produttore esecutivo che merit\u00f2 di essere accreditato. Il titolo di lavorazione originale per il film era \"Halloween 7: The Revenge of Laurie Strode\".\nCast.\nNel ruolo di Norma, la segretaria della preside, vediamo Janet Leigh, madre della Curtis, scomparsa nell'ottobre 2004, che qui recita per la seconda volta accanto alla figlia poich\u00e9 entrambe erano state volute da Carpenter (creatore dello stesso \"Halloween\") in \"Fog\".\nMusica.\nLo score musicale originale fu composto da John Ottman, ma qualche musica del film \"Scream\" fu aggiunta nelle scene d'inseguimento durante la post-produzione. John Ottman espresse qualche dispiacere su questa azione in un'intervista sul rilascio in DVD di \"Halloween: 25 Years of Terror\". Lo score di Ottman fu integrato con lo score di Marco Beltrami da \"Scream\", \"Scream 2\" e \"Mimic\" da un team di editore musicali e nuovi spunti scritti da Beltrami durante gli ultimi giorni del sound mixing del film. Il capo della Dimension Films Bob Weinstein richese dei cambiamenti dopo essere stato insoddisfatto dello score di Ottman, mentre Carpenter si \u00e8 occupato solo delle musiche del film originali.\nLa canzone \"What's This Life For\" della band hard rock Creed fu compresa nel film.\nMaschere.\nCome detto su \"Halloween: 25 Years of Terror\", \"Halloween H20: Years Later\" ebbe delle scene che furono filmate nuovamente a causa delle lamentele sulla maschera di Michael Myers usata nel film. In alcune scene si vede la \"vecchia maschera\" ed in una scena fu usata la CG per \"cambiare\" la maschera a Michael.\nOmaggi.\nQuando le due ragazze guardano la TV, si intravede una scena di \"Scream 2\", in cui l'attrice Sarah Michelle Gellar riceveva delle telefonate dal serial killer.\nLa frase \"tutti hanno diritto a un bello spavento\" detta da Norma a Laurie era stata detta la prima volta dallo sceriffo Brackett (Charles Cypers) nel primo film di \"Halloween\". La stessa frase viene ripetuta sempre dallo sceriffo Brackett ma stavolta a Michael Myers in \"Halloween Kills\", prima che la folla si scagli contro l'assassino.\nNella stessa scena in cui Norma parla con Laurie si pu\u00f2 sentire in sottofondo il tema di \"Psycho\" composto originariamente da Bernard Herrmann. Janet Leigh, che qui interpreta Norma, \u00e8 infatti la protagonista del film del 1960 diretto da Alfred Hitchcock.\nEdizione Home Video.\nIn italia sono state rilasciate diverse edizioni home video del film: un edizione della Cecchi Gori, una della Eagle Pictures in dvd e blu ray e un ulteriore edizione dvd/blu ray contenuta nel cofanetto che racchiude l\u2019intera saga.\nEdizione Cecchi Gori DVD\n\u2022 Il film in 480p\n\u2022 Lingua: Ita/Eng 5.1\n\u2022 Sottotitoli per non udenti; inglese\n\u2022 24 scene\n\u2022 6 scene top\n\u2022 Contenuti speciali: biografia e filmografia, making of, intervista a Jamie Lee Curtis\nEdizione DVD Eagle Pictures\n\u2022 Il film in 480p\n\u2022 Lingue: Ita 5.1 DTS HD master, Ita 2.0, Ing 5.1\n\u2022 8 scene\n\u2022 Sottotitoli italiano per non udenti\nEdizione Blu Ray Eagle Pictures\n\u2022 Il film in 1080p\n\u2022 Lingue: Ita 5.1 DTS HD master, Ita 2.0, Ing 5.1\n\u2022 8 scene\n\u2022 Sottotitoli italiano per non udenti\nEdizione Blu Ray Midnight Classics\n\u2022 Il film in un nuovo master restaurato 1080p\n\u2022 Lingue: Ita/Eng 5.1 DTS-HD MA\n\u2022 Sottotitoli italiano\n\u2022 12 scene\n\u2022 Contenuti Speciali: Commento audio con il regista, Sean Clark, Jamie Lee Curtis, Making of, interviste vintage, gallerie fotografiche, TV spot, trailer, crediti"}
{"id": "1176864", "revid": "767487", "url": "https://it.wikipedia.org/wiki?curid=1176864", "title": "King Kobra III", "text": "King Kobra III \u00e8 il terzo album dei King Kobra, uscito nel 1988 per l'Etichetta discografica New Renaissance Records."}
{"id": "1176867", "revid": "767487", "url": "https://it.wikipedia.org/wiki?curid=1176867", "title": "Georg Kinsky", "text": " \u00c8 stato uno dei pi\u00f9 importanti catalogatori di strumenti musicali e manoscritti del suo tempo, e il compilatore principale \"Das Werk Beethoven\" (1955), il catalogo tematico di serie della musica di Beethoven. \nBiografia.\nKinsky ha iniziato la sua carriera come commerciante di libri di antiquariato, e nel 1908 diviene assistente di Albert Kopfermann al \"Preussische Staatsbibliothek\" di Berlino. \nDal 1909 al 1927 \u00e8 stato curatore e direttore del \"Heyer Musikhistorisches Museum\" a Colonia e dal 1921 fino al 1932, \u00e8 stato docente presso l'Istituto di Musicologia dell'Universit\u00e0 di Colonia insegnando organologia.\nHa curato un catalogo tematico e bibliografico delle opere di Ludwig van Beethoven che, nel completamento dal suo collega Hans Halm, \u00e8 stato pubblicato postumo nel 1955. Il catalogo \"Kinsky/Halm\" \u00e8 attualmente il catalogo principale delle opere di Beethoven.\nGeorg Kinsky ha inoltre curato le edizioni moderne delle opere di Bach, Beethoven e Paganini."}
{"id": "1176870", "revid": "486946", "url": "https://it.wikipedia.org/wiki?curid=1176870", "title": "Zoo Safari Fasanolandia", "text": ""}
{"id": "1176872", "revid": "87909", "url": "https://it.wikipedia.org/wiki?curid=1176872", "title": "Ordine Jedi", "text": ""}
{"id": "1176873", "revid": "46291", "url": "https://it.wikipedia.org/wiki?curid=1176873", "title": "Gladiolus italicus", "text": "Il gladiolo dei campi (Gladiolus italicus ) \u00e8 una pianta erbacea della famiglia delle Iridacee, diffusa nel bacino del Mediterraneo.\nIn Italia si pu\u00f2 trovare principalmente al Centro e al Sud. Cresce nei campi coltivati, oliveti e terreni erbosi, pendii rocciosi, fino a 700 m, dove fiorisce da aprile a maggio. Una volta molto comune, oggi \u00e8 sempre pi\u00f9 raro trovarlo in grandi quantit\u00e0 poich\u00e9 le lavorazioni profonde del terreno e l'utilizzo di diserbanti ne limitano la diffusione.\nEtimologia.\nIl nome \"Gladiolus\" deriva dal latino e sta a significare \"piccola spada\" ed \u00e8 abbastanza intuitivo il riferimento alla forma delle foglie: anche il nome popolare pi\u00f9 diffuso \u00e8 proprio \"spadacciola\".\nL'epiteto specifico \"italicus\" indica la zona di maggior distribuzione.\nDescrizione.\nPianta erbacea perenne, pu\u00f2 raggiungere anche altezze di 70\u2013100\u00a0cm. Ha delle foglie strette e lanceolate, con nervature rilevate e parallele. Le infiorescenze sono poste a zig zag lungo lo stelo. I fiori sono grandi, rosa porpora intenso con venature pi\u00f9 chiare. Sono riuniti a spiga terminale di 6-10 fiori alla sommit\u00e0 di un robusto stelo. I frutti sono delle capsule che contengono semi privi di ali. \"Gladiolus italicus\" pu\u00f2 essere confuso con \"Gladiolus communis\", che differisce per avere semi alati e fiori disposti su di un solo lato dell'infiorescenza.\nPeriodo di fioritura: aprile - maggio\nDistribuzione e habitat.\nLa specie \u00e8 diffusa nelle isole della Macaronesia e dal bacino del Mediterraneo sino all'Asia centrale."}
{"id": "1176877", "revid": "767487", "url": "https://it.wikipedia.org/wiki?curid=1176877", "title": "Halloween - La resurrezione", "text": "Halloween - La resurrezione (\"Halloween: Resurrection\") \u00e8 un film del 2002 diretto da Rick Rosenthal, che ha diretto anche il secondo capitolo della saga \"Halloween II - Il signore della morte\". Rappresenta l'ottavo e ultimo capitolo della saga originale di \"Halloween\", cominciata nel 1978 con \"Halloween - La notte delle streghe.\"\nTrama.\nLaurie pensa di aver ucciso suo fratello Michael, ma ad essere decapitato \u00e8 un infermiere che Michael aveva travestito, e per questo motivo viene processata e rinchiusa in un ospedale psichiatrico.\nPassano esattamente tre anni, Michael irrompe nell'ospedale, ma Laurie sembrava lo stesse aspettando. Dopo aver ucciso due guardie, Michael attacca e insegue Laurie fino al tetto, dove una trappola da lei ideata destabilizza temporeanamente Michael. La paura di uccidere ancora la persona sbagliata ha la meglio su Laurie, e quando prova a rimuovere la maschera per confermare l'identit\u00e0 del fratello, Michael la infilza e la fa cadere dal tetto.\nUn anno dopo, un gruppo di ragazzi ha vinto un concorso, ed ora si ritroveranno a partecipare ad un reality show che consiste nel passare la notte nella casa dove ha passato l'infanzia lo storico serial killer Michael Myers. I ragazzi ci pensano su, dopodich\u00e9 accettano. Ma fanno uno sbaglio perch\u00e9 nella casa c'\u00e8 Michael che si \u00e8 rifugiato. In realt\u00e0 tutti lo credono morto. Il concorso va in onda sul web. Tutti i ragazzi, pian piano, vengono uccisi da Michael, rimangono in vita solo una ragazza e l'uomo che ha architettato il tutto, grazie a un amico della ragazza, che attraverso le telecamere riesce a mandare degli avvisi su dove si trova Michael nel dato momento. Alla fine Michael si impiglia in alcuni fili della corrente ad alta tensione che lo inceneriscono. Il suo corpo viene portato in un ospedale e consegnato ad una dottoressa per l'autopsia, ma a quel punto Michael apre gli occhi. L'assassino \u00e8 ancora vivo.\nEdizioni Home Video.\nIn italia vennero rilasciate due edizioni ( DVD/Blu-Ray) dalla Cult Media e due edizione (DVD/Blu Ray) dalla midnight classic nel 2019 racchiuse in un cofanetto contenente tutti i film della saga.\nEdizione Home Video Cult Media\n\u2022 Il film in 480p\n\u2022 Lingue: Italiano 5.1; Ita/Eng 2.0\n\u2022 Sottotitoli in italiano\n\u2022 6 scene\n\u2022 Contenuti Speciali: Scene eliminate ed alternative, speciale webcam, sul set con Jamie Lee Curtis, speciale Head Cam, paragone storyboard, tour sul set, finali alternativi\nEdizione Blu Ray Cult Media\n\u2022 Il film in 1080p\n\u2022 Lingue: Italiano 5.1; Ita/Eng 2.0\n\u2022 Sottotitoli in italiano\n\u2022 6 scene\n\u2022 Contenuti Speciali: Scene eliminate ed alternative, speciale webcam, sul set con Jamie Lee Curtis, speciale Head Cam, paragone storyboard, tour sul set, finali alternativi\nEdizione DVD Midnight Classic\n\u2022 Il film in 480p\n\u2022 Lingue: Ita/Eng 5.1 DTS-HD MA\n\u2022 Sottotitoli italiani\n\u2022 12 scene\n\u2022 Contenuti Speciali: commento audio con il regista,finale alternativo, dietro le quinte, scene eliminate, interviste sul set, tour sul set con Troy Hansen, telecamera sulla testa, webcam special, analisi dello storyboard, interviste vintage, gallerie fotografiche, TV spot, trailer, crediti\nEdizione Blu Ray Midnight Classic\n\u2022 Il film restaurato in un nuovo master 1080p\n\u2022 Lingue: Ita/Eng 5.1 DTS-HD MA\n\u2022 Sottotitoli italiani\n\u2022 12 scene\n\u2022 Contenuti Speciali: commento audio con il regista,finale alternativo, dietro le quinte, scene eliminate, interviste sul set, tour sul set con Troy Hansen, telecamera sulla testa, webcam special, analisi dello storyboard, interviste vintage, gallerie fotografiche, TV spot, trailer, crediti"}
{"id": "1176881", "revid": "767487", "url": "https://it.wikipedia.org/wiki?curid=1176881", "title": "Robert Mills (architetto)", "text": "Fu scoperto da Thomas Jefferson e lavor\u00f2 soprattutto a Washington, costruendo edifici governativi in forme neoclassiche.\nLa sua opera pi\u00f9 celebre \u00e8 il Washington Monument, un obelisco alto poco pi\u00f9 di 160 metri, iniziato nel 1836 e che rimanda ad un altro monumento realizzato dallo stesso Mills a Baltimora: la Colonna di Washington."}
{"id": "1176882", "revid": "1573940", "url": "https://it.wikipedia.org/wiki?curid=1176882", "title": "Akiodoris", "text": "Akiodoris \u00e8 un genere di molluschi nudibranchi appartenente alla famiglia Akiodorididae.\nTassonomia.\nIl genere comprende due specie:"}
{"id": "1176884", "revid": "1573940", "url": "https://it.wikipedia.org/wiki?curid=1176884", "title": "Doridunculus", "text": "Doridunculus \u00e8 un genere di molluschi nudibranchi della famiglia Akiodorididae.\nTassonomia.\nIl genere comprende tre specie:"}
{"id": "1176887", "revid": "1305772", "url": "https://it.wikipedia.org/wiki?curid=1176887", "title": "Paolo Pietrosanti", "text": "Giornalista, scrittore, attivista nonviolento ed esponente del Partito Radicale prima, e poi del Partito Radicale Transnazionale, oggi noto come \"Partito Radicale Nonviolento, Transnazionale e Transpartito\", \u00e8 stato membro del Consiglio Federale del Partito Radicale, e dal 1993 ha fatto parte della Segreteria politica di quell'organizzazione. Paolo Pietrosanti fu uno dei capilista radicali alle elezioni europee del 1999 ed a quelle politiche 2001.\nBiografia.\nPaolo Pietrosanti \u00e8 nato a Roma nel 1960. Entrato molto giovane nel Partito Radicale, i suoi principali campi di attivit\u00e0 che l'hanno visto impegnato nell'arena politica, per l'area radicale, sono stati la lotta alla pena di morte, l'iniziativa nonviolenta a favore dell'antimilitarismo, l'azione per la democrazia nei paesi comunisti dell'Europa Orientale e Centrale, e l'avanzamento dei diritti del popolo Roma. Era considerato da alcuni come uno dei massimi divulgatori contemporanei delle idee di Gandhi e Martin Luther King in Italia.\nA partire dal 2000 Pietrosanti ha iniziato ad occuparsi del problema della trasmissione della cultura e della non disponibilit\u00e0 di testi in formato digitale per non vedenti ed ipovedenti, alla luce delle vigenti norme sul diritto d'autore che egli considera non adeguate alle nuove possibilit\u00e0 offerte dalle tecnologie moderne; vinse anche una causa giudiziaria, presso il tribunale di Milano, contro gli avvocati della scrittrice J. K. Rowling, onde poter distribuire digitalmente i romanzi di \"Harry Potter\" nel formato per non vedenti.. Ci\u00f2 anche alla luce delle proprie e esperienze personali di non vedente: Pietrosanti si ammal\u00f2 ancora giovane di tumore cerebrale, e dal 1993 la sua vista fu irrimediabilmente compromessa, nonostante l'apparente guarigione dalla malattia.\nDopo un periodo di allontanamento dalla vita politica \"tradizionale\" dei Radicali Italiani, a causa anche di divergenze con la linea politica di Marco Pannella e degli altri dirigenti, durante il quale s'\u00e8 dedicato al Partito Radicale Transnazionale e ad altre iniziative, nel 2008 \u00e8 ritornato alla politica attiva; \u00e8 stato quindi candidato al consiglio comunale di Roma per la Lista Bonino-Radicali ed \u00e8 stato anche in corsa per ottenere un seggio nel Consiglio regionale del Lazio nelle elezioni del 28 e 29 marzo 2010.\n\u00c8 scomparso nel 2011 all'et\u00e0 di 50 anni a seguito di una recidiva del tumore, lasciando la moglie Ursula e la figlia Sophia.\nDa segnalare, oltre all'attivit\u00e0 civile, sociale e politica, il suo impegno nello sport come atleta. Paolo Pietrosanti pratic\u00f2 l'atletica leggera ed in particolare la specialit\u00e0 della marcia, nella quale si distinse nelle categorie giovanili \"ragazzi\", \"allievi\" e \"Juniores\", partecipando con buoni risultati a gare di livello nazionale, sia individuale che di societ\u00e0. Era tesserato per il Gruppo Sportivo Fiamme Gialle, una squadra che aveva proprio tradizionalmente nella marcia il suo punto di forza. In quel sodalizio sportivo egli conobbe atleti di livello internazionale, di et\u00e0 maggiore ed appartenenti alle categorie assolute, con i quali frequentemente amava intraprendere dialoghi sugli aspetti sociali e politici dello sport, ed i quali gli riconoscevano, nonostante la giovane et\u00e0, il possesso di una intelligenza e di un eloquio brillantissimi. Gli impegni politici e l'attivismo sociale sottrassero sempre pi\u00f9 tempo agli allenamenti, e la sua ferrea volont\u00e0 non pot\u00e9 a lungo sopperire alla impossibilit\u00e0 di frequentare gli impianti sportivi. Lasci\u00f2 l'atletica alla soglia dei 20 anni, ma senza mai far mancare la sua presenza e la sua amicizia all'ambiente sportivo. \nIniziative di rilievo.\nNonviolenza ed antimilitarismo.\nPietrosanti fu arrestato una prima volta per avere partecipato ad una manifestazione antimilitarista nella base siciliana di Comiso, venendo poi assolto al processo. Nel 1986 a Varsavia prese parte ad una manifestazione a favore dei locali obiettori di coscienza e dei prigionieri politici. Espulso per questo a tempo indeterminato dalla Polonia, gli fu impedito un nuovo ingresso nel paese ancora nel 1988. Sempre nel 1988, in occasione della parata militare per la Festa della Repubblica in via dei Fori Imperiali, a Roma, Pietrosanti insieme ad altri due radicali (Sergio Rovasio e Ivan Novelli) si rese autore di una ironica iniziativa nonviolenta, minacciando di fare piovere per impedire la sfilata, alla quale essi si opponevano. L'iniziativa venne ad avere risonanza anche per il fatto che quel giorno, curiosamente, sui Fori Imperiali piovve davvero.\nLavoro sui diritti civili ed umani.\nTra il 1990 ed il 1993 Pietrosanti svolge parte della propria attivit\u00e0 politica a Praga, capitale dell'allora Cecoslovacchia, ed oggi della Repubblica Ceca. Negli anni '90 del XX secolo, Pietrosanti si impegna poi a favore del Tibet e dei diritti umani in quell'area, sottoposta ad amministrazione cinese, venendo ricevuto insieme a Olivier Dupuis e a Marco Pannella dal Dalai Lama. Egli \u00e8 inoltre uno dei responsabili radicali che cur\u00f2 per il proprio partito le iniziative per l'incriminazione del presidente jugoslavo, oggi defunto, Slobodan Milo\u0161evi\u0107, e per l'istituzione di un Tribunale penale internazionale delle Nazioni Unite.\nIniziative contro la pena di morte.\nNegli anni '80 Pietrosanti collabor\u00f2 con don Germano Greganti al lavoro dall'Italia attorno al caso della giovane condannata a morte statunitense Paula Cooper; le pressioni internazionali sul caso conseguirono la commutazione della condanna dalla sedia elettrica a 60 anni di carcere (la Cooper verr\u00e0 rilasciata sulla parola dopo 28 anni). Egli partecip\u00f2 inoltre ad una campagna per la raccolta di firme contro la pena capitale; le firme, furono consegnate al Segretario Generale delle Nazioni Unite nel 1988. Il lavoro dei radicali e degli abolizionisti sul caso della Cooper, giovane afroamericana condannata per un omicidio compiuto quando era minorenne, port\u00f2 anche ad un incremento della pressione politica, che avrebbe spinto la Corte Suprema degli Stati Uniti d'America a dichiarare incostituzionale, nel 2005, l'uso della pena capitale nei confronti dei minori, all'epoca del fatto.\nDurante la propria permanenza a Praga, nell'ambito delle attivit\u00e0 politiche della locale sezione del PR, Pietrosanti continu\u00f2 ad intrattenere rapporti con gli esponenti di quella che sino a pochi anni prima era stata la dissidenza, ed in particolare con V\u00e1clav Havel, Alexander Dub\u010dek, Ji\u0159\u00ed H\u00e1jek e Petr Uhl. Divenuto presidente, Havel canceller\u00e0 la pena di morte dall'ordinamento cecoslovacco.\nRappresentanza del popolo Rom.\nNel 1993, Pietrosanti venne nominato rappresentante all'ONU della Unione Internazionale dei Rom, a partire dal 2000 egli ne \u00e8 stato Commissario agli Affari Esteri."}
{"id": "1176888", "revid": "599013", "url": "https://it.wikipedia.org/wiki?curid=1176888", "title": "Chiesa di Sant'Anna alle Paludi", "text": "La chiesa di Sant'Anna alle Paludi \u00e8 ubicata in corso Arnaldo Lucci, a Napoli, nel Quartiere Mercato.\nStoria.\nLa denominazione deriva dall'esistenza di vaste aree paludose ed acquitrinose nella zona, almeno anteriormente al periodo delle bonifiche effettuate dal sovrano angioino Carlo II; tali aree erano, in quell'epoca, esterne alla cinta muraria della citt\u00e0.\nL'area in cui sorge la chiesa si presentava sino al XIX secolo rurale e poco urbanizzata; un ulteriore incremento di edifici industriali e per civile abitazione si ebbe tra il 1880 e il 1890 per opera del Risanamento sino al secondo dopoguerra del XX secolo; la zona \u00e8 oggi popolarmente conosciuta come le\" Case Nuove\".\nLa chiesa, dedicata alla Madonna delle Grazie, \u00e8 di origine medievale, stando alla testimonianza di un \"Catalogo\" delle Chiese di Napoli della et\u00e0 del Seicento, fu costruita dall'Universit\u00e0 \"degl'hortolani prima dell'anno 1350\", sebbene restino pochissime tracce dell'originario impianto, principalmente a causa dei rifacimenti del periodo sette-ottocentesco prima e di inizio Novecento poi.\nA causa della bonifica borbonica di tutta la zona, nel 1850 la via Stella Polare (divenuta dal 1946 Corso Arnaldo Lucci) venne innalzata lasciando sottoposta la chiesa di cinque metri, perci\u00f2 il portale venne ripensato come ingresso di un vestibolo con doppia rampa di scale che permettesse l'ingresso all'edificio. All'inizio del Novecento, dopo tante proposte dei vari rettori del tempio, iniziarono i lavori di innalzamento dell'edificio che portarono all'odierno stato dei luoghi.\nLa Real Chiesa di Santa Maria delle Grazie, detta di Sant'Anna alle Paludi, divenne parrocchia nel 1914 di cui fu nominato primo Parroco l'ultimo rettore Don Arturo Sorsaja. Nel 1995 il titolo fu abbreviato a Sant'Anna alle Paludi.\nDescrizione.\nLa chiesa ha un'unica navata disegnata sull'impianto originale del Settecento. Le linee semplici e lineari diventano di un fine neobarocco solo per la decorazione della cupola che resta l'unica parte completata della chiesa, secondo il disegno del tardo Ottocento dell'architetto Alfredo Belli.\nL'altare maggiore in marmo intarsiato, segna la data 1710, \u00e8 di maestranze napoletane, al centro \u00e8 raffigurata in bassorilievo una \"Madonna con Bambino\". Diverse opere di prestigio sono racchiuse nella chiesa, tra le pi\u00f9 rilevanti senz'altro il trittico, olio su tavola a fondo oro, di epoca cinquecentesca, raffigurante la \"Madonna delle Grazie tra i Santi Giovan Battista ed Elpidio\", di Andrea da Salerno, tale dipinto \u00e8 collocato sull'altare maggiore.\nAl centro della navata sono presenti due cappelle nelle quali sono posti i simulacri della \"Madonna Addolorata al Fiumicello\", statua lignea della seconda met\u00e0 dell'800 opera di Francesco Citarelli, proveniente dall'omonima Cappella Pontificia distrutta nella seconda guerra mondiale, e di fronte \"Sant'Anna con Bambina\", statua lignea di Giuseppe Picano della seconda met\u00e0 del Settecento, a quest'ultima \u00e8 da sempre riconosciuto il patrocinio della chiesa e del quartiere. Privo di attribuzione \u00e8 il seicentesco ciclo di sei tele ritraenti \"Storie della Vergine\" (quattro nella chiesa e due in sacrestia).\nImportante \u00e8 anche il \"San Francesco d'Assisi\", tela di Francesco Solimena (collocata nella sacrestia), dono dello stesso autore e firmato \"pro devotione sua\".\nIl Simulacro di Sant'Anna alle Paludi.\n\"Di legno intagliato e policromo, con occhi di vetro: mezzo busto alto cm.100; si leva da una base di legno rettangolare di cm.80 x cm.40, alta cm.30, molto ricca di cornici.\" La bellissima statua ritraente la vecchia Sant'Anna con l'Immacolata Bambina al braccio \u00e8 una delle opere pi\u00f9 apprezzate e dibattute dagli studiosi di scultura lignea napoletana negli ultimi tempi. Tradizionalmente attribuita allo scultore Giuseppe Picano, lo studioso napoletano Teodoro Fittipaldi, cos\u00ec come altre autorevoli fonti, non ha problemi ad attribuirla allo stesso e ad assegnarla all'anno di produzione 1770, o probabilmente anche prima secondo alcuni. Ci\u00f2 che sembra mettere tutti d'accordo sono le qualit\u00e0 nel panneggio, mosso e bene acconciato, il mezzo busto poggiante su una base piuttosto semplice, la mano sinistra estremamente venosa e possente sul fianco della Bambina ed altri particolari che richiamano alla mente il famoso \"San Giuseppe col Bambino\", oggi esposto al Museo Diocesano in Donnaregina. Sebbene il volto della scultura sia probabilmente un ritratto, per i suoi caratteri cos\u00ec particolari e quasi \"presepiali\" (lo stesso atteggiamento della Bambina vuole riprendere delle pose tipiche da \"pastore napoletano\"), vi \u00e8 uno stretto legame di produzione con le immagini di Sant'Anna della \"SS. Annunziata\" e con quella di \"Barra (recentemente attribuita a Francesco Citarelli)\" giudizi ricorrenti, oltre che nel Fittipaldi, anche nei critici che se ne sono occupati puntualmente. Pareri pi\u00f9 recenti attribuiscono il simulacro alla mano di Giovanni Verzella (1748-post.1826) padre del celebre Francesco Verzella ed allievo di Giuseppe Picano, datando l'opera tra il tardo Settecento e i primi anni dell'Ottocento tale attribuzione troverebbe riscontri nel confronto con numerose opere certe della famiglia Verzella rafiguranti Sant'Anna, soggetto particolarmente presente nel catalogo di questa celebre bottega. Un ulteriore riscontro sarebbe il confronto del volto della Madonna Bambina con quello della celebre Assunta venerata nella chiesa di San Gennaro a Molfetta, opera realizzata dai Verzella nel 1809. La realizzazione della statua, con grande probabilit\u00e0, non fu una commissione diretta per la chiesa dove se ne trovano le prime testimonianze della presenza solo nel 1825, in un'annotazione per un restauro.\nIl culto a Sant'Anna.\nLa chiesa \u00e8 gi\u00e0 agli albori della sua fondazione intitolata alla Santa Vergine sotto il titolo delle Grazie, dunque era d'obbligo un culto alla madre di Maria del quale le prime testimonianze risalgono alla fine del Seicento. Secondo gli archivi era presente un altare con immagine affrescata della \"Madre Sant'Anna\", di cui spesso veniva effettuato un restauro a causa dell'umidit\u00e0 della zona. La diffusione della devozione all'immagine per tutta la Campania si deve maggiormente all'opera del Rettore Francesco Saverio Strina e al nipote successore, sacerdote Tobia Strina. Il simulacro divenne molto popolare sia per le grandi folle di devoti che richiamava da tutta la citt\u00e0, e dai paesi intorno(si trovano infatti copie della statua oltre che in diverse chiese di Napoli anche in molti luoghi sacri della Campania), sia per la bellezza scultorea tanto da essere definita come \"l'immagine di \"Sant'Anna\" pi\u00f9 bella mai scolpita da mano napoletana\". \nDevozioni e Leggende.\nLe tradizioni della zona delle paludi erano in gran parte incentrate sul culto alla Santa, verso la quale il popolo ancor oggi mostra una sensibilit\u00e0 pari ad una parente sempre presente. Tante le pratiche devozionali tra le quali il \"Marted\u00ec di Sant'Anna\", in tale giorno la messa privilegiata e le pie pratiche tutte dedicate alla Patrona erano affiancate a tradizioni culinarie che vedevano tra altre la preparazione del \"pagnottiello\", un pane imbottito che poteva essere consumato nella giornata. Molto sentita era la festa con la relativa processione, che tutt'oggi resta una delle ultime feste di quartiere napoletane sopravvissute. Della processione si ritrovano testimonianze gi\u00e0 dai primi dell'Ottocento: la Santa veniva portata per le paludi e per le stradine del Borgo Loreto su di un carro parato a festa, per un primo momento tirato dai devoti poi portato da buoi. Un vero e proprio assetto definitivo venne dato dal rettore don Tobia Strina il quale predispose un corpo di facchini(oggi la Deputazione dei Portatori) che provvedessero a portare il fercolo a piramide sulla quale era dislocato il simulacro. La tradizione della liturgia processionale \u00e8 rimasta sino ad oggi, sebbene con modalit\u00e0 che nel tempo hanno subito diversi mutamenti, negli ultimi anni si lavora per un restauro delle pi\u00f9 antiche tradizioni, con la partecipazione del popolo napoletano che da sempre non tarda ad amare le feste e la devozione ai santi.\nLeggende popolari narrano che la Venerabile Statua fosse stata ritrovata nelle parti ristagnanti del fiume Sebeto, che attraversa la zona delle Paludi, dal contadino Nicolino Panerano mentre tornava dalla battaglia del Ponte della Maddalena, per la cacciata dei Giacobini. L'uomo, distintosi per valore e dedizione alla Fede ed alla Chiesa, scorse una bambina rifugiata su di un albero di melograno, l'infante piangendo gli chiese aiuto per sua madre che era caduta in un pantano mentre scappavano da un serpente che voleva mordere il calcagno della piccola. Cos\u00ec Nicolino vedendo la mano della donna che usciva dal pantano si affrett\u00f2 a scavare nel fango per estrarre la donna. Mentre scavava, il contadino, si rendeva conto che non era una donna di carne ma una statua e che portava in braccio proprio la bambina che gli aveva chiesto aiuto. Nelle diverse versioni della storia alla fine \u00e8 sempre il simulacro che prendendo parola si presenta a Nicolino come \"la Madre Sant'Anna\" intimandolo a portarla nella vicina chiesa da dove avrebbe sempre protetto i paludani. \nAncora una leggenda molto cara al popolo delle paludi spiega il cuore che la Statua porta al petto: il Barone Mascitelli, il cui palazzo si ergeva proprio al centro delle Paludi(ancora oggi vi sono i ruderi di quella che doveva essere una villa di campagna o masseria), aveva quattro figli, i primi tre maschi e la femmina pi\u00f9 piccola di nome Ninella. In punto di morte il Barone fece promettere ai tre fratelli di non lasciare che la ragazza si sposasse ma che restasse nubile o entrasse in convento. La ragazza, che non aveva alcuna vocazione alla vita religiosa, si innamor\u00f2 invece di Antuono, un garzone a servizio dei fratelli, volendolo sposare. Quando i fratelli scoprirono l'intesa fra i due portarono il garzone nel bosco di Poggioreale e lo uccisero seppellendolo sotto una quercia. La ragazza in pena per la scomparsa di Antuono fece un voto a Sant'Anna: sarebbe entrata in convento qualora avesse saputo che l'amato fosse stato bene. La notte Ninella sogn\u00f2 Sant'Anna che entrava in casa sua con Antuono, il ragazzo le disse che oramai stava nella Grazia di Dio e che il suo corpo si trovava sotto una quercia nel bosco di Poggioreale. La fanciulla si rec\u00f2 nel bosco e scavando dove gli era stato indicato trov\u00f2 i resti del suo amato, ne prese un piccolo ossicino che pose, con una ciocca dei suoi capelli, in un cuore d'oro portandolo alla Santa in segno di riconoscenza insieme a tutti i suoi gioielli, l'indomani entr\u00f2 nel convento di San Gregorio Armeno per non uscirne mai pi\u00f9.\nUn altro racconto molto diffuso accosta l'immagine a tantissimi luoghi dell'antico Regno di Napoli, infatti si ritrova la stessa leggenda, che nella fattispecie diventa popolarmente \"miracolo\", nei paesi pi\u00f9 disparati, dal basso Lazio alla punta pi\u00f9 estrema della Calabria, passando per il Molise e l'Abruzzo oltre che in tutta la Campania: \u00e8 il \"Miracolo delle tre figliole\". Tre giovani fanciulle, rimaste orfane e sole, sono alle strette con un crudele padrone di casa che vanta avere diverse pigioni arretrate; le figliole, afflitte dall'essere pubblicamente umiliate, non avendo alcuno al mondo che potesse difenderle ed aiutarle, si prostrano ai piedi di Sant'Anna professando la loro figliolanza verso la Gran Madre. L'indomani il padrone di casa riceve una visita, una vecchia donna, riccamente vestita, gli da una borsa con i soldi che le povere fanciulle dovevano. Quando l'uomo chiede se lei fosse una parente, la vecchia risponde di essere Sant'Anna, che dal cielo fa da madre ed avvocata alle tre fanciulle e subito dopo scompare. L'uomo impazzisce di gioia per aver avuto la grazia della presenza di Sant'Anna in casa sua, si converte, va grato dalle fanciulle e gli dice che non dovranno mai pi\u00f9 pagar nulla ed infine va a Napoli presso la Chiesa ed offre una grande festa in onore della miracolosa Immagine. Di qui le sorti del padrone di casa si diversificano a seconda del luogo di provenienza del racconto, muore per in grazia di conversione o adotta le fanciulle. La leggenda \u00e8 raccontata il pi\u00f9 delle volte tramite canto che varia in base anche al dialetto e cadenza locale tuttavia \u00e8 sempre riconosciuto, nei vari paesi in cui vi sia devozione a questo racconto, come luogo di provenienza l'antico santuario della Madonna delle Grazie (spesso chiamato \"Santa Maria del mare\" per la vicinanza al litorale, oppure identificato proprio tra le paludi napoletane), in cui \u00e8 custodita la statua di Sant'Anna alle Paludi. La sede della leggenda \u00e8 ulteriormente confermata anche da un dipinto ottocentesco, di produzione popolare, esposto nella chiesa, rappresentante tre fanciulle che pregano dinnanzi all'immagine di Sant'Anna alle Paludi che versa dalla sua mano delle monete d'oro ad una delle tre figliole.\nPersonaggi illustri.\nNei secoli tanti sono state le figure di rilievo che hanno avuto contatto diretto o indiretto con la Chiesa e con il luogo.\n- Il 18 ottobre 1438 la chiesa vide un avvenimento di grande importanza, Alfonso I d'Aragona, durante il primo assedio per la conquista della Citt\u00e0 di Napoli, si ferm\u00f2 a messa per chiedere protezione alla Madre di Dio, durante la celebrazione il fratello Pietro fu colpito a morte dal cannone nemico a Piazza del Carmine, il futuro Re, seppure uomo d'armi e non sempre obbediente alle norme dell'etica cristiana, non volle andare via dalla chiesa: \"Lo signure re Alfonso stava a vedere messa dentro Santa Maria de le palude, quale non si volse levare da messa per la morte de suo frate, et stette con constantia grande\". Tale avvenimento lasci\u00f2 un segno di grande devozione da parte del sovrano che eresse il tempio a \"Real Chiesa\".\n- La chiesa fu frequentata nella giovinezza dal grande tenore Enrico Caruso, la cui famiglia si trasfer\u00ec nelle Paludi negli anni '80 del 1800, alla Via San Cosmo fuori Porta Nolana, 54, cantando nel coro del Sacerdote Giuseppe Bronzetti, quale collaboratore della Rettoria. Il Padre Bronzetti non solo scopr\u00ec il talento di Caruso ma lo spron\u00f2 e lo aiut\u00f2 nei primi studi, oltre a farne il protagonista di una farsa musicale che scrisse proprio per lui: \"I briganti nel giardino di Don Raffaele\". Fu proprio nella chiesa che inizio la fortuna del tenore, durante un funerale, mentre cantava una messa di Saverio Mercadante, fu notato dal baritono Eduardo Missiano che rimase cos\u00ec entusiasta della voce del giovane paludano tanto da presentarlo al maestro Guglielmo Vergine, che accett\u00f2 sin da subito di dargli lezioni.\n- Durante la Battaglia del Ponte della Maddalena, la zona della circondante la Chiesa fu utilizzata come avamposto dei combattimenti, lo stesso Cardinale Fabrizio Ruffo, si ferm\u00f2 dopo la battaglia in ringraziamento. La chiesa rest\u00f2 molto legata alla corona borbonica, tanto che l'Inno delle Due Sicilie fu suonato prima della solenne processione di Sant'Anna anche dopo l'unit\u00e0 italiana.\n- Il brigante Pilone, all'anagrafe Antonio Cozzolino, si nascose negli ultimi tempi della sua vita proprio nella zona delle paludi, prima che venisse trovato ed ucciso, per un tradimento di un suo compare, nel 1870. Molto devoto alla chiesa, nelle sue tasche furono trovate, tra le altre cose, un'immaginetta del simulacro di Sant'Anna alle Paludi ed un atto di consacrazione olografo alla Madonna.\n- Un giovanissimo San Pio da Pietralcina, celebr\u00f2 la Santa Messa presso l'altare di Sant'Anna alle Paludi, durante i giorni in cui fu a Napoli per la leva militare nel 1916, abitando presso alcuni parenti del quartiere, in Via San Cosmo fuori Porta Nolana, 30, sono conservate inoltre diverse reliquie del Santo nella Chiesa, oltre un altare a lui dedicato.\n- Devoto di Sant'Anna alle Paludi era San Filippo Smaldone, fondatore delle Suore Salesiane dei Sacri Cuori, nato nel vicino quartiere di Borgo Loreto, pi\u00f9 volte celebr\u00f2 messa presso la Chiesa. L'area parrocchiale comprende oggi un largo dedicato al Santo.\n- Il celebra cantante napoletano Mario Merola, era figlio di un ciabattino di Via Strettola Sant'Anna alle Paludi, visse parte della sua vita nel quartiere e non ne dimentic\u00f2 mai l'appartenenza. Inizialmente scaricante di porto, la sua prima esibizione pubblica fu, nel 1959, proprio durante il concerto per la Festa di Sant'Anna alle Paludi: il cantante atteso, Mario Trevi, aveva tardato ad arrivare, durante l'attesa alcuni amici di Merola, che ne conoscevano le doti canore, gli permetterono di salire sul palco ed intrattenere col suo canto il pubblico fino all'arrivo del cantante. Il \"Re della sceneggiata\" ricorder\u00e0 per sempre questo avvenimento come battesimo e benedizione della sua carriera. Presso il Largo Sant'Anna alle Paludi, proprio dove era il palco della sua prima esibizione, nel 2006 \u00e8 stato collocato il monumento che lo ricorda alla sua Napoli."}
{"id": "1176891", "revid": "100623", "url": "https://it.wikipedia.org/wiki?curid=1176891", "title": "Rangifer", "text": ""}
{"id": "1176892", "revid": "767487", "url": "https://it.wikipedia.org/wiki?curid=1176892", "title": "Hollywood Trash", "text": "Hollywood Trash \u00e8 una raccolta dei King Kobra, uscita nel 2001 per l'Etichetta discografica MTM Music."}
{"id": "1176894", "revid": "1115371", "url": "https://it.wikipedia.org/wiki?curid=1176894", "title": "Shute Shield", "text": "Shute Shield \u00e8 il massimo torneo di rugby a 15 dello Stato australiano del Nuovo Galles del Sud.\nIstituito nel 1923 come successore della Sydney Premiership, torneo delle squadre di Sydney tenutosi tra il 1874 e il 1922, prende il nome da Robert Elliott Steward Shute (1899-1922), ex studente dell'Universit\u00e0 di Sydney e fuciliere durante la Grande Guerra, morto a seguito di un incidente di gioco a Manly durante un incontro celebrativo.\nLa competizione d\u00e0 il titolo di campione del Nuovo Galles del Sud e la squadra che se l'\u00e8 aggiudicata il maggior numero di volte \u00e8 il , con 28 vittorie; a seguire, il con 25.\nStoria.\nSydney fu la prima citt\u00e0 dell'Emisfero Sud, nonch\u00e9 presumibilmente il primo posto in assoluto fuori dalle Isole Britanniche, in cui si gioc\u00f2 a rugby.\nIl primo incontro di rugby a Sydney si tenne nel 1865, e la citt\u00e0 vanta la nascita dei pi\u00f9 antichi club del mondo eccettuati quelli del Regno Unito; in ordine di tempo la primogenitura \u00e8 del , squadra della locale Universit\u00e0, nato nel 1863; nel 1874 nacque invece la federazione del Nuovo Galles del Sud.\nIn quello stesso anno nacque pure il primo torneo rugbistico dell'Emisfero Sud, la Sydney Premiership, che fino al passaggio di secolo vide la squadra dell'Universit\u00e0 prevalere in 10 edizioni, pi\u00f9 di qualsiasi altro club; tale torneo and\u00f2 avanti fino al 1922.\nIl 5 giugno 1922, in occasione del 57\u00ba compleanno del sovrano Giorgio V (occorso in realt\u00e0 due giorni prima), fu organizzato a Manly, un sobborgo di Sydney, un incontro celebrativo dell'evento tra due rappresentative del Nuovo Galles del Sud, una delle quali aveva effettuato l'anno precedente un \"tour\" in Nuova Zelanda; in una delle due formazioni figurava Robert Elliott Shute, poco pi\u00f9 che ventenne studente all'Universit\u00e0 di Sydney ed ex fuciliere volontario della First Australian Imperial Force durante la prima guerra mondiale.\nDurante una fase di gioco Robert Shute fu placcato, singolarmente da un tale John Shute con cui, nonostante il cognome uguale, non vantava alcun vincolo di parentela; nella caduta batt\u00e9 il capo e non si riprese pi\u00f9, morendo la mattina dopo per emorragia cerebrale.\nL'Universit\u00e0 di Sydney decise di coniare uno scudo (in inglese \"shield\") e di donarlo alla NSW Rugby Union perch\u00e9 ne facesse il premio da conferire alla squadra campione del Nuovo Galles del Sud.\nLa scelta di commemorare Shute rispetto ad altri rugbisti dalla carriera affermata fu motivata dalla volont\u00e0 di omaggiare la memoria di un giocatore morto giovane assurto a simbolo di tutti coloro che pur non diventando famosi hanno sempre onorato il gioco al meglio delle loro possibilit\u00e0 agonistiche.\nLa prima edizione della nuova competizione, estesa alle squadre di prima divisione dello Stato, si tenne nel 1923.\nI primi venticinque anni di vita del torneo video continuare la prevalenza dell'Universit\u00e0 di Sydney, che si aggiudic\u00f2 otto edizioni di torneo; nel successivo quarto di secolo Sydney vinse altri nove titoli ma si delineava come la squadra capace di contendere agli universitari la supremazia nel campionato: per 29 anni infatti, dal 1972 al 2001, questi non vinsero pi\u00f9 un torneo che nel suo terzo quarto di secolo, tra il 1973 e il 1997, fu dominato da Randwick che lo vinse 16 volte, con due strisce, una di 5 titoli tra il 1978 e il 1982 e una di 6 tra il 1987 e il 1992, conquistate grazie alla presenza nel club di numerosi giocatori di statura internazionale come Mark Ella, Simon Poidevin e soprattutto David Campese.\nLa fine del vecchio millennio e l'avvento del nuovo videro il ritorno alla vittoria dell'Universit\u00e0 di Sydney e l'emergere dell', vincitore di sei edizioni dello Shute Shield tra il 1999 e il 2015, mentre nello stesso periodo Randwick si aggiudic\u00f2 solo due titoli (il pi\u00f9 recente nel 2004)."}
{"id": "1176895", "revid": "100623", "url": "https://it.wikipedia.org/wiki?curid=1176895", "title": "Hydropotes", "text": ""}
{"id": "1176897", "revid": "773636", "url": "https://it.wikipedia.org/wiki?curid=1176897", "title": "Pieve di San Pietro in Bossolo", "text": "La pieve di San Pietro in Bossolo \u00e8 una chiesa situata a Tavarnelle Val di Pesa, in provincia di Firenze, diocesi della medesima citt\u00e0.\nStoria.\nDeriva il suo nome da \"in buxula\" che era il nome con cui negli eserciti romani si definiva la cassa imperiale. Il luogo su cui sorge la chiesa era abitato gi\u00e0 dal V secolo, dimostrabile grazie a un'iscrizione, qui ritrovata nel XIX secolo, risalente al 424.\nLa chiesa \u00e8 ricordata per la prima volta in un documento del 7 settembre 988 quando risultano venduti dei terreni posti nel suo territorio al marchese Ugo di Toscana. Altri documenti risalenti al X e all'XI secolo testimoniano l'ampiezza del suo plebato; all'epoca la chiesa era conosciuta come \"San Pietro in Pyxide\". Nei dintorni della pieve era anche un castello di pertinenza del vescovo di Firenze gi\u00e0 nel 1038. Si conoscono i nomi di alcuni suoi pievani tra cui sono da ricordare il pievano Giovanni nell'XI secolo che si ritir\u00f2 presso la Badia a Coneo e il pievano Gerardo che nel 1127 ottenne dal marchese di Toscana la rinuncia al diritto di albergheria.\nIl feudo di San Pietro in Bossolo risulta di propriet\u00e0 dei conti Alberti in data 23 febbraio 1208 dai quali venne rilevato dal vescovo di Firenze. Il popolo di San Pietro in Bossolo si impegno nei confronti del vescovo nel 1213 a realizzare un castello nei pressi della chiesa di San Giovanni in Bossolo ( il battistero della pieve). Dalla pieve di San Pietro in Bossolo dipendevano 25 chiese suffraganee che garantivano una notevole seppur discontinua rendita economica. Grazie a queste rendite presso la pieve aveva sede anche un capitolo di sacerdoti le cui prime notizie risalgono al 1340 quando il capitolo elesse a pievano Manente dei Buondelmonti; inoltre il pievano aveva anche la carica di esecutore papale.\nDal 1340 inizia il patronato dei Buondelmonti sulla pieve. Durante il loro patronato vennero eseguiti importanti lavori. Nel 1508 venne ricostruita la canonica mentre nel 1510 venne costruito il portico in facciata e venne restaurata la chiesa. Risulta che nel 1522 venisse commissionato un tabernacolo per la cappella del fonte battesimale, da questa notizia si deduce che in quell'epoca il battistero antistante la pieve fosse gi\u00e0 stato distrutto e il fonte battesimale trasportato all'interno della chiesa.\nIl patronato della chiesa pass\u00f2 ai Guicciardini nel 1649 e anche loro eseguirono delle migliorie. Nel XVII secolo la chiesa venne intonacata; venne inoltre coperta la navata centrale con una finta volta sulla quale venne realizzato un affresco raffigurante la \"Consegna delle Chiavi a San Pietro\" e le navate laterali vennero voltate. Nel 1718 durante l'amministrazione del pievano Cosimo Fabbri venne realizzata la cappella sul lato sinistro per accogliere la \"Vergine del Patrocinio\", proveniente dall'Oratorio di San Giusto a Petroio. L'anno seguente i Guicciardini fecero costruire anche un altare nella navata sinistra per poi promuovere nel 1742 un rifacimento interno della chiesa in stile barocco.\nIl campanile venne ricostruito nel 1828 a spese del popolo e su disegno di Pietro Turchi dal Borghetto e nel 1832 il pievano Romualdo del Sarto vi fece fondere la attuali cinque campane. Nel 1839 si provvide a spostare il battistero in una cappella della navata destra. Alla met\u00e0 del XIX secolo l'antichit\u00e0 della chiesa non era pi\u00f9 riconoscibile tanto che lo storico Luigi Biadi affermava: \nNel 1906 venne realizzato un nuovo fonte battesimale abbandonando l'antico fonte nell'orto. L'aspetto romanico venne ripristinato durante i lavori che interessarono la chiesa tra il 1934 e il 1949: il tutto \u00e8 ricordato in una lapide sotto il portico della pieve.\nArchitettura.\nEsterno.\nLa chiesa di San Pietro in Bossolo \u00e8 una basilica a tre navate coperte a tetto e dotate di absidi semicircolari. La costruzione dell'edificio risale all'XI secolo.\nLa facciata \u00e8 a salienti ed \u00e8 preceduta da un portico. In origine erano presenti tre portali ognuno sormontato da un occhio, oggi rimane solo quello sulla sinistra. Sul fianco sud \u00e8 posto il chiostro a pilastri ottagonali. Il paramento del fianco sud \u00e8 stato realizzato con pietre calcaree disposte a filaretto; sono ancora presenti delle tracce di intonaco risalenti alla trasformazione barocca e non rimosse in occasione dei restauri novecenteschi. La navata centrale \u00e8 sopraelevata e in esse si aprono tre monofore architettavate a doppio strombo.\nLa tribuna attualmente non \u00e8 visibile perch\u00e9 coperta da edifici costruiti successivamente ma in origine presentava i volumi di tre absidi semicircolari. L'abside di sinistra \u00e8 stata ricostruita mentre le altre due presentano una coronatura con archetti pensili e con un doppio ordine di mattoni disposti a dente di sega.\nIl campanile originario, di cui resta una campana datata 1290, si trovava in una posizione diversa da quella attuale.\nInterno.\nL'interno \u00e8 a tre navate di cinque campate coperte da capriate lignee, divise da pilastri quadrangolari che sorreggono arcate con risega, sono concluse da absidi semicircolari. Le arcate con risega denunciano l'opera delle stesse maestranze che hanno operato anche in altri luoghi della Valdelsa, precisamente nelle pievi di San Lazzaro a Lucardo, di Sant'Appiano (nella parte pi\u00f9 antica)e nella pieve di Impruneta.\nDa segnalare un \"fonte battesimale\" a immersione, monolitico quadrilobato di forma esagonale posto alla sinistra dell'entrata. Sempre sulla sinistra si apre la cappella della \"Madonna delle Grazie\" Vi \u00e8 anche un ciborio in marmo del 1522.\nIl chiostro e il Museo di arte sacra.\nTramite il portone della canonica posta sulla destra della pieve, si accede ad un chiostro tardo medievale a pilastri ottagoni, dove si possono ammirare alcune campane.\nDi qui si passa al primo piano della canonica dove \u00e8 ospitato il locale Museo di Arte Sacra contenente opere di Meliore, Neri di Bicci, Ugolino di Nerio, del Maestro di Tavarnelle e di altri artisti \"minori\" toscani, nonch\u00e9 pregevoli opere di oreficeria (tra tutte, spicca una stupenda croce astile del XIII secolo).\nBattistero di San Giovanni.\nIn occasione di scavi archeologici effettuati nel 1967 nel piazzale antistante la pieve sono stati rinvenuti i resti di due edifici distinti: dell'edificio pi\u00f9 antico sono emerse le fondazioni costituite da un'aula quadrangolare con due absidi semicircolari, come nella cripta della Pieve di San Lazzaro a Lucardo; dell'edificio pi\u00f9 moderno, sovrapposto al precedente, sono emerse le fondazioni. Si trattava di un edificio a pianta poligonale, probabilmente ottagonale, con abside sul lato occidentale e con quattro sostegni al centro, una struttura molto simile al battistero di Sant'Appiano. Questo edificio risale all'epoca paleocristiana e da esso proviene il fonte battesimale ad immersione collocato adesso all'interno della chiesa.\nPiviere di San Pietro in Bossolo.\nLa chiesa di San Giovanni, conosciuta fin dal 1213 sarebbe da identificarsi con il battistero della pieve. Nel prato antistante la chiesa di San Pietro in Bossolo furono rinvenute le tracce di un edificio religioso (ricoperte senza che venisse stilata una relazione).\nConosciuta dal 1038, nulla serba dell'epoca romanica.\nL'ultima testimonianza della chiesa risale al 1498. Successivamente fu sconsacrata. Oggi non ne restano tracce. La localit\u00e0 Uglione \u00e8 citata nella Divina Commedia nel XV canto del Paradiso a proposito del \"Villan d'Aguglione\".\n\u00c8 citata nelle decime del 1302. Soppressa gi\u00e0 nel 1514.\nFondata nel 1024, nel 1148 era gi\u00e0 stata soppressa.\nNel 1558 fu annessa alla chiesa della Sambuca.\nEsistente dal 1090, fu ricostruita completamente nel 1742.\nAppare in documenti fin dal 988, sconsacrata nel 1719. Non ne restano tracce.\nEsistente nel 1290 fu soppresso nel 1781. Si trovava a sud dell'abitato della Sambuca.\nConosciuta dal 1188, nel 1219 fu unita alla chiesa di San Jacopo.\n\u00c8 ricordata nella decima di Bonifacio VIII (1302). Soppressa dopo il 1750 al suo posto sorse un oratorio."}
{"id": "1176898", "revid": "999586", "url": "https://it.wikipedia.org/wiki?curid=1176898", "title": "William Strickland", "text": "Allievo di Benjamin Latrobe, fu architetto neoclassico ed in particolare neogreco.\nLa sua prima opera di rilievo \u00e8 la Second Bank of the United States, iniziata dopo il 1815 e in cui si richiama al modello del Partenone.\nSuo \u00e8 anche il Campidoglio di Nashville, mentre l'opera migliore di Strickland \u00e8 da ricercarsi nella Borsa di Filadelfia, iniziata negli anni trenta del XIX secolo e caratterizzata da un forte richiamo al Monumento coregico di Lisicrate."}
{"id": "1176901", "revid": "1573940", "url": "https://it.wikipedia.org/wiki?curid=1176901", "title": "Prodoridunculus gaussianus", "text": "Prodoridunculus gaussianus \u00e8 un mollusco nudibranchio della famiglia Akiodorididae. \u00c8 l'unica specie nota del genere Prodoridunculus."}
{"id": "1176902", "revid": "29244", "url": "https://it.wikipedia.org/wiki?curid=1176902", "title": "Prodoridunculus", "text": ""}
{"id": "1176903", "revid": "29727", "url": "https://it.wikipedia.org/wiki?curid=1176903", "title": "Gladiolo dei campi", "text": ""}
{"id": "1176904", "revid": "26891", "url": "https://it.wikipedia.org/wiki?curid=1176904", "title": "Mitragliatrice Bren", "text": ""}
{"id": "1176905", "revid": "1573940", "url": "https://it.wikipedia.org/wiki?curid=1176905", "title": "Echinocorambe brattegardi", "text": "Echinocorambe brattegardi \u00e8 un mollusco nudibranchio della famiglia Akiodorididae. \u00c8 l'unica specie nota del genere Echinocorambe.\nDistribuzione e habitat.\nGli esemplari raccolti da Valdes provengono dal Mare di Norvegia, ad una profondit\u00e0 compresa tra i 2538 e i 3016 metri di profondit\u00e0."}
{"id": "1176907", "revid": "29244", "url": "https://it.wikipedia.org/wiki?curid=1176907", "title": "Echinocorambe", "text": ""}
{"id": "1176908", "revid": "773636", "url": "https://it.wikipedia.org/wiki?curid=1176908", "title": "Chiesa di Santa Lucia al Borghetto", "text": "La chiesa di Santa Lucia al Borghetto si trova nel comune di Tavarnelle Val di Pesa, in provincia di Firenze, diocesi della medesima citt\u00e0.\nStoria.\nIl convento francescano sarebbe stato edificato dopo la visita di San Francesco d'Assisi in Valdipesa nel 1220, anche se la prima notizia documentata risale al 1278 ed \u00e8 riportata in un testamento in cui la contessa Beatrice, figlia del conte Rodolfo degli Alberti di Capraia donava 25 lire ai frati del Borghetto.\nNel 1787 il convento venne soppresso e la chiesa ridotta a parrocchia. Tale situazione fu di breve durata perch\u00e9 gi\u00e0 nel 1791 il possesso era ritornato ai frati. Ma anche questa situazione dur\u00f2 poco, infatti, nel 1808 avvenne la soppressione napoleonica e la chiesa fu nuovamente ridotta a uso parrocchiale sotto la guida di un frate secolare. Nel 1819 con la Restaurazione la chiesa torn\u00f2 sotto la guida del clero secolare e in patronato della chiesa apparteneva ai frati francescano di Santa Croce di Firenze.\nArchitettura e patrimonio artistico.\nLa chiesa \u00e8 uno dei migliori esempi di architettura gotica riscontrabile nel territorio chiantigiano.\nConsta di un'unica ampia navata con copertura a capriate e scarsella quadrangolare, con volta a crociera illuminata da un'ampia bifora secondo le esigenze formali e culturali dell'ordine francescano. I francescani avevano bisogno di avere a disposizione delle strutture abbastanza vaste e ben illuminate che esprimessero un carattere di povert\u00e0 ma anche della aule dove poter ricevere i fedeli e ammaestrali con la parola e le immagini che venivano affrescate sulle pareti.\nEsterno.\nLa facciata all'inizio del XX secolo venne ristrutturata secondo lo stile neogotico e presenta un portale sopra al quale si trova una lunetta decorata con un affresco, abbastanza rovinato, raffigurante \"Madonna col Bambino tra due angeli\" realizzato nel XIV secolo; sulla destra del portale \u00e8 murata una lastra sepolcrale trecentesca di un membro della famiglia Gherardini.\nInterno.\nParimenti alla facciata anche l'interno fu ampiamente interessato dai restauri di inizio novecento.\nAlle pareti furono rimessi in luce molti brani di un ciclo affrescato risalente alla seconda met\u00e0 del XIV secolo; sulla parete destra si trovano le raffigurazioni di \"santi Monaci\", \"santa Caterina d'Alessandria\" e \"Madonna in trono col Bambino\" tutti attribuiti al Maestro dell'Annunciazione dei Legnaioli; sulla parete sinistra \"Angelo annunciante\".\nSulla parete destra si trova un \"Cristo crocifisso\" dipinto su tavola alla fine del XIV secolo e attribuito allo stesso maestro. All'altare maggiore \u00e8 collocato un \"Crocifisso\" ligneo del XV secolo.\nNella cappella dell'Assunta, rimodernata in forme neorinascimentali nel 1927, si trova l\"'Annunciazione\" di Neri di Bicci datata 1471."}
{"id": "1176909", "revid": "110157", "url": "https://it.wikipedia.org/wiki?curid=1176909", "title": "Emva", "text": "Emva () \u00e8 una citt\u00e0 situata nella Repubblica dei Komi, nella Russia nord-occidentale, sul fiume Vym.\nLa citt\u00e0 \u00e8 stata fondata nei pressi di una stazione ferroviaria, la stazione Knja\u017epogost , che \u00e8 stata inaugurata nel 1942. Nel 1941 ottenne lo status di insediamento di tipo urbano e fu rinominata con il nome di \u017deleznodoro\u017enyj . Nel 1985 la citt\u00e0 ottenne lo \"status\" di citt\u00e0 e il nome di Emva, che \u00e8 anche il nome locale del Vym."}
{"id": "1176914", "revid": "1573940", "url": "https://it.wikipedia.org/wiki?curid=1176914", "title": "Armodoris antarctica", "text": "Armodoris antarctica \u00e8 un mollusco nudibranchio della famiglia Akiodorididae."}
{"id": "1176916", "revid": "1573940", "url": "https://it.wikipedia.org/wiki?curid=1176916", "title": "Armodoris", "text": "Armodoris \u00e8 un genere di molluschi nudibranchi appartenente alla famiglia Akiodorididae.\nTassonomia.\nIl genere comprende due specie:"}
{"id": "1176917", "revid": "767487", "url": "https://it.wikipedia.org/wiki?curid=1176917", "title": "The Lost Years", "text": "The Lost Years \u00e8 un album raccolta dei King Kobra, uscito il 22 giugno 1999 per l'Etichetta discografica Cleopatra/Deadline Records."}
{"id": "1176920", "revid": "1086580", "url": "https://it.wikipedia.org/wiki?curid=1176920", "title": "Coniglia Bianca", "text": "Coniglia Bianca \u00e8 un personaggio dei fumetti creato da J. M. DeMatteis (testi) e da Kerry Gammill e Mike Esposito (disegni), pubblicato dalla Marvel Comics. La sua prima apparizione \u00e8 nel numero 131 della serie \"Marvel Team-up\" (luglio 1983).\nBiografia del personaggio.\nQuesta ragazza ricca con una mania per la favola Alice nel Paese delle Meraviglie inizi\u00f2 una carriera come supercriminale con l'identit\u00e0 della Coniglia Bianca.\nInizi\u00f2 una serie di rapine ma venne sempre fermata dall'Uomo Ragno e dall'Uomo Rana, in seguito si alle\u00f2 col supercriminale Tricheco ma il risultato non cambi\u00f2 e i due vennero arrestati grazie all'Uomo Ragno, l'Uomo Rana e suo figlio. Successivamente rapisce i due ex-criminali, ora supereroi neofiti, Grizzly e Gibbon, e chiede alla citt\u00e0 di New York un riscatto di un miliardo di dollari in cambio delle loro vite. Mentre lei si crogiola nella convinzione di avere la citt\u00e0 in pugno, i cittadini invece ridono per quanto ella si sia resa ridicola senza neanche accorgersene, tanto che il sindaco le risponde, provocatoriamente, con una controfferta di soli due dollari e cinquanta cents. Furiosa per essere stata presa in giro cos\u00ec, lei allora risponde bombardando la citt\u00e0 con delle bombe-carota ed alzando la richiesta a cinque miliardi di dollari, da consegnare per\u00f2 in quarti di dollaro. Peter Parker allora raggiunge il nascondiglio, ma sotto l'identit\u00e0 del \"bombastico Uomo-sacchetto\", essendo in quel periodo l'Uomo Ragno ricercato dalla polizia. Mentre l'Uomo-sacchetto si occupa delle pericolose macchine di Coniglia, Grizzly e Gibbons si liberano e, sempre grazie a Peter, la stordiscono e si prendono il merito della cattura.\n\u00c8 comparsa nella miniserie \"Claws\" che vede Wolverine e la Gatta Nera caduti in una trappola costruita da lei e il suo fidanzato Arcade.\nGli eroi li sconfiggono e li mandano nella Terra selvaggia dove lei diventa il capo di una trib\u00f9 di indigeni.\nCome narrato in \"Dark Reign: American Son\", Coniglia Bianca partecipa all'assalto alla casa di Mister Negativo insieme ad alcuni membri del Sindacato dei Criminali, venendo per\u00f2 sconfitta dall'Uomo Ragno. Ha fatto una breve apparizione in \"Superior Spider-Man\" n. 2 dove si \u00e8 arresa e fatta arrestare da Peter/Ock, in quanto era terrorizzata da come l'eroe era diventato violento con i criminali.\nPoteri e abilit\u00e0.\nLa Coniglia Bianca non \u00e8 abile nel combattimento e non \u00e8 per niente intelligente; fa affidamento solo al suo fascino e i suoi gadget per raggiungere i suoi scopi. Si crede un genio del male, una criminale di prim'ordine, la pi\u00f9 grande minaccia mai esistita, e per questo nessuno la prende seriamente, anche se questo non cambia che sia una completa psicopatica, assolutamente capace, se provocata, di uccidere senza esitazione. Ha a sua disposizione diverse macchine e androidi assassini, nonch\u00e9 dei conigli geneticamente modificati per essere giganteschi e carnivori, tuttavia \u00e8 ignoto se sia stata lei in persona a crearli."}
{"id": "1176922", "revid": "773636", "url": "https://it.wikipedia.org/wiki?curid=1176922", "title": "Chiesa della Madonna della Neve (San Donato in Poggio)", "text": "La chiesa della Madonna della Neve si trova a San Donato in Poggio nel comune di Tavarnelle Val di Pesa, in provincia di Firenze, diocesi della medesima citt\u00e0.\nStoria.\nSecondo quanto riporta Carlo Celso Calzolai nella sua opera su San Donato la chiesa sarebbe nata come cappella per le funzioni del castello di San Donato e originariamente sarebbe stata dedicata a San Tommaso d'Aquino che secondo una leggenda locale si sarebbe fermato nel borgo; sempre secondo il Calzolai all'interno della chiesa era conservata anche una tavola di Giovanni del Biondo raffigurante il santo. Quello che \u00e8 certo \u00e8 che tale chiesa, nelle decime pontificie raccolte a cavallo tra Duecento e Trecento, non viene mai nominata n\u00e9 tra le suffraganee della pieve di San Donato n\u00e9 tra le semplici cura d'anime.\nProbabilmente la chiesa nacque come annesso ad uno spedale fondato, prima del 1376, dal comune di San Donato e gestito dai frati agostiniani e dalla locale Compagnia di Santa Maria, fondata nel XIII secolo, che nel periodo compreso tra il 1376 e il 1428 assunse quale patrona la Madonna della Neve e che in seguito gest\u00ec lo spedale in totale autonomia.\nArchitettura e patrimonio artistico.\nLa chiesa ha una pianta ad unica navata conclusa da un coro quadrilatero coperto a crociera, secondo uno stile che ricorda quelle delle chiese degli ordini mendicanti del XIV secolo ma sono evidenti gi\u00e0 nella stessa facciata i numerosi rimaneggiamenti.\nLa facciata mostra interventi sia nel portale che appare rimaneggiato e non finito nella parte superiore che nella parte alta della stessa facciata dove, al di sopra della vistosa fascia decorativa in mattoni si trova un'apertura ad occhio con cornice in mattoni ma incompleto nella parte superiore e quasi soffocato dal tetto. Altri rimaneggiamenti sono visibili nella fiancata sinistra dove il paramento murario \u00e8 diverso nella parte superiore.\nAll'interno sono conservati alcuni affreschi: uno, staccato, si trova collocato nella parete sinistra del coro e raffigura la \"Madonna col Bambino tra San Simeone e San Taddeo\" risalente al 1413; dell'altro si conservano dei frammenti tra cui la figura della \"Madonna\" ed \u00e8 collocato entro l'altare maggiore. Ben pi\u00f9 visibili sono gli interventi in stile barocco realizzati nel 1739 che comprendono l'altare maggiore decorato con finti marmi a stucco e colonne a tortiglione e due piccoli portali ai lati dell'arcone del coro"}
{"id": "1176923", "revid": "123000423", "url": "https://it.wikipedia.org/wiki?curid=1176923", "title": "Attila J\u00f3zsef", "text": "Biografia.\nFiglio di \u00c1ron J\u00f3zsef, operaio di nazionalit\u00e0 ungherese originario della regione del Banato (la cui maggior parte venne successivamente divisa tra Romania e Serbia dal trattato del Trianon), e di Borb\u00e1la P\u0151cze, contadina. Attila nacque nel quartiere popolare di Ferencv\u00e1ros in G\u00e1t utca, 3, a Budapest, terzogenito dopo le sorelle Eta e Jol\u00e1n. Il padre abbandon\u00f2 la famiglia quando lui aveva l'et\u00e0 di tre anni e la madre non riusc\u00ec, facendo la lavandaia e le pulizie, ad occuparsi dei figli. Attila, attraverso un'istituzione nazionale di assistenza sociale, venne affidato ad una coppia di \u00d6cs\u00f6d per lavorare nella loro fattoria. Le condizioni di vita furono difficili e Attila, ribattezzato \"Pista\" (Stefanuccio) dai genitori affidatari, dopo un po' fugg\u00ec nuovamente a Budapest per tornare dalla madre.\nLa madre mor\u00ec nel 1919, a 43 anni di et\u00e0. Attila venne quindi cresciuto da \u00d6d\u00f6n Makai, suo cognato, un avvocato che gli consent\u00ec di studiare in un buon liceo. Successivamente si iscrisse alla facolt\u00e0 di lettere dell'universit\u00e0 di Seghedino, con l'intenzione di diventare un insegnante, ma ne venne espulso per via della sua poesia \"Con cuore puro\", che venne giudicata provocatoria e antinazionalista.\nDa quel momento, cerc\u00f2 di mantenersi con i pochi guadagni derivanti dalla pubblicazione dei suoi scritti. Si trasfer\u00ec inizialmente a Vienna e successivamente a Parigi dove frequent\u00f2 la Sorbona. In quegli anni ebbe contatti con il partito comunista clandestino. Rientrato in Ungheria lavor\u00f2, per qualche anno, presso l'Istituto del Commercio Estero.\nInizi\u00f2, inoltre, a dare segni di schizofrenia, and\u00f2 in cura presso vari psichiatri e fu costretto ad abbandonare il lavoro.\nNel 1932 venne espulso dal partito comunista con l'accusa di deviazionismo e questa delusione aggrav\u00f2 il suo stato di salute.\nMor\u00ec nel 1937 all'et\u00e0 di 32 anni a Balatonsz\u00e1rsz\u00f3, dove viveva con la sorella ed il cognato, travolto da un treno di passaggio mentre si trovava sdraiato sui binari. L'ipotesi del suicidio \u00e8 la pi\u00f9 accreditata, anche se alcuni studiosi non escludono l'incidente.\nPresso il luogo della sua morte \u00e8 posto un cippo memoriale.\nLo stile di J\u00f3zsef si rivel\u00f2 originale e peculiare, grazie alla miscela di elementi espressionisti, surrealisti, realisti e simbolisti, espressi con un linguaggio limpido e immediato.\nI suoi canti e cori popolari descrissero e rappresentarono le istanze degli oppressi di tutto il mondo."}
{"id": "1176926", "revid": "1501558", "url": "https://it.wikipedia.org/wiki?curid=1176926", "title": "Stronghold Crusader", "text": "Stronghold Crusader (\"Stronghold: Crusader\") \u00e8 un videogioco di strategia in tempo reale ambientato nel Medioevo. \u00c8 lo spin-off del famoso \"Stronghold\", realizzati entrambi da Firefly Studios e Take 2.\nRealizzato nel 2002, \"Crusader\" riscosse subito un grande plauso fra i fan del precedente capitolo. Come \"Stronghold\", anche \"Crusader\" \u00e8 ambientato nel Medioevo ma questa volta siamo in Medio Oriente, a combattere le crociate. Vengono cos\u00ec introdotti nuovi personaggi (legati perlopi\u00f9 agli Arabi, anche se pure per i Cristiani c'\u00e8 un nuovo personaggio, Riccardo Cuor di Leone), nuove ambientazioni (il deserto, dove i giocatori possono situare le piantagioni solo nelle oasi) e nuovi guerrieri, gli Arabi, che possono essere utilizzati anche dai Cristiani.\nModalit\u00e0 di gioco.\nIl gameplay \u00e8 simile a quello presente in \"Stronghold\". Come per il predecessore, il giocatore deve costruire un castello, cercando di procurarsi risorse e di mantenere felice la popolazione per espandersi. Una volta che si riesca a mantenere stabile un'ampia popolazione e a difenderla, si potranno arruolare da essa soldati.\nIn Crusader sono stati introdotti i mercenari arabi, che a differenza dei soldati cristiani non necessitano di armi per essere arruolati e permettono di risparmiare l'impiego di lavoratori nella produzione di armi, tuttavia sono notevolmente pi\u00f9 costosi. Inoltre in Crusader le coltivazioni non possono avvenire sul normale terreno ma solo nelle oasi, rendendo pi\u00f9 difficile procurarsi i viveri.\nCome in \"Stronghold\", il lord rappresenta il giocatore ed il signore del castello; la sua morte implica la sconfitta nella battaglia. In \"Crusader\" si possono far compiere alcuni ristretti movimenti al lord, mentre nel primo capitolo della serie il Lord si poteva spostare solamente sulla fortezza. La sua mobilit\u00e0 verr\u00e0 successivamente perfezionata in \"Stronghold 2\".\nCrusader.\nQuesta \u00e8 la modalit\u00e0 principale del gioco e la principale caratteristica che lo distingue dal precedente. In essa si potr\u00e0 combattere contro gli altri signori, controllati dall'IA. Ogni partecipante, compreso il giocatore umano, comincer\u00e0 la partita in una sezione di una mappa con un certo numero di risorse e denaro disponibili e dovr\u00e0 costruire un castello e uccidere i lord rivali. Il giocatore pu\u00f2 creare partite selezionando la mappa tra quelle disponibili (oltre a quelle gi\u00e0 impostate, \u00e8 possibile creare mappe nell'editor integrato), il numero e il tipo di giocatori IA, la loro posizione, le condizioni economiche iniziali ed eventuali alleanze. In caso di alleanza, i lord alleati con il giocatore potranno scambiare risorse con lui, inviare soldati in aiuto oppure segnalare eventuali difficolt\u00e0.\nDi ciascuna partita si possono anche impostare le condizioni economiche, sulla base di tre tipologie: la partita normale, con scarse risorse iniziali e pochi soldati; la partita Crusader, con scarse risorse ma molti soldati e la partita Deathmatch con ampie risorse e denaro ma pochi soldati iniziali. Per ciascuna di queste tipologie, \u00e8 possibile impostare vantaggi e svantaggi rispettivamente per il lord umano e per quelli controllati dall'IA. Questi vantaggi riguarderanno solo il denaro iniziale ma non le risorse o i soldati, che saranno uguali per tutti i giocatori sulla base della partita scelta. Al termine di ogni partita, sia creata dal giocatore che per quelle del Sentiero, appare un riassunto che indica il numero di soldati persi e uccisi da ogni lord, la loro durata di gioco in partita e offre altri dati, quali il numero di risorse prodotte e la popolazione massima raggiunta.\nI Lord.\nCi sono otto diversi personaggi che possono essere controllati dall'IA, ciascuno con il proprio stile di gioco e con una caratterizzazione personale, che emerge dai messaggi che vi invieranno \u2013 in veste di nemici o di alleati \u2013 in reazione agli eventi della partita. Ciascuno di essi pu\u00f2 essere presente pi\u00f9 volte nella stessa partita; in questo caso, i due avranno appellativi diversi (ad esempio, Cuor di Leone sar\u00e0 chiamato Riccardo I, Riccardo II e cos\u00ec via mentre, ad esempio, il Califfo sar\u00e0 prima lo Scorpione, poi lo Sciacallo ecc\u2026).\nIl Ratto.\nQuesto lord, presente anche nel primo Stronghold, \u00e8 debole sia sul piano economico che militare. Sfrutta poco le risorse minerarie e arruola solo le unit\u00e0 pi\u00f9 deboli. Costruisce castelli dalla forma bizzarra e complessa, ma piccoli e poco difesi, presentando poche o nessuna torre. Inoltre, la sua tattica militare offensiva si basa quasi unicamente sulla tecnica della \"terra bruciata\", cio\u00e8 attaccando i mezzi di produzione esterni al castello.\nIl Serpente.\nAnche questo lord era presente nel primo Stronghold. Come il ratto, anche lui sfrutta poco le risorse minerarie e costruisce castelli poco difesi, che hanno una forma ad S e spesso sfruttano il fossato come sostituzione delle mura. Nell'attacco si rivela comunque pi\u00f9 pericoloso, costruendo macchine d'assedio e cercando di danneggiare l'economia nemica prima di lanciarsi all'attacco. Pur essendo un lord cristiano, arruola anche soldati arabi nelle sue forze.\nIl Maiale.\nQuesto lord, presente nel primo Stronghold, fa un uso pi\u00f9 intensivo delle risorse che lo circondano e il suo esercito \u00e8 composto da mazzieri e balestrieri. Pur facendo ampio uso di armi d'assedio nell'offesa, difficilmente i suoi attacchi rappresentano una minaccia, tuttavia il suo castello, difeso da balestrieri, \u00e8 pi\u00f9 difficile da penetrare rispetto a quelli del ratto e del serpente.\nIl Lupo.\nTra i lord pi\u00f9 pericolosi, questo sovrano, l'ultimo dei personaggi presenti nel primo Stronghold, sfrutta intensivamente l'ambiente che lo circonda per creare fortezze poderose difese da fossati, baliste, mangani, fossati di pece e diverse trappole, oltre che da un gran numero di torri e mura molto spesse. Utilizza quasi tutte le unit\u00e0 presenti nel gioco, sia cristiane che arabe e i suoi assedi coinvolgono eserciti di grandi dimensioni e molte macchine d'assedio\nCuor di Leone.\nQuesto lord \u00e8 l'unico dei personaggi cristiani introdotti da Crusader e non presenti nel primo Stronghold. Cuor di Leone gestisce un'economia semplice e costruisce castelli su pianta quadrilatera non troppo resistenti, tuttavia eccelle nelle tecniche offensive, sfruttando i pi\u00f9 forti soldati cristiani nonch\u00e9 numerose macchine d'assedio.\nSaladino.\nLord arabo introdotto con Crusader, Saladino crea economie complesse e accumula immense quantit\u00e0 di denaro con cui costruisce castelli ampi e difesi da fossati e da un gran numero di torri. La sua strategie bellica consiste soprattutto nell'infastidire l'economia del nemico con costanti assalti, tuttavia i suoi assedi non sono gestiti alla perfezione. In quanto lord arabo, Saladino non utilizza truppe cristiane.\n&lt;br&gt;&lt;br&gt;\nCaliffo.\nAnch'egli \u00e8 un lord arabo, la cui strategia economica punta a ottimizzare il guadagno dalla popolazione mediante la costruzione di strumenti di tortura e l'imposizione di forti tasse. Costruisce castelli di piccole dimensioni, ma difesi da un gran numero di arcieri dotati di frecce infuocate su numerose torri e dalla pece, a cui d\u00e0 fuoco nel tentativo di respingere gli eserciti in avvicinamento. La sua strategia consiste nell'indebolire l'economia nemica mediante continui assalti alle strutture produttive mediante schiavi.\nSultano.\nLord arabo che costruisce castelli dalla pianta circolare, molto scarsamente difesi, e che sfrutta poco le risorse che lo circondano. Conduce gli attacchi senza strumenti d'assedio e con l'ausilio di poche forze.\nSentiero.\nIl Sentiero \u00e8 un percorso di cinquanta partite di difficolt\u00e0 crescente. Dal punto di vista tecnico sono semplicemente cinquanta partite del tipo Crusader, in cui per\u00f2 tutte le variabili (mappa, numero e tipologia dei nemici, la loro posizione, le alleanze, le condizioni e gli svantaggi economici etc...) sono gi\u00e0 impostate e non modificabili. Le partite devono essere affrontate in ordine e solo vincendo si pu\u00f2 affrontare la successiva (oppure usando uno dei tre jolly messi a disposizione per evitare di bloccarsi quando non se ne riesce a superare qualcuna). Al completamento dell'ultima partita appare una schermata in cui gli otto Lord si complimentano con il giocatore.\nCampagne.\nNella modalit\u00e0 Campagna il giocatore deve completare delle missioni, simili a quelle presenti in \"Stronghold\", dove l'obiettivo solitamente \u00e8 accumulare una certa quantit\u00e0 di risorse, resistere ad assedi o conquistare castelli, e raramente \u00e8 quello di sconfiggere lord avversari come nella modalit\u00e0 Crusader o Sentiero.\nIl gioco comprende quattro campagne, che ricalcano pi\u00f9 o meno fedelmente gli eventi storici delle Crociate, ciascuna composta di cinque missioni che devono essere superate in ordine. Ogni campagna \u00e8 incentrata su un particolare contesto storico (in cui i Lord del gioco prendono il posto di personaggi realmente esistiti), con la situazione che si evolve procedendo nelle missioni. Ogni missione \u00e8 preceduta da un'introduzione in cui la voce narrante spiega la situazione e l'obiettivo da raggiungere.\nLibera costruzione.\nIn questa modalit\u00e0, \u00e8 possibile costruire liberamente il proprio castello, su una serie di mappe prestabilite o create dal giocatore, senza obiettivi e limiti di tempo. Nelle missioni su mappe prestabilite si parte generalmente con assai poche risorse e le mappe stesse tendono a mettere in difficolt\u00e0 il giocatore per la loro mancanza di risorse o per la presenza di leoni, mentre nelle mappe create dal giocatore tramite l'editor integrato si pu\u00f2 anche scegliere il numero di risorse iniziali o programmare gli eventi di disturbo che possono turbare la quiete (invasioni, incendi\u2026) in modo da mettere alla prova il proprio castello.\nScenari personalizzati.\nGli scenari personalizzati devono essere creati dall'utente usando l'editor di mappe (non ce n'\u00e8 nessuno predefinito); si tratta di partite tecnicamente simili a quelle delle Campagne, in cui non necessariamente ci sono Lord avversari da sconfiggere e possono intervenire fattori esterni programmati (ad es. l'arrivo di una pestilenza che abbassa la popolarit\u00e0 se non si costruiscono farmacie, o l'improvviso arrivo nella mappa di truppe nemiche da cui ci si dovr\u00e0 difendere) e dove l'obiettivo pu\u00f2 essere sopravvivere alle invasioni o accumulare una certa quantit\u00e0 di beni.\nEditor di mappe.\nNel gioco \u00e8 incorporato un editor con cui \u00e8 possibile creare mappe con tutte le caratteristiche di quelle presenti nel gioco, che possono poi essere utilizzate per giocare partite di tipo Crusader (in single player o online), Libera costruzione oppure Scenario personalizzato.\nMultiplayer.\nIl gioco mette a disposizione la possibilit\u00e0 di giocare partite personalizzate di tipo Crusader tra pi\u00f9 giocatori connessi ad internet. Nelle partite multiplayer il giocatore che crea la partita (host) decide le variabili (a quelle gi\u00e0 dette se ne aggiungono altre, come la durata di un eventuale periodo iniziale durante il quale non si possono arruolare soldati), l'eventuale presenza di Lord controllati dal computer e quale mappa usare (si possono usare anche le mappe personalizzate create nell'editor). Sia nella fase di scelta definizione delle variabili che durante la partita \u00e8 disponibile una chat testuale per le comunicazioni tra i giocatori.\n\"Stronghold Crusader 2\".\nA distanza di oltre dieci anni, il 23 settembre 2014 la Firefly Studios ha pubblicato \"Stronghold Crusader 2\", sequel di Stronghold Crusader. Il nuovo capitolo vanta una nuova interfaccia grafica 3D, modifiche all'engine, nuove inquadrature, effetti, animazioni e una nuova fisica in tempo reale.\n\"Stronghold Warlords\".\nAnnunciato durante l'E3 del 2019, Stronghold: Warlords \u00e8 il primo titolo della serie ambientato in Asia, e comprende quattro civilt\u00e0: i Mongoli, i Cinesi, i Giapponesi e i Vietnamiti. La data d'uscita \u00e8 prevista per il 9 marzo 2021.\n\"Stronghold Warchest\".\nStronghold Warchest \u00e8 una raccolta che comprende \"Stronghold\" e \"Stronghold Crusader\". Uscito solo negli USA, il gioco non presenta nuove caratteristiche rispetto ai suoi predecessori (a parte nuove mappe, nuove missioni nella campagna Crusader e personaggi come l'Emiro, il Maresciallo, l'Abate, il Visir, il Nazir, lo Sceriffo, Re Filippo e Imperatore Federico, questi ultimi tre trovabili gratuitamente sul web), ma permette di giocare sia con il primo che con il secondo titolo."}
{"id": "1176929", "revid": "287204", "url": "https://it.wikipedia.org/wiki?curid=1176929", "title": "Signe", "text": "Signe (altres\u00ec scritta Signy) \u00e8 il nome di due eroine in due leggende connesse della mitologia norrena che erano molto popolari nella Scandinavia medievale. Appaiono entrambe nella \"Saga di Volsung\", che venne adattata in altri lavori come ad esempio in \"L'anello del Nibelungo\", inclusa la famosa opera \"La Valchiria\".\nLa prima Signe era la figlia del re V\u00f6lsung. Era sposata con il villano re dei Geati Siggeir che le assassin\u00f2 l'intera famiglia.\nDapprima trucid\u00f2 Volsung a tradimento; poi, di notte, ne incaten\u00f2 i figli ad uno ad uno l\u00e0 dove i lupi potessero trovarli e divorarli. Signy salv\u00f2 il fratello da quell'orribile destino, ebbe con lui un'unione incestuosa e diede alla luce un figlio, Sinfj\u00f6tli. Si bruci\u00f2 viva con l'odiato marito.\nLa seconda Signe era la figlia del nipote di re Siggeir, Sigar. Si innamor\u00f2 del re del mare Hagbar\u00f0r, e gli promise che non sarebbe sopravvissuta se egli fosse morto. Essi vennero scoperti e Hagbar\u00f0r venne condannato all'impiccagione. Hagbar\u00f0r riusc\u00ec a farlo sapere a Signy che diede fuoco alla sua casa morendo tra le fiamme, cos\u00ec Hagbar\u00f0r si uccise a sua volta, impiccandosi.\nUna terza Signe era la figlia di una strega chiamata Grid nella \"Illuga saga Gr\u00ed\u00f0arf\u00f3stra\". Esse sono entrambe bersaglio di una maledizione lanciata da un giovane chiamato Illugi.\nUna quarta Signe era la sorella di Hro\u00f0gar nella \"Saga degli Skj\u00f6ldungar\" e \"Hr\u00f3lfs saga kraka ok kappa hans\". Nel \"Beowulf\" \u00e8 sconosciuta."}
{"id": "1176931", "revid": "773636", "url": "https://it.wikipedia.org/wiki?curid=1176931", "title": "Chiesa dei Santi Maria e Jacopo alla Sambuca", "text": "La chiesa dei Santi Maria e Jacopo si trova a Sambuca Val di Pesa, una frazione di Tavarnelle Val di Pesa, in provincia di Firenze, diocesi della medesima citt\u00e0.\nLa chiesa di San Jacopo sorge in posizione leggermente rialzata rispetto al borgo nella parte meridionale del paese. La chiesa \u00e8 documentata fin dall'XI secolo.\nStoria.\nLa tradizione assegna la fondazione della chiesa alla famiglia Buondelmonti, famiglia che in Val di Pesa aveva ampi possedimenti e patrona anche della vicina Abbazia di Passignano, grazie alla quale la chiesa divenne ben presto sede di un comunit\u00e0 di monaci agostiniani. L'insediamento dei monaci Agostiniani, dediti principalmente all'assistenza dei viandanti, fu favorito dalla vicinanza della via regia romana che congiungeva Firenze con Roma.\nQuesti piccoli monasteri dediti all'assistenza dei viandanti erano presenti un po' dovunque nel territorio della Valdelsa e della Val di Pesa. Ad esempio nel territorio di Barberino Val d'Elsa erano presenti le canoniche di San Stefano a Linari, di San Ruffignano a Monsanto, di Sant\u2019Angelo a Nebbiano e di San Filippo.\nDopo essere stata di patronato dell'abate di Passignano, la chiesa torn\u00f2 successivamente sotto il patronato dei Buondelmonti. A conferma di ci\u00f2 vi \u00e8 lo stemma gentilizio che sovrasta il portale di ingresso; In seguito venne elevata prima a prioria e quindi a collegiata con capitolo attivo fino al XV secolo.\nLa chiesa originaria. che era costituita da un'unica aula con copertura a capanna con a fianco la canonica con i resti di una torre costruita a difesa del complesso, ha subito nel corso dei secoli numerosi rifacimenti.\nA seguito di una visita pastorale effettuata nel 1590 la chiesa venne profondamente ristrutturata. In quell'occasione venne realizzata la sacrestia sul retro del coro; nel 1655 vennero effettuati nuovi lavori di ristrutturazione a causa degli ampi squarci che erano apparsi sulle pareti.\nIl Priore Vincenzo Ammeri, nel 1707 restaur\u00f2 e rinnov\u00f2 la Canonica che venne dotata di un elegante facciata con il portale sovrastato dallo stemma della famiglia Ammeri e da finestre con mostre in bugnato. Nel 1770 venne realizzato il portico a tre fornici antistante la chiesa.\nNel 1811 venne demolita la parete del coro, la sacrestia, e la parete meridionale della chiesa che erano ridotte in uno stato tale da far temere un crollo. Nel 1826 i lavori di ricostruzione erano completati e il fabbricato acquist\u00f2 le forme attuali. A ricordo dei lavori venne collocata una lapide sotto il portico.\nA causa di nuovi problemi statici nel 1953 venne iniziata la realizzazione della nuova chiesa che venne consacrata nel 1965.\nDescrizione.\nDell'originario impianto romanico ad aula rimangono alcune tracce sulla parete ora inglobata dal fabbricato della contigua canonica dove \u00e8 visibile una monofora architravata risalente alla primitiva costruzione.\nLa vecchia chiesa, che \u00e8 conosciuta localmente come la \"vecchia canonica\", venne lasciata in uno stato di totale abbandono."}
{"id": "1176933", "revid": "14691", "url": "https://it.wikipedia.org/wiki?curid=1176933", "title": "Gourounsi", "text": ""}
{"id": "1176935", "revid": "309289", "url": "https://it.wikipedia.org/wiki?curid=1176935", "title": "Vym'", "text": "Il Vym \u00e8 un fiume della Russia europea nord-orientale (Repubblica dei Comi), affluente destro della Vy\u010degda nel bacino della Dvina Settentrionale.\nNasce dai bassi rilievi dei monti Timani, scorrendo verso sud attraversando un territorio piatto e coperto da foreste di conifere; sfocia nella Vy\u010degda nei pressi del villaggio di Ust'-Vym'. I maggiori affluenti sono Vorykva, \u00cblva, Po\u017eeg (lungo 126\u00a0km) e \u010cub (127\u00a0km) dalla destra idrografica, Koin e Vesljana dalla sinistra.\nIl fiume \u00e8 utilizzato per il trasporto di legname ed \u00e8 navigabile nel suo tratto inferiore fino alla confluenza con la Vesljana; nella parte superiore del fiume vi sono dei tratti con rapide.\nIl fiume attraversa la citt\u00e0 di Vuktyl."}
{"id": "1176937", "revid": "248219", "url": "https://it.wikipedia.org/wiki?curid=1176937", "title": "Ancylodoris", "text": ""}
{"id": "1176941", "revid": "15756", "url": "https://it.wikipedia.org/wiki?curid=1176941", "title": "Santuario della Madonna delle Grazie (Tavarnelle Val di Pesa)", "text": "Il Santuario della Madonna delle Grazie si trova a Pietracupa negli immediati dintorni di San Donato in Poggio nel comune di Tavarnelle Val di Pesa, in provincia di Firenze, diocesi della medesima citt\u00e0.\nViene considerato una della pi\u00f9 equilibrate testimonianze di architettura religiosa minora poste nel contado fiorentino da collocarsi in quel filone manierista nato dalle esperienze di Giorgio Vasari e di Bernardo Buontalenti.\nStoria.\nVerso la fine del XVI secolo era corsa la voce che l'immagine della Madonna conservata in un tabernacolo su un muro di una casa situata all'incrocio tra la vecchia strada regia Romana e la via di Panzano per Sicelle avesse realizzato delle guarigioni miracolose. Dopo che i miracoli vennero sottoposti ad un esame canonico si inizi\u00f2 a pensare alla costruzione di un santuario, intanto il dipinto venne protetto da una tettoia e da un recinto. Si decise di realizzare il santuario in un terreno pianeggiante che venne concesso dai fratelli Naldi, che ne furono anche i patroni. Per l'erezione del santuario furono incaricati i pievani di San Donato in Poggio e di Campoli e il 17 settembre 1596 la costruzione della chiesa ebbe inizio.\nLa prima versione era di dimensioni pi\u00f9 contenute ed era composta da una sola navatella. L'ampliamento inizi\u00f2 quasi subito e i lavori durarono tra il 1606 e il 1609, quando nella cappella della navata sinistra fu collocata la tela di Cosimo Gamberucci; i lavori di ampliamento sarebbero stati diretti dal Passignano, anche se in passato la costruzione veniva attribuita a Gherardo Mechini. Nel 1636 venne costruito il porticato esterno per consentire un pi\u00f9 comodo luogo di raduno per la Compagnia che vi si era costituita. Nel 1684 la chiesa venne ingrandita nella parte presbiterale dove vennero aggiunte tre cappelle che conferirono all'edificio una pianta a croce latina.\nDescrizione.\nLa chiesa \u00e8 un edificio ad aula unica al termine della quale nel presbiterio si aprono due cappelle laterali ed il coro posto oltre la parete terminale dietro l'altare maggiore. Sul lato sinistro \u00e8 collocato il campanile a vela, che presenta un profilo slanciato ed \u00e8 aperto da tre fornici su due livelli.\nEsternamente corre un portico con archi sorretti da pilastri ornati di paraste e coperto a tetto; si accede all'interno da un portale in facciata, affiancato da due finestrelle con inginocchiatoio in pietra, e da due portali pi\u00f9 piccoli posti simmetricamente sulle pareti del presbiterio.\nL'insieme della chiesa appare secondo uno stile unitario risalente al XVII secolo. Molto ricca appare la zona del presbiterio dove domina la pietra serena con la quel sono stati realizzati gli arconi delle cappelle e le porte di accesso al coro.\nLa copertura della navata \u00e8 stata realizzata con cavalletti in legno mentre le cappelle sono coperte a volta. Molto accurata \u00e8 anche l'illuminazione dell interno che prende luce dalla facciata, attraverso delle piccole finestrelle poste ai lati del portale, e dalle pareti laterali delle cappelle.\nAll'interno, in corrispondenza dell'altare maggiore, la sacra immagine della \"Madonna col Bambino\" di Paolo Schiavo affresco inserito al centro di una tela del 1600 circa, realizzata dal Passignano con la rappresentazione dei \"Santi Pietro, Donato, Lorenzo, e l'arcangelo Gabriele\", ai lati dell'altare sono due tabernacoli-reliquiari con le ante dipinte all'inizio del Seicento. All'altare laterale destro si trova la tela dei primi del XVII secolo raffigurante la \"Vergine che appare a san Carlo Borromeo\" mente nell'altare dalla parte opposta la tela della \"Crocifissione tra i santi Girolamo e Francesco\", opera firmata e datata 1609 di Cosimo Gamberucci; ai lati del presbiterio \u00e8 collocata una coppia di angeli reggicandelabro in legno policromo della fine del Cinquecento. Nella cappella laterale sinistra si trova un \"urna di Pietro Bonaventura Gherardini\" datata 1742."}
{"id": "1176943", "revid": "248219", "url": "https://it.wikipedia.org/wiki?curid=1176943", "title": "Arctadalaria", "text": ""}
{"id": "1176944", "revid": "767487", "url": "https://it.wikipedia.org/wiki?curid=1176944", "title": "Ry Cooder", "text": "Oltre ad essere celebre per la sua notevole tecnica alla slide guitar, Cooder \u00e8 noto soprattutto per una serie di album in cui ha esplorato vari generi della musica americana \"delle radici\" (\"roots music\").\nCon il tempo la sua ricerca etnomusicale si \u00e8 mano mano ampliata arrivando a toccare culture diversissime tra loro, dal raga indiano ai ritmi sudamericani passando per la musica africana.\n\u00c8 al trentunesimo posto della lista dei cento migliori chitarristi stilata dalla rivista \"Rolling Stone\". Sa suonare numerosi strumenti a corda, tra i quali anche il mandolino, il bouzouki, la chitarra Weissenborn ed altri. Viene inoltre riconosciuto per l'uso singolare che fa del \"Bottleneck\" con la chitarra acustica, (di cui possiede diversi modelli Gibson, Martin, Bourgeois, Favino ed altre), mentre per quanto riguarda la chitarra elettrica predilige due Fender Stratocaster del '60 e del '67 ampiamente modificate, una Telecaster anch'essa modificata, delle Guyatone, diverse semi-acustiche, nonch\u00e9 delle Lap steel ed ancora altre particolari chitarre di marche meno conosciute. Spesso si \u00e8 cimentato a ricavare suoni originali da modelli di chitarre economici e semisconosciuti.\nLa sua tecnica chitarristica \u00e8 improntata all'uso di varie accordature aperte e da uno stile raffinato.\n\u00c8 autore, tra le altre, della colonna sonora del film \"Paris, Texas\" di Wim Wenders, nonch\u00e9 il principale iniziatore, nel 1996, del celebre progetto Buena Vista Social Club.\nNel 2011 Cooder ha pubblicato per la storica casa editrice americana City Lights la raccolta di racconti \"Los Angeles Stories\", la sua prima opera di narrativa pubblicata in Italia a settembre 2012 da Elliot Edizioni.\nGli esordi.\nRy Cooder \u00e8 nato a Los Angeles, California, da Bill Cooder e dall'Italoamericana Emma Casaroli, ma \u00e8 cresciuto a Santa Monica, California, diplomandosi alla Santa Monica High School nel 1964. Inizia a studiare chitarra all'et\u00e0 di tre anni, rimanendo comunque autodidatta, anche se a lungo a stretto contatto con lo spagnolo Vincent G\u00f3mez: sar\u00e0 quest'ultimo a condurlo nel mondo della musica. Incomincia per\u00f2 a studiare e ad addentrarsi anche in altri generi musicali come il folk, il country ma soprattutto il blues, frequentando l\"'Ash grove\" di Los Angeles, dove incontra Gary Davis, il quale gli insegna le basi della chitarra \"bottleneck\" e a lo avvicina al banjo.\nCon i Rolling Stones.\nNel 1965, Cooder conosce Taj Mahal: nascono i Rising Sons ma l'esperienza dura molto poco.\nPartecipa nel 1967 alle \"session\" dell'album \"Safe as Milk\" di Captain Beefheart. Da questa esperienza si dipanano numerosissime collaborazioni: Cooder suona il mandolino in \"Let It Bleed\", nella versione che i Rolling Stones fanno di \"Love in Vain\" di Robert Johnson (collaborer\u00e0 ancora con gli Stones - stavolta con la chitarra \"slide\" - per il pezzo \"Sister morphine\", da \"Sticky Fingers\"). Nel 1972, viene pubblicato un disco (\"Jamming with Edward\") che raccoglie materiale inciso durante alcune \"jam session\" tra Cooder, Mick Jagger, Charlie Watts, Bill Wyman, e il pianista Nicky Hopkins (l'Edward del titolo, a lungo ritenuto una sorta di sesta \"pietra\" degli Stones). La session lascia per\u00f2 qualche strascico di polemica: Cooder accusa Richards di plagio, ma la questione non viene mai chiarita a fondo, anche per la reticenza di Cooder. Gi\u00e0 nel 1970, Cooder suona la \"slide\" in \"Memo from Turner\", primo singolo di Jagger preparato per il film \"Performance\" (diretto da Donald Cammell e Nicolas Roeg nel 1968 ma uscito nelle sale solo due anni dopo).\nL'album raccolta \"Metamorphosis\" degli Stones, pubblicato nel 1975, vede la partecipazione (non accreditata) di Cooder alla canzone \"Downtown Suzie\" di Wyman, che \u00e8 anche la prima canzone del gruppo suonata in accordatura aperta di sol. Altra collaborazione (stavolta accreditata) di Cooder \u00e8 quella per l'album \"Into the music\" di Van Morrison (1979): suona la \"slide\" nella canzone \"Full force gale\".\nLa carriera solista.\nNell'arco degli anni settanta, Cooder pubblica una serie di album solisti per la Warner. Se si eccettua l'album \"Jazz\", nessuno di questi album ricade interamente in un singolo genere ma \u00e8 forse possibile attribuire a ciascun album una certa propensione che fa da cornice alla ricerca musicologica di Cooder. Cos\u00ec, l'omonimo album di debutto \u00e8 incentrato sul blues; \"Into the purple valley\", \"Boomer's story\" e \"Paradise and lunch\" sul folk e sul blues; \"Chicken skin music\" e il live \"Showtime\" su un unico \"melange\" di Tex-Mex e musica hawaiana; \"Jazz\" sul jazz degli anni venti; \"Bop till you drop\" sul rhythm and blues degli anni cinquanta, mentre \"Borderline\" e \"Get rhythm\" segnalano un'eclettica esplorazione del rock per chitarra \"slide\". Cooder \u00e8 ispirato, in questi anni, a generi musicali del passato che rielabora in modo personale. \"Bop Till You Drop\" (1979), il primo album di musica popolare ad essere registrato in formato digitale, procur\u00f2 all'autore il suo maggiore \"hit\": una versione R&amp;B di \"Little Sister\" di Elvis Presley.\nLe colonne sonore.\nCooder ha lavorato come \"session man\" e composto numerose colonne sonore, di cui forse la pi\u00f9 conosciuta \u00e8 quella del film \"Paris, Texas\" di Wim Wenders (1984). Cooder ha basato questo suo lavoro con la nota \"title track\" sul pezzo \"Dark Was the Night (Cold Was the Ground)\" di Blind Willie Johnson, pezzo che egli descrive come \"il pi\u00f9 pieno d'anima, il pi\u00f9 trascendente della musica americana\". Altre sue composizioni per colonna sonora sono i film di Walter Hill \"I cavalieri dalle lunghe ombre\" (\"The Long Riders\") del 1980, \"I guerrieri della palude silenziosa\" (\"Southern Comfort\") del 1981, \"Chi pi\u00f9 spende... pi\u00f9 guadagna\" (\"Brewster's Millions\") del 1985, \"Johnny il bello\" (\"Johnny Handsome\") del 1989 e \"Ancora vivo\" (\"Last Man Standing\") (1996), e il film di Mike Nichols \"I colori della vittoria\" (\"Primary Colors\") del 1998. Ma uno dei momenti pi\u00f9 importanti del rapporto tra Cooder e la musica per film \u00e8 stato l'utilizzo della sua \"slide guitar\" per il film di Walter Hill \"Mississippi Adventure\" (1986), dedicato alla leggenda del \"blues\" Robert Johnson; alla colonna sonora di questo film partecip\u00f2 anche Steve Vai.\nMusica del mondo.\nA Cooder, bench\u00e9 il suo genere principale sia il folk americano, \u00e8 stata sempre riconosciuta l'abilit\u00e0 di cambiare spesso genere: tra questi la musica hawaiana, la musica dei nativi americani, il jazz (soprattutto quello della prima met\u00e0 del XX secolo), il canto gutturale X\u00f6\u00f6mej di Tuva, il calypso, il raga indiano e la musica africana.\nPi\u00f9 recentemente, Cooder ha giocato un ruolo importante nella crescente attenzione del mondo della musica nei confronti della tradizione cubana. In particolare, egli ha collaborato come musicista e produttore di \"Buena Vista Social Club\" (1997), disco che \u00e8 risultato un successo internazionale. Wim Wenders ha, pi\u00f9 in l\u00e0, diretto un documentario sulle figure dei musicisti coinvolti e sulla musica a Cuba (\"Buena Vista Social Club\" del 1999), nominato ad un Academy Award nel 2000."}
{"id": "1176951", "revid": "599013", "url": "https://it.wikipedia.org/wiki?curid=1176951", "title": "Andrea Masiello", "text": "Caratteristiche tecniche.\nGioca a calcio prevalentemente come difensore centrale. All'occorrenza pu\u00f2 ricoprire anche il ruolo di terzino destro.\nCarriera.\nClub.\nInizi.\nFiglio di Mario, ex calciatore campano vincitore con il Napoli della Coppa Carnevale al trofeo giovanile di Viareggio del 1975, e di Emma, Andrea cresce calcisticamente nella , dove approda all'et\u00e0 di dodici anni, debutta in prima squadra nella stagione 2002-2003 sotto la guida dell'allenatore Osvaldo Jaconi: prima esordisce in Coppa Italia e poi, il 9 febbraio 2003, arriva l'esordio nel campionato di Serie C1 nell'incontro interno contro lo .\nDopo due presenze in maglia rossonera, nell'estate 2003 passa alla , che lo acquista in prestito. Qui, con la squadra Primavera allenata da Vincenzo Chiarenza che lo schiera difensore centrale in una difesa a tre, conquista nel 2004 e nel 2005 il Torneo di Viareggio. Il 20 aprile 2005 arriva il debutto in Serie A contro l' subentrando al 56' a Alessandro Birindelli nella sfida poi persa 1-0. A fine stagione viene totalmente riscattato dalla squadra bianconera.\nAvellino.\nNell'estate del 2005 passa in prestito all', dove totalizza 39 presenze (pi\u00f9 2 nei play-out, poi persi, contro l') e segna anche il suo primo gol da professionista nella partita persa contro il .\nIl 22 agosto 2006 passa in compartecipazione al , in cui non scende mai in campo. il 30 gennaio la decide di inserirlo nella trattativa che porter\u00e0 Domenico Criscito alla corte bianconera l'anno successivo: Masiello passa cos\u00ec al in compartecipazione.\nGenoa.\nCon il \"Grifone\" colleziona 15 presenze (entrando quasi sempre a partita in corso) e conquista la promozione in Serie A. A fine stagione il Genoa ottiene il suo cartellino alle buste: Masiello diventa dunque interamente un giocatore rossoblu. Esordisce in campionato il 31 ottobre 2007 contro l'. Il 16 dicembre arriva il secondo gettone stagionale, ad Empoli, quando parte da titolare e realizza il gol del pareggio al 42' della ripresa: \u00e8 il suo primo gol in Serie A.\nBari.\nAll'apertura del mercato di riparazione lo juventino Domenico Criscito torna a vestire la maglia genoana; Masiello, che non trovava spazio fra i titolari, il 22 gennaio 2008 viene ceduto in prestito con diritto di riscatto per la compartecipazione al , in Serie B.\nEsordisce coi \"Galletti\" il 26 gennaio 2008 in -Bari (1-1), giocando titolare. Il 24 giugno 2008, a fine stagione, il Bari esercita l'opzione per riscattare la compartecipazione del calciatore.\nLa stagione successiva viene costantemente impiegato dal nuovo mister Antonio Conte contribuendo alla vittoria del campionato cadetto e alla promozione in Serie A del Bari. Nel giugno 2009 la societ\u00e0 pugliese riscatta la seconda met\u00e0 del cartellino che diventa quindi interamente di propriet\u00e0 dei biancorossi per una cifra di quattro milioni di euro.\nIn Serie A disputa 36 partite segnando le sue prime due reti con la maglia \"biancorossa\" (contro e ); chiude il campionato al decimo posto. Nella stagione 2010-2011 la squadra retrocede in Serie B e con l'ultimo posto in classifica.\nIl 15 maggio 2011, al 80' del derby Bari-Lecce, devia un tiro dell'attaccante del Jeda, e segna l'autorete che regala la vittoria e la salvezza ai giallorossi salentini.\nAtalanta.\nIl 26 luglio 2011 passa in compartecipazione all', societ\u00e0 appena promossa in Serie A, per un importo pari a 2,5 milioni di euro pi\u00f9 l'intero cartellino di Marino Defendi. Il giocatore lascia cos\u00ec il dopo tre anni e mezzo, con 138 presenze e 4 reti tra campionato e coppa. L'esordio con la maglia dell'Atalanta avviene il 21 agosto in Coppa Italia, nella sconfitta contro il per 4-3. In campionato l'esordio avviene alla seconda giornata (la prima \u00e8 stata rinviata), partendo da titolare nell'incontro tra Atalanta e a Marassi. Il suo primo gol stagionale avviene nella sfida contro la il 17 dicembre, partita che finisce 2-2 sul campo della squadra viola. La sua ultima partita disputata, fra le 17 in campionato, \u00e8 quella del 15 gennaio 2012 persa contro la per 2-0, dopodich\u00e9 verr\u00e0 sospeso cautelativamente dalla societ\u00e0 per le vicende del calcioscommesse, chiudendo cos\u00ec la stagione con 17 partite in campionato e una in Coppa Italia.\nIl 22 giugno 2012, termine ultimo per la risoluzione delle compartecipazioni, Atalanta e Bari non fanno nessuna offerta per il cartellino del giocatore, che da regolamento rimane nella squadra che lo ha tesserato per ultimo, i nerazzurri.\nScontati i 2 anni e 5 mesi complessivi di squalifica per calcioscommesse, a partire dal 13 gennaio 2015, torna ad allenarsi con l'Atalanta. A 1120 giorni di distanza dall'ultima partita giocata, torna in campo l'8 febbraio giocando da titolare nella partita persa per 3-2 sul campo della da parte degli orobici. Rimane a Bergamo anche per le stagioni 2015-2016, 2016-2017, 2017-2018 e 2018-2019; in queste ultime due stagioni esordisce inoltre nelle competizioni UEFA per club, giocando in due diverse edizioni della UEFA Europa League (la 2017-2018 ed i turni preliminari della 2018-2019). Viene riconfermato in rosa anche per la stagione 2019-2020, nella quale esordisce in UEFA Champions League.\nRitorno al Genoa.\nIl 29 gennaio 2020 saluta dopo nove stagioni l'Atalanta, facendo ritorno al Genoa. Esordisce dal primo minuto il 2 febbraio successivo in occasione proprio della partita contro l'Atalanta finita 2-2.\nNazionale.\nDopo il campionato disputato con la Primavera della , viene convocato dapprima con l'Italia Under-18 e successivamente nell'Italia Under-19 allenata da Paolo Berrettini che lo vuole per la fase finale degli Europei di categoria. Con questa selezione scende in campo 16 volte.\nMasiello ha disputato inoltre 3 partite con l'Under-20 nel periodo di militanza all'.\nCalcioscommesse.\nProcedimento ordinario.\nNell'interrogatorio del giocatore del Carlo Gervasoni, arrestato nell'ambito dell'inchiesta \"Last Bet\", vengono fatti i nomi di \u00abAndrea Masiello, Daniele Padelli, Simone Bentivoglio, Alessandro Parisi e Marco Rossi\u00bb per la presunta combine della partita - del 7 maggio 2011. Secondo l'accusa un ausiliario ospedaliero di nome Angelo Iacovelli (tramite del gruppo degli \"zingari\") avrebbe consegnato buste con ai calciatori \u00abAndrea Masiello, Simone Bentivoglio, Alessandro Parisi, Nicola Belmonte e Marco Rossi\u00bb. In un'intervista a Hristiyan Ilievski, un latitante considerato capo degli \"zingari\", viene indicato come principale referente Masiello spiegando come si sarebbero svolti i fatti: \u00abMi chiama, ci sentiamo, dice \"vieni che facciamo la partita\", porta i soldi. Io venni a Bari con euro. Mi portarono di nuovo in quell'albergo dove vivevano alcuni giocatori. Per esempio Bentivoglio. Era terrorizzato. Aveva la faccia bianchissima, Masiello spinse dentro con la forza lui e Parisi. Balbettavano mentre io parlavo. L'unico convinto era Masiello continuava a dire \"ok, ok\" quegli altri erano terrorizzati\u00bb.\nDurante l'interrogatorio del difensore Daniele Portanova, il calciatore avrebbe spiegato di aver ricevuto una telefonata da Masiello prima di -Bari finita 0-4, il quale gli avrebbe detto \u00abTi mando tre amici da Bari, trattali bene\u00bb. Due dei tre \u00abamici\u00bb avrebbero confermato di essere stati mandati a Bologna da Masiello per combinare la gara. Interrogato dai carabinieri, Nicola De Tullio (titolare di alcune agenzie di scommesse) afferma che Masiello commission\u00f2 diverse puntate sul pareggio di -Bari del 9 maggio 2010, finita 3-3, intascando la somma di 8\u00a0000 euro. Durante la testimonianza inerente alla partita Bari- del 23 aprile 2011, il difensore Marco Rossi dichiara: \u00abDa Masiello mi \u00e8 stato detto che ci sarebbero stati 400\u00a0000 euro da dividere in caso di sconfitta, ma io ho detto subito di no\u00bb.\nIl 3 gennaio 2012 viene iscritto nel registro degli indagati per frode sportiva dal pubblico ministero Roberto Di Martino insieme ad altri venti calciatori.\nIl 23 febbraio 2012 viene iscritto insieme ad altre diciassette persone nel registro degli indagati per associazione a delinquere finalizzata alla frode sportiva dalla Procura di Bari. \u00c8 accusato di fare parte di un'organizzazione che avrebbe manipolato nove partite del campionato 2010-2011. Secondo gli inquirenti, oltre al gruppo degli \"zingari\", i calciatori indagati avrebbero venduto partite anche alla Mafia barese, che avrebbe utilizzato le scommesse per riciclare denaro proveniente da attivit\u00e0 illecite.\nIl 2 aprile 2012 viene arrestato dai carabinieri insieme a due suoi amici-scommettitori, Fabio Giacobbe e Giovanni Carella, con l'accusa di associazione a delinquere finalizzata alla frode sportiva. Queste le motivazioni del Giudice per le indagini preliminari Giovanni Abbattista: \u00abMasiello \u00e8 il leader indiscusso e capo carismatico. Non c'\u00e8 \"solo\" il rischio d'inquinamento delle prove: c'\u00e8 anche il pericolo di reiterazione del reato. L'associazione per delinquere monitorata ha peraltro dimostrato ampiamente di essere in grado di operare in maniera indisturbata sull'intero territorio nazionale per falsare l'esito di incontri di serie A e, quindi, l'esito dello stesso campionato di calcio. Il Masiello rimane, peraltro, calciatore professionista in attivit\u00e0 sempre in grado di attivare il protocollo illecito monitorato, contattare colleghi calciatori per addomesticare, con la lusinga del denaro, l'esito degli incontri di calcio, ricevere e veicolare informazioni \"privilegiate\" inerenti alle singole partite\u00bb. \u00c8 accusato di aver manipolato cinque partite: Bari- (3-0, 2 maggio 2010), Udinese-Bari (3-3, 9 maggio 2010), -Bari (1-0, 17 aprile 2011), Bologna-Bari (0-4, 22 maggio 2011) e il derby Bari-Lecce (0-2, 15 maggio 2011), partita per la quale avrebbe intascato 50\u00a0000 euro.\nDall'analisi dei conti correnti i carabinieri hanno scoperto che cinque giorni dopo Udinese-Bari, il 14 maggio del 2010, Giacobbe ha versato 6\u00a0200 euro in contanti sul suo conto e 6\u00a0200 euro versati dal suo socio Carella. Giacobbe versa anche euro, il 19 aprile del 2011, due giorni dopo Cesena-Bari e 17\u00a0150 euro il 30 maggio, otto giorni dopo Bologna-Bari. Oltre alle partite citate ci sarebbero altre 3 partite della Serie A 2010-2011: -Bari, Bari- e Bari- su cui la procura di Bari sospetta ci sia stato un tentativo di combine da parte di Masiello.\nIn una lettera inviata al pm Ciro Angelillis dichiara: \u00abVoglio aggiungere che quando il risultato era sullo 0-1 ho sfruttato un'occasione che mi si \u00e8 posta per poter cristallizzare definitivamente l'esito di sconfitta per il Bari e per poter quindi ottenere il pagamento promessomi realizzando cos\u00ec l'autogol con cui si \u00e8 concluso l'incontro\u00bb. Sulla partita Cesena-Bari: \u00abDurante il match io ero squalificato e mi trovavo a pranzo da un amico a Bari. Prima dell'inizio della gara venni contattato da Antonio Bellavista\u2026 Lui mi disse che si era gi\u00e0 organizzato e mi esort\u00f2 a passare presso la sua abitazione dopo cena perch\u00e9 mi avrebbe potuto consegnare la somma di 20\u00a0000 euro. Io mi recai effettivamente presso l'abitazione di Bellavista insieme ai gi\u00e0 citati miei conoscenti Carella e Giacobbe. Nell'occasione ritirai l'importo menzionato che suddivisi, poi, lungo il tragitto di ritorno con Carella e Giacobbe\u00bb. Infine le analisi del GIP: \u00abL'esposizione che precede consente di affermare la partecipazione di Andrea Masiello all'accordo corruttivo sviluppato in itinere tra alcuni calciatori ed involgente l'incontro Cesena-Bari; la riscossione, da parte dell'atleta, della vincita conseguente alla relativa scommessa su risultato sicuro\u00bb.\nNel giugno dello stesso anno ha richiesto un patteggiamento a 1 anno e 10 mesi di reclusione, rigettato dal GIP di Bari il quale ipotizza anche ci siano gli estremi per il reato di truffa; resta cos\u00ec agli arresti domiciliari.\nAd ottobre patteggia infine 1 anno e 10 mesi di reclusione per associazione per delinquere e frode sportiva con pena sospesa dal GIP. &lt;br&gt;\nSempre in relazione alle gare del , nel novembre 2015 in aula come testimone accusa gli ultras baresi di aver fatto pressioni sui giocatori per perdere alcuni incontri come Cesena-Bari 1-0 e Bari-Sampdoria 0-1 del 17 e 23 aprile 2011 con lo scopo di fare soldi con le scommesse e che \"dopo l'incontro andammo dall'allenatore Bortolo Mutti e dal direttore sportivo Guido Angelozzi a riferire la cosa e loro ci dissero di tapparci il naso e giocare. Infatti quelle partite, anche se poi le abbiamo perse, ce le giocammo fino in fondo\".\nProcedimento sportivo sul terzo filone.\nNell'ambito del , il 26 luglio 2012 viene deferito dal procuratore federale Stefano Palazzi per:\nIl 1\u00ba agosto patteggia 2 anni e 2 mesi di squalifica pi\u00f9 30\u00a0000 euro di ammenda.\nProcedimento sportivo sul quinto filone.\nIl 23 agosto 2013, insieme ad altri suoi ex compagni del , viene iscritto nel registro degli indagati dalla Procura di Bari per frode sportiva riguardo alle partite - 3-2 del 2008-2009 e - 0-1 del 2007-2008. &lt;br&gt;\nPer questo nel due mesi prima, il 6 giugno, veniva deferito dalla Procura federale per:\nIl 4 luglio seguente patteggia 3 mesi e 15 giorni di squalifica in continuazione pi\u00f9 20\u00a0000 euro di ammenda per un totale di 2 anni e 5 mesi di squalifica fino al gennaio del 2015 quando viene reintegrato in rosa dall'Atalanta.\nStatistiche.\nPresenze e reti nei club.\n\"Statistiche aggiornate al 10 dicembre 2021.\""}
{"id": "1176953", "revid": "339392", "url": "https://it.wikipedia.org/wiki?curid=1176953", "title": "US Triestina", "text": ""}
{"id": "1176954", "revid": "773636", "url": "https://it.wikipedia.org/wiki?curid=1176954", "title": "Chiesa di Santa Maria del Carmine (Morrocco)", "text": "La chiesa dei Santa Maria del Carmine si trova al Morrocco, una frazione di Tavarnelle Val di Pesa, in provincia di Firenze.\nStoria.\nNel luogo in cui si trovava un'immagine della Madonna lasciata da alcuni pellegrini e ritenuta miracolosa, il fiorentino Niccol\u00f2 Sernigi nella seconda met\u00e0 del XV secolo fece costruire una chiesa con annesso convento.\nArchitettura e patrimonio artistico.\nL'edificio presenta una semplice planimetria ad aula unica con coro rettangolare concluso con una scarsella, secondo lo stile tipico della costruzioni religiose minori del periodo gotico ed \u00e8 circondato su due lati da un portico, dove sono visibili tracce di affreschi quattrocenteschi raffiguranti \"San Domenico\" e la \"Trinit\u00e0\" attribuiti a Filippo di Antonio Filippelli e \"Storie del Monte Carmelo\" di ignoto.\nL'interno \u00e8 stato ristrutturato nel XVII secolo e poi ancora ai primi del Novecento in chiave neogotica. In origine tutto l'interno doveva essere affrescato ma oggi rimangono solo poche tracce tra cui sulla destra \"Apostoli\" e \"Adorazione dei Pastori\", opera di un pittore ignoto fortemente influenzato da Filippo Lippi, mentre sulla sinistra \"Apostoli\" e \"Annunciazione\" recentemente considerati opera di Giovanni da Piamonte. Nel resto della chiesa troviamo al primo altare di destra una tela raffigurante \"Cristo in Gloria e Santi\" datata 1643 e firmata da Nanno da San Gimignano, pittore di committenza popolare; lo stesso autore firma la tela posta al secondo altare di destra e raffigurante i \"Santi Rocco, Sebastiano e Pietro martire\" Anch'essa del 1643; in seguito si trova una lunetta contenente un\"'Annunciazione\" in terracotta invetriata del XV secolo e attribuita ad Andrea della Robbia che in origine era collocata sopra al portale esterno;\nAll'altare maggiore \u00e8 stata collocata una copia della tavola duecentesca raffigurante la \"Madonna col Bambino\"; la tavola l'originale, che secondo la tradizione sarebbe stata donata da alcuni pellegrini di passaggio e sarebbe stata la causa della conversione del Sernigi, \u00e8 stata rubata nel 1980.\nSulla fiancata sinistra al secondo altare \u00e8 collocata una \"Crocifissione\" dei primi del XVII secolo, successivamente sulla parete \u00e8 collocato il \"busto di Niccol\u00f2 Sernigi\" inserito in una ghirlanda in terracotta invetriata di Andrea della Robbia; al primo altare di sinistra un'altra tela di Nanno da San Gimignano raffigurante \"Madonna in Gloria e Santi\".\nDal porticato esterno si accede al convento carmelitano di clausura che sorge intorno ad un bel chiostro cinquecentesco con arcate su colonne in pietra serena e capitelli di ordine ionico. Sotto il porticato vi sono affreschi con la \"Vita di Santa Teresa d'Avila\" realizzati nel 1637.\nLa chiesa di Santa Maria conservava al suo interno una cospicua raccolta di opere d'arte tra cui una serie di tavole realizzate per il Sernigi da Neri di Bicci; tutte le tavole sono state trasferite nel Museo d'arte sacra di Tavarnelle."}
{"id": "1176955", "revid": "1573940", "url": "https://it.wikipedia.org/wiki?curid=1176955", "title": "Knoutsodonta pusilla", "text": "Knoutsodonta pusilla () \u00e8 un mollusco nudibranchio della famiglia Onchidorididae.\nBiologia.\nSi nutre di briozoi delle specie \"Callopora aurita\", \"Callopora lineata\", \"Escharella immersa\", \"Escharoides coccineus\", \"Microporella ciliata\", \"Porella concinna\", \"Schizomavella linearis\"."}
{"id": "1176956", "revid": "248219", "url": "https://it.wikipedia.org/wiki?curid=1176956", "title": "Proctaporia fusca", "text": ""}
{"id": "1176958", "revid": "248219", "url": "https://it.wikipedia.org/wiki?curid=1176958", "title": "Atalodoris", "text": ""}
{"id": "1176959", "revid": "196390", "url": "https://it.wikipedia.org/wiki?curid=1176959", "title": "Proctaporia", "text": ""}
{"id": "1176962", "revid": "767487", "url": "https://it.wikipedia.org/wiki?curid=1176962", "title": "Charles Follen McKim", "text": "Laureato in ingegneria, studi\u00f2 in seguito architettura a Parigi.\nDapprima lavor\u00f2 con Henry Hobson Richardson, per poi fondare uno studio associato con William Rutherford Mead (1846-1928) e Stanford White (1853-1906).\nI loro primi lavori furono ispirati all'architettura rinascimentale italiana, come la Biblioteca pubblica di Boston, realizzata sul finire dell'Ottocento.\nNella successiva Biblioteca della Columbia University a New York, volsero verso i temi neoclassici del Pantheon romano."}
{"id": "1176965", "revid": "164710", "url": "https://it.wikipedia.org/wiki?curid=1176965", "title": "Plastic Ono Band (album)", "text": ""}
{"id": "1176966", "revid": "729019", "url": "https://it.wikipedia.org/wiki?curid=1176966", "title": "Dornier Do 26", "text": "Il Dornier Do 26 era un idrovolante quadrimotore a scafo centrale prodotto dall'azienda tedesca Dornier-Werke GmbH tra gli anni trenta e quaranta ed utilizzati dalla Luftwaffe durante le prime fasi della seconda guerra mondiale.\nIl Do 26 rappresent\u00f2 il culmine di una riuscita serie di idrovolanti progettati e costruiti dall'industria tedesca, che comprendeva il Wal degli anni venti ed i Do 18 e Do 24 del decennio successivo.\nStoria del progetto.\nIl Do 26 venne progettato per rispondere alle specifiche inoltrate dalla compagnia aerea nazionale Deutsche Lufthansa (DLH), la quale voleva equipaggiare la propria flotta con un velivolo postale che potesse operare anche da navi appoggio idrovolanti. Doveva inoltre essere dotato di un'autonomia che permettesse una rotta transatlantica, in grado di portare 500 chilogrammi di posta e quattro membri di equipaggio da Lisbona a New York.\nIl primo prototipo vol\u00f2 il 21 maggio 1938, in risposta all'ordine di tre unit\u00e0 emesso dalla Lufthansa nel 1937.\nTecnica.\nIl Do 26 era un idrovolante quadrimotore progettato per avere una configurazione particolarmente aerodinamica. Dotato di uno scafo centrale con una struttura interamente metallica, questo era caratterizzato dall'adozione di una cabina di pilotaggio chiusa e da un ampio vano di carico nella sezione posteriore, accessibili da una botola posta sulla parte superiore del muso. Posteriormente terminava in un impennaggio classico, cruciforme e monoderiva, dotato di piani orizzontali controventati. La configurazione alare era ad ala di gabbiano, a differenza dell'ala a parasole dei suoi predecessori, montata a sbalzo e caratterizzata da due galleggianti equilibratori retraibili entro la struttura in fase di volo. la propulsione era affidata a quattro motori Junkers Jumo 205C a ciclo Diesel, posizionati un due gondole poste vicino alla radice alare ed accoppiati in tandem, con gli alberi di trasmissione e le eliche dei due motori posteriori elevabili di 10\u00b0 per evitare l'attrito delle pale con l'acqua.\nLa versione Do 26 C militarizzata adott\u00f2 delle postazioni difensive armate, una torretta posta sul muso dotata di cannoncino MG 151/20 da 20\u00a0mm e tre mitragliatrici MG 15 da 7,92\u00a0mm.\nImpiego operativo.\nI due Do 26 iniziali servirono la compagnia prima dell'inizio della guerra, effettuando 18 traversate sudatlantiche, ma nessuna nell'atlantico settentrionale. Il terzo aereo, impiegato come prototipo per una versione passeggeri, fu seguito dall'ordinazione di tre unit\u00e0 per questo tipo di servizio. Lo scoppio della guerra, tuttavia, determin\u00f2 la requisizione di tutti i Do 26 da parte della Luftwaffe e, incidentalmente, la fine della loro produzione.\nDopo la consegna ai reparti operativi, le sei unit\u00e0 esistenti servirono principalmente come ricognitori ed alcune (se non tutte) furono equipaggiate con un armamento difensivo, assumendo di conseguenza la designazione di Do 26 D. I velivoli furono anche utilizzati per il trasporto truppe, in particolare durante l'operazione Weser\u00fcbung del 1940 che si prefiggeva di invadere la Norvegia, dove due unit\u00e0 furono abbattute durante i combattimenti. Successivamente, a conflitto inoltrato, la carenza di pezzi di ricambio costrinse definitivamente a terra i restanti Do 26."}
{"id": "1176968", "revid": "767487", "url": "https://it.wikipedia.org/wiki?curid=1176968", "title": "Saga degli Skj\u00f6ldungar", "text": "La Saga degli Skj\u00f6ldungar (c. 1180-1200) era una saga norvegese incentrata sulla dinastia leggendaria danese degli Skj\u00f6ldungar. La saga venne persa nella sua forma originale ma Arngr\u00edmur J\u00f3nsson ne parafras\u00f2 alcune parti in latino, e si considera che altre parti siano state preservate in altre saghe, tra cui l\"'\u00d3l\u00e1fs saga Tryggvasonar en mesta\" e la \"Ragnarssona \u00fe\u00e1ttr\".\nI frammenti conosciuti come \"S\u00f6gubrot af nokkrum fornkonungum\" si suppone siano basati sulla \"Saga degli Skj\u00f6ldungar\", forse derivanti da una versione pi\u00f9 recente dell'opera."}
{"id": "1176971", "revid": "2176804", "url": "https://it.wikipedia.org/wiki?curid=1176971", "title": "Liceo ginnasio Antonio Pigafetta", "text": "Il liceo ginnasio Antonio Pigafetta \u00e8 un liceo classico, linguistico e musicale di Vicenza. Inizi\u00f2 le sue attivit\u00e0 nel XIX secolo, il 20 aprile 1808, quindi prima della proclamazione del Regno d'Italia. \nDal 1867 \u00e8 dedicato al navigatore vicentino Antonio Pigafetta.\nStoria.\nPeriodo napoleonico.\nIstituito per decreto napoleonico il 14 marzo 1807, il liceo (che allora si chiamava semplicemente \"Liceo di Vicenza\") fu inaugurato il 1\u00ba aprile 1808; le lezioni iniziarono venti giorni dopo. Risulta essere il pi\u00f9 antico istituto superiore vicentino.\nLa prima sede fu Palazzo San Giacomo, un ex convento di Padri Somaschi dove erano presenti dal 1773 le scuole comunali.\nAll'epoca della fondazione, il ciclo di studi liceali era suddiviso in quattro anni di ginnasio e due anni di liceo. Nei primi quattro anni gli studenti apprendevano il latino, l'italiano, il francese, la retorica, la storia e la geografia oltre all'aritmetica, la calligrafia e il disegno mentre nel ciclo del liceo venivano insegnate la filosofia, la matematica le belle arti, il disegno o lo studio delle istituzioni civili.\nIl numero degli alunni, gi\u00e0 pi\u00f9 di ottanta nei primi anni, indusse il reggente a trasferire dal dicembre 1809 la sede del liceo prima a Palazzo Trissino al Duomo e poi presso l'ex-convento di Santa Corona dei domenicani dove rimase fino al 1860.\nPeriodo asburgico.\nIl 5 novembre 1813, con l'istituzione del Regno Lombardo-Veneto Vicenza rientr\u00f2 nell'Impero austro-ungarico. Il piano di studi fu adeguato alle nuove direttive e portato a otto anni. Fu abolito lo studio del francese e delle pratiche militari imposti in epoca napoleonica mentre fu introdotto lo studio della lingua tedesca e l'Insegnamento della religione cattolica in Italia fu ripristinato.\nNel biennio 1848-1849 l'edificio fu utilizzato come ospedale militare e questo indusse la reggenza del liceo a chiedere un ulteriore trasferimento di sede che fu realizzato nel dicembre 1859 nella sede dell'ospedale di San Marcello, dove poi rimase.\nIl 19 febbraio 1867 il liceo, su proposta del Consiglio scolastico provinciale, cambi\u00f2 la sua denominazione in \"Regio Ginnasio liceale Antonio Pigafetta\".\nXX secolo.\nLa vicinanza di Vicenza al fronte della prima guerra mondiale interruppe le normali attivit\u00e0 didattiche, e l'edificio venne utilizzato in parte anche come caserma ed ospedale militare. Nel maggio 1916 tutte le lezioni furono sospese perch\u00e9 i locali del liceo furono occupati dalla Croce Rossa Italiana e numerosi studenti e docenti furono richiamati o arruolati e mandati al fronte.\nAnche durante la seconda guerra mondiale la scuola rischi\u00f2 di essere colpita durante i bombardamenti degli alleati ma l'edificio ne usc\u00ec indenne. Gli alunni caduti durante il conflitto vennero poi ricordati in una lapide nell'entrata storica del liceo.\nXXI secolo.\nIl liceo ha due sedi, la prima in contr\u00e0 Cordenons e la seconda in contr\u00e0 Motton San Lorenzo, entrambe nel centro storico di Vicenza. La sede storica \u00e8 stata oggetto di una completa ristrutturazione edilizia interna in modo da aggiornare anche architettonicamente la struttura per i festeggiamenti del bicentenario dell'istituto (1807-2007).\nLa sede centrale dispone di una biblioteca con 16.000 volumi.\nSono attivi tre indirizzi di studio: il classico tradizionale, il linguistico e il musicale.\nPubblicazioni.\nL'editoria legata all'istituto \u00e8 attiva almeno dalla seconda met\u00e0 del XIX secolo.\nNella cultura di massa.\nNel 2000 le aule del liceo hanno ospitato le riprese del film \"Medley - Brandelli di scuola\" del regista vicentino Gionata Zarantonello."}
{"id": "1176975", "revid": "1573940", "url": "https://it.wikipedia.org/wiki?curid=1176975", "title": "Calycidoris guntheri", "text": "Calycidoris guntheri \u00e8 un mollusco nudibranchio della famiglia Calycidorididae. \u00c8 l'unica specie nota del genere Calycidoris."}
{"id": "1176980", "revid": "1573940", "url": "https://it.wikipedia.org/wiki?curid=1176980", "title": "Diaphorodoris", "text": "Diaphorodoris \u00e8 un genere di molluschi nudibranchi della famiglia Calycidorididae.\nDescrizione.\nQuesti molluschi sono dotati di appendici cefaliche dette rinofori che hanno funzione sensoriale, chemiorecettiva e tattile, inoltre presentano le branchie nella parte terminale del corpo.\nTassonomia.\nIl genere comprende le seguenti specie:"}
{"id": "1176982", "revid": "122988710", "url": "https://it.wikipedia.org/wiki?curid=1176982", "title": "Gigi e Andrea", "text": "Gigi e Andrea \u00e8 un duo comico italiano composto dagli attori bolognesi Gigi Sammarchi ed Andrea Roncato.\nStoria.\nEsordiscono in un locale bolognese, il Club 37, verso la met\u00e0 degli anni settanta.\nDebuttano in Rai 1 nel 1978 con lo spettacolo legato alla Lotteria Italia \"Io e la Befana\", insieme a Raimondo Vianello e Sandra Mondaini. L'anno prima erano apparsi per la prima volta in TV nella trasmissione \"A modo mio\", condotta da Memo Remigi.\nNel 1980 sono nel cast del programma televisivo di Rai 2 \"C'era due volte\", diretto da Enzo Trapani; nello stesso anno, il duo debutta al cinema, seppur in ruoli differenti, nel film a episodi \"Qua la mano\", di Pasquale Festa Campanile.\nNel 1981 prendono parte al programma condotto da Loretta Goggi, \"Hello Goggi\", primo variet\u00e0 di Canale 5. Nel 1983 partecipano al variet\u00e0 televisivo \"Premiatissima\", lo show del sabato sera condotto da Johnny Dorelli.\nNel 1986 partecipano a \"Grand Hotel\", insieme a Massimo Boldi, Franco Franchi e Ciccio Ingrassia, Massimo Ciavarro e Carmen Russo.\nNel 1987 partecipano a \"Festival\", condotto da Pippo Baudo e Lorella Cuccarini, a cui partecipavano anche comici come Zuzzurro e Gaspare.\nNel 1988 arriva la serie tv di successo \"Don Tonino\" con Manuel De Peppe e Vanessa Gravina."}
{"id": "1176984", "revid": "33689", "url": "https://it.wikipedia.org/wiki?curid=1176984", "title": "Publio Tullio Marso", "text": "Biografia.\nMarso e il suo collega Faustino erano sconosciuti fino al ritrovamento di un diploma militare che li cita. Sono attestati esponenti della gens Tullia fino alla fine del II secolo e inizi del III, sia senatori che cavalieri che procuratori. Un Tullio Menofilo era stato console nel 238, anche se non sono note le sue parentele familiari; una connessione sarebbe invece possibile tra Marso e una certa Tullia Marsilla Quentinia Rossia Rufina Rufia Procula, \"clarissima femina\", il cui nome \u00e8 attestato da un'iscrizione ritrovata a Bolsena: sarebbe vissuta nel II secolo e sarebbe stata imparentata con i Tullii Varrones di Tarquinia e con la famiglia dei Rufii di Volsinii.\nQuindi Marso, che \u00e8 l'unico Tullio di rango senatorio ad avere il \"praenomen\" Publio al di fuori dei Tullii Varrones, sarebbe connesso a Tullia Marsilia, come attesterebbe il \"cognomen\" Marso. Sembra quindi questo il caso in cui un membro di una famiglia di rango senatoriale che per alcune generazioni non ebbe rappresentanti al Senato, sia riapparso all'inizio del III secolo."}
{"id": "1176987", "revid": "123719079", "url": "https://it.wikipedia.org/wiki?curid=1176987", "title": "Stabilit\u00e0 dell'aria", "text": " La stabilit\u00e0 dell'aria \u00e8 una caratteristica dell'atmosfera da cui dipende la maggior parte dei fenomeni legati a movimenti verticali dell'aria, quali la formazione di nubi a sviluppo verticale o nubi termoconvettive.\nLa stabilit\u00e0 dell'aria dipende dal gradiente termico verticale (la variazione della temperatura dell'aria con la quota, rappresentata dalla \"curva di stato\").\nAnalisi matematica.\nSi consideri una \"particella d'aria\". Essa avr\u00e0 per definizione pressione uguale a quella dell'aria circostante, mentre temperatura e densit\u00e0 saranno libere di variare.\nSe la particella si sposta secondo un \"gradiente adiabatico secco\" per un tratto formula_1 (che pu\u00f2 essere positivo o negativo), la pressione a cui \u00e8 sottoposta sar\u00e0 quella della quota a cui si trova, ma si ritrover\u00e0 una densit\u00e0 proveniente dall'equazione dei gas perfetti. \nEssa risulter\u00e0 in genere diversa da quella dell'aria circostante a causa del fatto che il gradiente di temperatura reale non \u00e8 uguale a quello adiabatico secco e quindi la temperatura della particella sar\u00e0 diversa da quella delle altre particelle:\nformula_2\nformula_3\ndove formula_4 con R costante dei gas perfetti ed M la massa di una kilomole. Questa \u00e8 la costante valida per l\u2019\"aria secca\" e differisce da quella con contenuto d'acqua per il peso. \nDi conseguenza sar\u00e0 soggetta alla forza di Archimede, che qui viene espressa per unit\u00e0 di massa:\nformula_5\nDa notare che la prima approssimazione riguarda proprio l'uso di una costante R uguale per l'aria reale e l'aria secca. Per la seconda approssimazione la differenza tra T e T' \u00e8 molto piccola e dunque pu\u00f2 essere trascurata al denominatore; tuttavia non si trascura al numeratore perch\u00e9 \u00e8 proprio la differenza che si vuole indagare.\nOra, se lo spostamento \n\u0394z \u00e8 infinitesimo, possiamo sviluppare in serie T e T' intorno a formula_6, che assumiamo essere il punto di partenza della particella d'aria.\nformula_7\nformula_8\ndove formula_9 e formula_10 sono rispettivamente il gradiente di temperatura reale e il gradiente adiabatico secco.\nSostituendo le espressioni di T e T' nell'equazione che descrive la forza si ottiene:\nformula_11\nEcco ricavata l'equazione necessaria a comprendere il concetto di stabilit\u00e0 atmosferica:\nLe grandi masse d'aria con diversi valori di temperatura e umidit\u00e0 non si mescolano mai in modo soddisfacente, quindi possono essere considerate come se fossero contenute in recipienti isolati.\nIl diagramma a lato rappresenta le due condizioni: a sinistra l'atmosfera staticamente instabile, in cui il gradiente reale ha una pendenza minore del gradiente adiabatico secco; a destra invece l'atmosfera staticamente stabile, che si verifica quando il gradiente reale presenta una pendenza maggiore del gradiente adiabatico secco.\nPossibili condizioni di stabilit\u00e0.\nA seconda del valore del gradiente termico verticale reale, si possono verificare tre diverse condizioni.\nPer avere un riferimento, il gradiente adiabatico secco vale 0,009 K/m mentre il gradiente di temperatura che si trova normalmente in atmosfera \u00e8 di circa 0,006-0,007 K/m.\nInversione termica.\n Le inversioni termiche corrispondono a condizioni di stabilit\u00e0 molto elevata, in cui addirittura il gradiente reale ha una pendenza positiva. Queste condizioni possono verificarsi per una molteplicit\u00e0 di fattori:\nAltra possibilit\u00e0 \u00e8 il raffreddamento per evaporazione, che si verifica durante una giornata di bel tempo, ed a questo \u00e8 riconducibile l'effetto oasi.\nAltra situazione di questo tipo si ha quando dell'aria calda, che arriva da una montagna, ridiscendendo il pendio incontra una massa d'aria fredda in pianura: in questo caso \u00e8 possibile che le due masse d'aria non si mescolino, lasciando una situazione di inversione termica.\nL'inversione termica \u00e8 la situazione peggiore dal punto di vista della dispersione degli inquinanti perch\u00e9 il punto di inversione costituisce una barriera oltre la quale avvengono scambi d'aria. Ne consegue che questa condizione \u00e8 tanto peggiore quanto pi\u00f9 bassa \u00e8 la \"linea dell'inversione\".\nStabilit\u00e0 ed Instabilit\u00e0.\nSe il gradiente termico verticale reale \u00e8 maggiore del gradiente adiabatico secco (la variazione della temperatura dell'aria secca in movimento verticale), l'aria \u00e8 instabile, mentre se \u00e8 minore, l'aria \u00e8 stabile.\nL'aria, infatti, salendo si raffredda - e scendendo si riscalda - in modo costante secondo il gradiente termico verticale. \nAllo stesso modo, riscaldando una massa d'aria essa si espande e divenendo meno densa inizia a salire. \nSe salendo si raffredda meno velocemente di quanto si raffredda l'aria circostante in cui si sta muovendo, l'aria in salita sar\u00e0 sempre pi\u00f9 calda di quella circostante, e continuer\u00e0 a salire sempre pi\u00f9 velocemente. Questa salita proseguir\u00e0 fino alla stratosfera, ove il brusco aumento della temperatura fermer\u00e0 la salita.\nViceversa se l'aria in salita si raffredda pi\u00f9 velocemente di quella circostante, ad un certo punto raggiunger\u00e0 la stessa temperatura di quest'ultima e si fermer\u00e0. \nNelle giornate di aria instabile si avranno quindi forti moti verticali dell'aria, mentre nelle giornate di stabilit\u00e0 i moti verticali saranno pi\u00f9 deboli quando non del tutto assenti\nOvviamente la stabilit\u00e0 dell'aria influenza sia la salita che la discesa dell'aria allo stesso modo.\nLa formazione delle nubi.\nL'immagine illustra il legame tra stabilit\u00e0 atmosferica e formazione delle nubi.\nIn una condizione di temperatura al suolo di 15\u00a0\u00b0C, una bolla d'aria riscaldata a 25\u00a0\u00b0C si stacca da terra generando una corrente ascensionale che sale di quota raffreddandosi secondo il gradiente adiabatico secco. \nL'aria fredda ha, rispetto all'aria calda, una minore capacit\u00e0 igroscopica - pu\u00f2, cio\u00e8, contenere meno acqua - e quindi l'aria in salita raffreddandosi perde parte della sua capacit\u00e0 di contenere acqua. La si pu\u00f2 pensare idealmente come una spugna, ed il raffreddamento ha un effetto analogo a quello di strizzare la spugna.\nL'aria ad un certo punto non potr\u00e0 pi\u00f9 contenere vapore acqueo (e quindi acqua) - si parla in questo caso di \"raggiungimento del punto di rugiada\" - le particelle d'acqua quindi condenseranno, formando una nube visibile.\nLa massa d'aria umida inizier\u00e0 ora ad emettere il suo calore latente ed a salire pi\u00f9 velocemente secondo il gradiente adiabatico saturo.\nLa nube si svilupper\u00e0 verso l'alto assumendo la tipica conformazione cumuliforme. \nLa massa d'aria continuer\u00e0 a salire fino a che la sua temperatura non sia uguale a quella dell'aria sottostante. A questo punto, venendo a mancare la spinta di galleggiamento, si fermer\u00e0.\n\u00c8 interessante notare che nelle giornate di instabilit\u00e0 la bolla d'aria dell'esempio rimarr\u00e0 sempre pi\u00f9 calda dell'aria circostante, e la sua salita si arrester\u00e0 solo al raggiungimento della stratosfera. Le nubi sviluppate in questo modo si chiamano cumulonembi. Fra tutte le nubi, i cumulonembi sono le pi\u00f9 pericolose per il volo, soprattutto quello senza l'ausilio del motore come il volo a vela e il volo libero. Gli aerei di linea e quelli pi\u00f9 avanzati possiedono, infatti, dei radar meteorologici in grado di rilevare la presenza di tali formazioni e permettere al pilota di evitarle."}
{"id": "1176989", "revid": "2730", "url": "https://it.wikipedia.org/wiki?curid=1176989", "title": "Liceo ginnasio Dante", "text": "Il liceo classico e musicale statale \"Dante\" situato a Firenze, in via Puccinotti 55, affacciato su piazza della Vittoria, \u00e8 una delle scuole pi\u00f9 antiche della citt\u00e0.\nStoria.\nLa sua fondazione, col nome di \"Liceo Fiorentino\", risale al 30 settembre 1853, per decreto del granduca Leopoldo II. Nel 1859 esso ebbe sede nel palazzo Borghese in via del Palagio del Podest\u00e0 (poi via Ghibellina), nel 1862 si trasfer\u00ec nel palazzo Da Cepparello in via del Corso. Nel 1865 divenne liceo \"Dante\", in occasione del sesto centenario della nascita di Dante Alighieri e trov\u00f2 la sua sede attuale solo nel 1921.\nL'edificio di via Puccinotti fu costruito nel 1876. In origine esso ospitava il collegio Domeng\u00e9-Rossi, che poi si trasfer\u00ec nella villa Carmela nel 1919.\nNell'Ottobre 2008 la scuola viene occupata da almeno 40 studenti, per protestare contro la Riforma Gelmini e i tagli della scuola pubblica.\nDall'anno scolastico 2010-2011, il liceo \u201cDante\u201d, inaugur\u00f2 il liceo musicale e coreutico, affiancandolo allo storico indirizzo classico, grazie ad una convenzione con il conservatorio di Stato Luigi Cherubini.\nNel 2018, poich\u00e9 il classico era sottodimensionato rispetto al parametro governativo del numero di studenti necessari per l'indipendenza di un istituto scolastico, si \u00e8 fuso con il liceo artistico \"Leon Battista Alberti\" per creare il \"Polo umanistico delle arti per un nuovo Rinascimento\" promossa dal MIUR e accolta dalla Regione Toscana, dalla Citt\u00e0 Metropolitana, dal Comune di Firenze e da istituzioni cittadine di Alta Formazione quali l'Accademia di Belle Arti e il Conservatorio \u201cCherubini\u201d.Secondo i dati dell'osservatorio scolastico, il sottodimensionamento del Dante andava avanti gi\u00e0 dall'anno scolastico 2011-2012. L'istituto collabora con le principali istituzioni artistiche fiorentine, quali l'Accademia di belle arti, il Conservatorio Luigi Cherubini, il dipartimento della facolt\u00e0 di architettura dell'Universit\u00e0 di Firenze, la Fondazione Orchestra della Toscana, la Galleria degli Uffizi, il Teatro del Maggio Musicale Fiorentino e il teatro della Pergola, per attivit\u00e0 didattiche e laboratori in campo artistico e musicale. L'istituto \u00e8 conosciuto con il nome di \"IIS Alberti-Dante\".\nSecondo Eduscopio della Fondazione Agnelli, Nel 2021 il liceo classico statale \"Dante\" era il secondo miglior liceo classico della citt\u00e0 metropolitana di Firenze. \nIl 27 Settembre 2021, due ragazzi ventiseienni estranei alla realt\u00e0 scolastica sono entrati in modo abusivo all'interno del plesso; Il docente, dopo aver scoperto l'intrusione da parte dei due adulti, ha chiamato le forze dell'ordine ed essi sono stati identificati e denunciati.\nDescrizione della sede.\nIl palazzo, restaurato nel 1925 e poi ampliato, presenta uno stile ottocentesco, con influssi liberty. Nel salone ospita un'erma marmorea di Dante, scolpita nel 1882 da Giuseppina Dupr\u00e9, figlia di Giovanni Dupr\u00e9, su modello del 1862, originariamente destinata alla Casa di Dante.\nArchivio.\nNell'archivio sono conservate collezioni scientifiche e una biblioteca di oltre 17.500 volumi. L'archivio \u00e8 suddiviso in:\nBiblioteca.\nLa biblioteca nacque nel 1853, lo stesso anno di nascita del liceo. Possiede alcune raccolte preziose per l'epoca della loro pubblicazione, fra le quali:\nOpere di particolare pregio, custodite in apposite vetrine nel gabinetto di Fisica del liceo sono le seguenti:\nQueste opere nel 1929 furono esposte alla \"Esposizione nazionale di storia della scienza\".\nErbari.\nLe prime collezioni di scienze naturali del liceo risalgono al 1870, anno in cui Carlo Marangoni insegnava in questa scuola scienze naturali e fisica. Molti erbari furono donati al liceo da professori e allievi e sono contraddistinti da date registrate dalla met\u00e0 del XIX secolo fino al 1950, anno in cui il professor Tiziano Provasi, botanico, don\u00f2 al liceo il suo erbario della flora italiana. Sono conservati: \"Herbarium del Reale Liceo \u201cDante\u201d (1876 - 1893)\"; \"Herbarium L. Caiola (1886)\"; \"Herbarium G. Fani, composto da campioni raccolti tra il 1897 e il 1900 nella zona di Volterra\"; \"Herbarium Badanelli (1894 - 1914)\"; \"Herbarium Tortoli, composto da campioni datati 1896\"; \"Herbarium E. Gardiol (1901 - 1902)\"; \"Herbarium T. Provasi (1912 - 1920)\".Tutti questi erbari sono citati in \"Guida agli Erbari della Toscana\", realizzata dalla Regione Toscana nell'aprile 1994.\nInoltre il liceo custodisce 27 esemplari di modelli didattici botanici realizzati dalla Antica manifattura Brendel.\nGabinetto di chimica, scienze naturali e geografia.\nQuesto gabinetto custodisce in quattro armadi il materiale di anatomia comparata e di anatomia umana, con centoventi esemplari e modelli, alcuni dei quali risalgono ai primi anni di esistenza del liceo.Al 1866 risalgono i modelli scomponibili dell'occhio e dell'orecchio, provenienti da cessioni fatte dal Museo della Specola.In altri armadi sono raccolti animali imbalsamati o conservati in alcool (57 esemplari di mammiferi, 175 esemplari di uccelli, 151 esemplari per i pesci, gli anfibi e i rettili, cinquanta cassette di insetti e 360 esemplari tra molluschi e vermi). Nel gabinetto si trovano inoltre collezioni di botanica, modelli di geografia e di Mineralogia con 1.500 esemplari di minerali, mille di rocce e circa seicentocinquanta fossili, apparecchi per la chimica; tavole murali di zoologia, botanica, geografia fisica e geologia, con alcuni plastici.Nell'anno scolastico 1949/50 il gabinetto fu dotato del microscopio \"Koristka\", corredato di oculari e obiettivi.\nGabinetto di fisica.\nDal 1870 al 1910 il liceo ebbe come insegnante di Fisica lo scienziato Carlo Marangoni che forn\u00ec apparecchi di sua invenzione, lasci\u00f2 pregevoli pubblicazioni e commission\u00f2 per la scuola una copia del termometro fiorentino, costruito dall'Accademia del cimento. Nel gabinetto di fisica, costituito da varie sale (per la meccanica, per l'acustica e termologia, per l'ottica, per gli apparecchi di elettricit\u00e0 e magnetismo, per gli apparecchi pi\u00f9 voluminosi), da un ambiente per la preparazione delle esperienze, da uno studio corredato da biblioteca per l'insegnante e da un'officina, si trova anche un apparecchio settecentesco che mostra il sistema copernicano e rappresenta le velocit\u00e0 relative dei vari pianeti, tramite un movimento di orologeria.\nLaboratorio d'Informatica.\nNel 1987 fu introdotta nel liceo una sezione sperimentale del Piano Nazionale Informatica, provvista di un laboratorio dotato di PC con accesso a Internet.La scuola offre anche la possibilit\u00e0 di frequentare la sezione con Potenziamento di Matematica, che prevede un orario settimanale di Matematica aumentato di un\u2019ora per tutti e cinque gli anni di frequentazione. Nell'ora extra, gli studenti potranno utilizzare i PC della scuola per seguire una lezione di informatica o di potenziamento delle materie scientifiche.\nPalestra Boer.\nLa palestra \"Boer\" del liceo Dante fu inaugurata nel 1929, insieme a un campo di pallavolo e pallacanestro. Negli anni settanta fu rimodernata e, nel 1996, fu costruito un campo \"multidisciplinare\" per la pallavolo, la pallacanestro, la pallamano, il calcetto, realizzando anche uno spazio per il fitness.\nAmici del Dante.\nIl 9 aprile 2009 \u00e8 nata l'Associazione Amici del Dante per rilanciare l'immagine della scuola.\nChaltron's Cup.\nLa Chaltron's Cup \u00e8 il torneo di calcio a 11 degli allievi del Liceo Dante di Firenze: si svolge dal 1966 e ospita ex dantini e, in aggiunta, alcuni \u00abstranieri\u00bb, denominati \"Dantex\". Alla chaltron's cup hanno anche partecipato personaggi del calibro di Matteo Renzi e Piero Pel\u00f9, assieme a suo fratello Alessandro.\nSalottino dell'Alberti-Dante.\nNel Marzo 2020, con l'inizio della pandemia, gli alunni sfruttando la rete, hanno creato uno spazio digitale nel quale, mediante la piattaforma Google Meet, vengono fatti dibattiti ed organizzate interviste con personalit\u00e0 di spicco.\nDante Rock.\nNegli ultimi decenni, dagli anni novanta, si svolge con cadenza saltuaria il Dante Rock, la festa di fine anno delle scuole fiorentine organizzata dal liceo classico Dante presso l'Auditorium FLOG."}
{"id": "1176990", "revid": "83538", "url": "https://it.wikipedia.org/wiki?curid=1176990", "title": "Biagio Pascal", "text": ""}
{"id": "1176991", "revid": "44627", "url": "https://it.wikipedia.org/wiki?curid=1176991", "title": "NBA Finals 2005", "text": ""}
{"id": "1176994", "revid": "1573940", "url": "https://it.wikipedia.org/wiki?curid=1176994", "title": "Onchidoris", "text": "Onchidoris () \u00e8 un genere di molluschi nudibranchi della famiglia Onchidorididae.\nTassonomia.\nIl genere comprende le seguenti specie:\nSinonimi.\nLe seguenti specie, in passato attribuite a questo genere, sono ora inquadrate diversamente:\nEsiste un'altra specie, considerata \"nomen dubium\", \"Villiersia scutigera\" (Orbigny, 1837), che apparteneva al genere \"Villiersia\" ora considerato sinonimo del genere \"Onchidoris\""}
{"id": "1176997", "revid": "287204", "url": "https://it.wikipedia.org/wiki?curid=1176997", "title": "Attila Jozsef", "text": ""}
{"id": "1176998", "revid": "2175", "url": "https://it.wikipedia.org/wiki?curid=1176998", "title": "Attila Josef", "text": ""}
{"id": "1176999", "revid": "248219", "url": "https://it.wikipedia.org/wiki?curid=1176999", "title": "Lamellidoris", "text": ""}
{"id": "1177001", "revid": "1602064", "url": "https://it.wikipedia.org/wiki?curid=1177001", "title": "Ell (Lussemburgo)", "text": "Ell \u00e8 un comune del Lussemburgo occidentale che si trova vicino al confine con il Belgio. Si trova nel cantone di Redange e nel distretto di Diekirch.\nNel 2005, la citt\u00e0 di Ell, il capoluogo del comune che si trova nella parte sud-orientale del suo territorio, aveva una popolazione di 340 abitanti. Le altre localit\u00e0 del comune sono Colpach-Bas, Colpach-Haut e Roodt."}
{"id": "1177010", "revid": "110157", "url": "https://it.wikipedia.org/wiki?curid=1177010", "title": "Grosbous", "text": "Grosbous (lussemburghese: \"Groussbus\") \u00e8 un comune del Lussemburgo occidentale. Si trova nel cantone di Redange e nel distretto di Diekirch.\nNel 2005, la citt\u00e0 di Grosbous, il capoluogo del comune che si trova nella parte meridionale del suo territorio, aveva una popolazione di 635 abitanti. L'altra localit\u00e0 che fa capo al comune \u00e8 Dellen."}
{"id": "1177012", "revid": "30297", "url": "https://it.wikipedia.org/wiki?curid=1177012", "title": "HC Seat Nuova Man Nuoro", "text": ""}
{"id": "1177023", "revid": "46291", "url": "https://it.wikipedia.org/wiki?curid=1177023", "title": "Villiersia scutigera", "text": "Villiersia scutigera \u00e8 una specie considerata nomen dubium, che apparteneva all'ex genere Villiersia ora considerato sinonimo del genere Onchidoris, appartenente alla famiglia Onchidorididae dei molluschi nudibranchia."}
{"id": "1177024", "revid": "248219", "url": "https://it.wikipedia.org/wiki?curid=1177024", "title": "Villiersia", "text": ""}
{"id": "1177028", "revid": "590", "url": "https://it.wikipedia.org/wiki?curid=1177028", "title": "Pioli colorati", "text": ""}
{"id": "1177032", "revid": "767487", "url": "https://it.wikipedia.org/wiki?curid=1177032", "title": "Pr\u00e9izerdaul", "text": "Pr\u00e9izerdaul \u00e8 un comune del Lussemburgo occidentale. Si trova nel cantone di Redange e nel distretto di Diekirch.\nFino al 17 luglio 2001, il nome del comune era Bettborn, dal nome del capoluogo. Pr\u00e9izerdaul \u00e8 stato il primo comune a cambiar nome dalla I guerra mondiale. Al momento \u00e8 l'unico comune che ha cambiato il nome in uno di origine lussemburghese.\nLe altre localit\u00e0 che fanno capo al comune Bettborn, Platen, Pratz e Reimberg.."}
{"id": "1177035", "revid": "767487", "url": "https://it.wikipedia.org/wiki?curid=1177035", "title": "One Last Ride - L'ultima corsa", "text": "One Last Ride - L'ultima corsa (\"One Last Ride\") \u00e8 un film del 2003 del regista Tony Vitale\nTrama.\nMichael sembra aver ottenuto tutto dalla vita: una moglie bellissima, Gina, che sta per dare alla luce il loro primogenito, una carriera sicura e di successo, una bella casa e un amico fidato, Carmine, che darebbe la vita per lui. Un solo vizio fin da ragazzo: le scommesse alle corse. Ha gi\u00e0 perso tutto in quella che credeva essere la corsa del secolo. I debiti aumentano, il suo strozzino rivuole i soldi, Michael \u00e8 disperato. La scommessa come parabola della vita, il rischio come opportunit\u00e0, nell'accezione pi\u00f9 anglosassone del termine."}
{"id": "1177045", "revid": "92723", "url": "https://it.wikipedia.org/wiki?curid=1177045", "title": "Gorno-Altajsk", "text": "Gorno-Altajsk () \u00e8 la capitale della Repubblica dell'Altaj, una repubblica autonoma della Russia sud-occidentale. La citt\u00e0 \u00e8 situata a 3\u00a0641 chilometri da Mosca e nel 2020 contava circa 64\u00a0464 abitanti. Gorno-Altajsk \u00e8 situata nella Valle di Majma, una conca tra le montagne dell'Altaj.\nStoria.\nNel 1830 i missionari ortodossi arrivarono nella valle e trovarono un villaggio chiamato Ulala in cui vivevano diciannove indigeni e tre famiglie di etnia russa. L'anno seguente i missionari modernizzarono il villaggio, e quest'avvenimento caus\u00f2 l'immigrazione da parte di alcune famiglie russe nei dintorni. Nel 1922 fu creata l'oblast' autonoma di Ojrot e Ulala ne divenne la capitale. Nel 1928 si trasform\u00f2 in citt\u00e0 e nel 1932 il suo nome venne tramutato in Ojrot-Tura.\nNel 1948 l'oblast' autonoma di Ojrot cambi\u00f2 il suo nome in oblast' autonoma di Gorno-Altaj (anche chiamato oblast' autonoma delle montagne di Altaj), e il nome della sua capitale divenne Gorno-Altajsk. Gorno-Altajsk \u00e8 sede di varie industrie, di un'universit\u00e0, di un teatro, di un aeroporto e di un museo regionale. La citt\u00e0 dista 96 chilometri dalla stazione ferroviaria di Bijsk.\nInfrastrutture e trasporti.\nAereo.\nLa repubblica autonoma dell'Altaj \u00e8 collegata con la Russia con un aeroporto regionale - l'aeroporto di Gorno-Altajsk situato a 15\u00a0km della citt\u00e0. Attualmente \u00e8 l'unico \"hub\" aereo della Repubblica dell'Altaj.\n\u00c8 previsto un ampliamento della pista dell'aeroporto fino al 1,600 m e lo sviluppo della rete dei voli di linea locali con l'utilizzo degli elicotteri.\nBus.\nLa citt\u00e0 di Gorno-Altajsk \u00e8 collegata con le altre citt\u00e0 della Repubblica dell'Altaj e del territorio dell'Altaj."}
{"id": "1177053", "revid": "110157", "url": "https://it.wikipedia.org/wiki?curid=1177053", "title": "Rambrouch", "text": "Rambrouch (lussemburghese: \"Rammerech\") \u00e8 un comune del Lussemburgo occidentale. Si trova nel cantone di Redange e nel distretto di Diekirch, vicino al confine con il Belgio.\nIl comune fu istituito l'11 gennaio 1979 dall'accorpamento dei comuni di Arsdorf, Bigonville, Folschette e Perl\u00e9, tutti nello stesso cantone. La legge istitutiva fu approvata il 27 luglio 1978.\nNel 2005, la citt\u00e0 di Rambrouch, il capoluogo del comune che si trova al centro del suo territorio, aveva una popolazione di 379 abitanti. Le altre localit\u00e0 che fanno capo al comune sono Arsdorf, Bigonville, Bilsdorf, Folschette, Holtz, Hostert, Koetschette, Perl\u00e9, Rombach, Schwiedelbrouch e Wolwelange."}
{"id": "1177058", "revid": "339392", "url": "https://it.wikipedia.org/wiki?curid=1177058", "title": "Pappone", "text": ""}
{"id": "1177062", "revid": "1318658", "url": "https://it.wikipedia.org/wiki?curid=1177062", "title": "Valle di Majma", "text": "La Valle di Majma \u00e8 una valle che si estende tra le montagne dell'Altai. La valle ospita Gorno-Altajsk, la capitale della Repubblica dell'Altai, che nel 2002 contava pi\u00f9 di 50\u00a0000 abitanti."}
{"id": "1177064", "revid": "1652635", "url": "https://it.wikipedia.org/wiki?curid=1177064", "title": "Infinito (matematica)", "text": "In matematica il concetto di infinito (simbolo formula_1) ha molti significati, in correlazione con la nozione di limite, sia in analisi classica sia in analisi non standard. Nozioni di infinito sono usate in teoria degli insiemi e in geometria proiettiva.\nTeoria degli insiemi.\nNella teoria degli insiemi un insieme formula_2 si dice infinito se ogni suo sottoinsieme finito \u00e8 un sottoinsieme proprio. Una definizione alternativa \u00e8 la seguente: un insieme formula_2 \u00e8 infinito se esiste un'applicazione biunivoca di formula_2 in un suo sottoinsieme proprio formula_5. In altre parole, formula_2 \u00e8 infinito se e solo se \u00e8 equipotente a un suo sottoinsieme proprio. Per dimostrare l'equivalenza delle due definizioni \u00e8 indispensabile l'assioma della scelta.\n\u00c8 possibile fare una distinzione tra differenti gradi di infinit\u00e0 dal momento che possono essere individuati insiemi infiniti che hanno una cardinalit\u00e0 pi\u00f9 grande degli altri. Georg Cantor svilupp\u00f2 la teoria dei numeri cardinali transfiniti, in cui il primo numero transfinito \u00e8 aleph-zero formula_7, che corrisponde alla cardinalit\u00e0 dell'insieme dei numeri naturali. Il successivo grado di infinito noto \u00e8 formula_8. L'infinito corrispondente alla cardinalit\u00e0 dei numeri reali viene generalmente indicato con formula_9. Il problema se formula_10, vale a dire dell'esistenza o meno di una cardinalit\u00e0 intermedia tra queste due, \u00e8 la cosiddetta ipotesi del continuo. Nel 1940 Kurt G\u00f6del dimostr\u00f2 che tale ipotesi \u00e8 coerente con gli assiomi di Zermelo - Fraenkel (con o senza l'assioma della scelta); nel 1963 Paul Cohen ha poi dimostrato che anche la negazione di tale ipotesi \u00e8 coerente con quegli assiomi. Di conseguenza l'ipotesi del continuo, nell'ambito degli assiomi di Zermelo - Fraenkel, non \u00e8 n\u00e9 dimostrabile n\u00e9 refutabile.\nCantor svilupp\u00f2 anche la teoria dei numeri ordinali transfiniti, che generalizzano agli insiemi infiniti la nozione di ordinamento e di posizione di un elemento all'interno di un ordinamento.\nUn esempio \u00e8 il teorema di Goodstein, che pu\u00f2 essere risolto solamente mediante le propriet\u00e0 degli ordinali transfiniti, mentre non \u00e8 dimostrabile con i soli assiomi di Peano.\nIn riferimento alla nozione di limite.\nNello studio dei limiti si usa il simbolo formula_1, che talvolta \u00e8 indicato pure col termine lemniscata.\nRisulta utile servirsi di due entit\u00e0 collegate con l'infinito: l'insieme reale esteso \u00e8 l'unione dei numeri reali con due punti, indicati con formula_12 e formula_13. In simboli:\nLa relazione d'ordine dei reali si estende a questi nuovi punti ponendo: \nsi hanno invece limitazioni a estendere le operazioni aritmetiche a tali entit\u00e0 (formula_17).\nDa un punto di vista topologico si tratta di una compattificazione della retta reale mediante l'aggiunta di due punti.\nLa nozione di infinito secondo l'analisi non standard.\nUna menzione a parte merita l'analisi non standard, introdotta da Abraham Robinson nel 1966: al contrario dell'analisi matematica comune, in essa gli infiniti (indicati con \u03a9) e infinitesimi (\u03b5) hanno piena cittadinanza tra i numeri, e assieme ai reali formano i numeri iperreali. Ad esempio 1 e 1+\u03b5 sono numeri iperreali distinti. Al contrario dei numeri complessi, \u00e8 possibile un ordinamento dei numeri iperreali grazie al concetto di ultrafiltro. L'analisi non standard \u00e8 perfettamente coerente, e anzi semplifica le dimostrazioni di molti teoremi, sia nel calcolo infinitesimale sia nella teoria dei numeri.\nPunti e rette all'infinito in geometria proiettiva.\nIn geometria proiettiva invece risulta naturale completare le rette con il loro, unico, punto all'infinito, oggetto chiamato punto improprio o direzione della retta; tale nozione, in particolare, permette di dire che anche due rette parallele hanno un punto in comune, il loro punto all'infinito. Inoltre nel piano proiettivo si colloca anche la retta impropria, insieme dei punti impropri (all'infinito) delle varie rette; per non dire dello spazio proiettivo, \"avvolto\" nel suo piano improprio."}
{"id": "1177065", "revid": "1862310", "url": "https://it.wikipedia.org/wiki?curid=1177065", "title": "Aammangaaq", "text": "L'Aammangaaq (danese: Pr\u00e6stefjeld) \u00e8 una montagna della Groenlandia di 641\u00a0m. Si trova a 65\u00b038'N 37\u00b043'O; appartiene al comune di Sermersooq."}
{"id": "1177066", "revid": "767487", "url": "https://it.wikipedia.org/wiki?curid=1177066", "title": "Kiss Toledo Goodbye", "text": "Kiss Toledo Goodbye \u00e8 un film del 1999 del regista Lyndon Chubbuck, con il Premio Oscar Christopher Walken ed il candidato all'Oscar Robert Forster.\nTrama.\nKevine e Deeann sono una coppia perfetta. Un pomeriggio, mentre Kevin sta uscendo da un locale, un delinquente, chiamato Max, lo avvicina e lo porta a conoscere un certo Sal Fortuna e i suoi scagnozzi. Kevin rimane sbalordito quando Sal lo informa che \u00e8 il suo padre biologico e che sua madre, Madge, aveva sempre cercato di tenerglielo nascosto."}
{"id": "1177069", "revid": "7336", "url": "https://it.wikipedia.org/wiki?curid=1177069", "title": "Costiera Cilentana", "text": ""}
{"id": "1177074", "revid": "1568601", "url": "https://it.wikipedia.org/wiki?curid=1177074", "title": "Asingaleq", "text": "L'Asingaleq \u00e8 una montagna della Groenlandia di 847\u00a0m. Si trova a ; appartiene al comune di Sermersooq."}
{"id": "1177078", "revid": "1862310", "url": "https://it.wikipedia.org/wiki?curid=1177078", "title": "Avalaatseq", "text": "L'Avalaatseq \u00e8 una montagna della Groenlandia di 829\u00a0m. Si trova a 65\u00b051'N 36\u00b057'O; appartiene al comune di Sermersooq."}
{"id": "1177081", "revid": "13618", "url": "https://it.wikipedia.org/wiki?curid=1177081", "title": "Terra della Regina Maud", "text": "La Terra della Regina Maud (in norvegese: \"Dronning Maud Land\") \u00e8 il nome ufficiale utilizzato dalle autorit\u00e0 norvegesi e dal British Antarctic Survey per indicare una porzione di Antartide rivendicata dalla Norvegia il 14 gennaio 1939 come territorio d'oltremare. Questa rivendicazione, come tutte le altre relative a territori antartici, non \u00e8 riconosciuta universalmente ed \u00e8 soggetta ai termini del Trattato Antartico. Si estende per una superficie di circa 2,5 milioni di km\u00b2, per la maggior parte coperti da ghiacci, compresa tra il Territorio antartico britannico a 20\u00b0 O e il Territorio Antartico Australiano a 44\u00b0 38' E. \u00c8 denominata cos\u00ec in onore della regina Maud di Norvegia.\nRegioni.\nLa Terra della Regina Maud si divide in cinque regioni costiere. Esse sono, da est ad ovest:\nL'area \u00e8 stata esplorata per la prima volta nel 1930 da Hjalmar Riiser-Larsen nel suo sforzo di mappare l'Antartide. Roald Amundsen aveva precedentemente intitolato questo territorio alla regina Maud di Norvegia e l'intero altopiano antartico intorno al Polo Sud a \"Haakon VII's Vidde\" in onore del re Haakon VII di Norvegia. L'area originariamente identificata da Amundsen come \"Terra della Regina Maud\" era compresa tra 37\u00b0 e 50\u00b0 E.\nStazioni di ricerca.\nLa Norvegia mantiene due basi scientifiche antartiche, entrambe nella Terra della Regina Maud:\nInoltre sono presenti le stazioni:"}
{"id": "1177082", "revid": "1862310", "url": "https://it.wikipedia.org/wiki?curid=1177082", "title": "Hjelmen", "text": "Lo Hjelmen \u00e8 una montagna della Groenlandia di 716\u00a0m. Si trova a 65\u00b047'N 36\u00b053'O; appartiene al comune di Sermersooq."}
{"id": "1177083", "revid": "339392", "url": "https://it.wikipedia.org/wiki?curid=1177083", "title": "Terra Regina Maud", "text": ""}
{"id": "1177086", "revid": "33689", "url": "https://it.wikipedia.org/wiki?curid=1177086", "title": "Marco Celio Faustino", "text": "Biografia.\nFaustino e il suo collega erano completamente sconosciuti, prima del ritrovamento del diploma militare che li menziona.\nLa sua onomastica dice poco. Un Celio Calvino fu console suffetto prima del 184 ed \u00e8 identificato col padre di Decimo Celio Calvino Balbino, a sua volta console suffetto nel 200 o poco prima di quella data; sono anche noti un Celio Onerato governatore della Tracia sotto Settimio Severo e un Celio Felice consolare sotto Commodo. Queste possibili parentele non sono per\u00f2 decisive, cos\u00ec come quelle possibili con un Marco Celio Giuliano, tribuno laticlavio della Legio XIII \"Gemina\" e un Marco Celio Flavio Proculo, pretore sepolto a Capua.\nPi\u00f9 probabile il legame con Marcia Celia Procilla, moglie del \"vir clarissumus\" Publio Flavio Pomponiano Pudente e figlia di Marco Celio Saturnino, \"flamen perpetuus\" che a Timgad eresse statue in onore di Antonino Pio e Marco Aurelio Cesare; Faustino potrebbe essere il nipote di questo \"flamen\", promosso al rango senatoriale."}
{"id": "1177088", "revid": "1862310", "url": "https://it.wikipedia.org/wiki?curid=1177088", "title": "Monte Imertivap", "text": "Il monte Imertivap (groenlandese Imertivap Qaqqartivaa, danese Sofias Fjeld) \u00e8 una montagna della Groenlandia di 1010\u00a0m. Si trova a 65\u00b042'N 37\u00b035'O; appartiene al comune di Sermersooq."}
{"id": "1177089", "revid": "339392", "url": "https://it.wikipedia.org/wiki?curid=1177089", "title": "Terra regina Maud", "text": ""}
{"id": "1177091", "revid": "767487", "url": "https://it.wikipedia.org/wiki?curid=1177091", "title": "Four Play", "text": "Four Play (anche noto come Londinium) \u00e8 un film del 2001 scritto e diretto da Mike Binder.\nTrama.\nBen \u00e8 un autore televisivo statunitense che si trasferisce a Londra per lavorare al programma prodotto da Allen e nel quale recita la moglie Carly. Ben conosce Fiona, una truccatrice, e dopo qualche tempo si sposano, intanto per\u00f2 inizia anche una relazione con Carly. Ben e Carly architettano un weekend fuori citt\u00e0 in modo da far innamorare i rispettivi coniugi. Durante un pic-nic Allen e Fiona dichiarano il loro rapporto, a questo punto le nuove coppie iniziano una nuova vita che per\u00f2 non sembra essere come speravano."}
{"id": "1177092", "revid": "767487", "url": "https://it.wikipedia.org/wiki?curid=1177092", "title": "Hotel (film 2004)", "text": "Hotel \u00e8 un film del 2004 diretto da Jessica Hausner.\nTrama.\nIrene viene assunta come receptionist in un hotel di montagna e solo dopo pochi giorni si accorge di avere preso il posto di una ragazza scomparsa misteriosamente; trova casualmente gli occhiali appartenuti alla ragazza e comincia a cercare elementi che le permettano di ricomporre il quadro degli eventi. La sua permanenza all'interno dell'hotel non sembra essere gradita e anche l'unica collega con cui ha legato si allontana lentamente da lei. Le offese dei suoi colleghi le rendono la vita insopportabile e Irene decide di chiedere un permesso per tornare a casa, ma la direttrice dell'hotel glielo nega. Le spetta il turno di notte. Strani rumori provengono da alcune camere situate in un'ala poco illuminata dell'hotel. Le ricerche di Irene per arrivare alla soluzione del mistero metteranno a repentaglio la sua stessa vita."}
{"id": "1177093", "revid": "709565", "url": "https://it.wikipedia.org/wiki?curid=1177093", "title": "Orwell (disambigua)", "text": ""}
{"id": "1177094", "revid": "1862310", "url": "https://it.wikipedia.org/wiki?curid=1177094", "title": "Monte Ittikasaat", "text": "Il monte Ittikasaat (groenlandese Ittikasaat Qaqqaat, danese Blokken) \u00e8 una montagna della Groenlandia di 851\u00a0m. Si trova a 65\u00b048'N 36\u00b056'O; appartiene al comune di Sermersooq."}
{"id": "1177095", "revid": "110157", "url": "https://it.wikipedia.org/wiki?curid=1177095", "title": "Redange", "text": "Redange o Redange-sur-Attert (lussemburghese: \"R\u00e9iden\"; tedesco: \"Redingen\") \u00e8 un comune del Lussemburgo occidentale, vicino al confine col Belgio. \u00c8 il capoluogo del cantone omonimo, nel distretto di Diekirch.\nNel 2005, la citt\u00e0 di Redange, il capoluogo del comune che si trova nella parte occidentale del suo territorio, aveva una popolazione di 1.099 abitanti. Le altre localit\u00e0 che fanno capo al comune sono Lannen, Nagem, Niederpallen, Ospern e Reichlange."}
{"id": "1177102", "revid": "196390", "url": "https://it.wikipedia.org/wiki?curid=1177102", "title": "Granduca Michele di Russia", "text": ""}
{"id": "1177103", "revid": "1862310", "url": "https://it.wikipedia.org/wiki?curid=1177103", "title": "Kiitti", "text": "Il Kiitti \u00e8 una montagna della Groenlandia di 610\u00a0m. Si trova a 65\u00b036'N 37\u00b050'O; appartiene al comune di Sermersooq."}
{"id": "1177106", "revid": "767487", "url": "https://it.wikipedia.org/wiki?curid=1177106", "title": "Wooly Boys", "text": "Wooly Boys \u00e8 un film del 2001 diretto da Leszek Burzynski.\nTrama.\nShuck e Stoney conducono una vita solitaria allevando pecore nel loro ranch nelle praterie del nord Dakota. Un profondo affetto li lega dopo anni di lavoro fianco a fianco. Tutto cambia quando Stoney inizia ad avere problemi di vista e quando il giorno del suo compleanno la sua unica figlia, Kate, non gli manda il solito biglietto d'auguri. Non capendo il motivo di questa insolita dimenticanza, Stoney decide di andare a trovare, di sorpresa, sua figlia."}
{"id": "1177107", "revid": "487039", "url": "https://it.wikipedia.org/wiki?curid=1177107", "title": "Numeri", "text": ""}
{"id": "1177111", "revid": "724742", "url": "https://it.wikipedia.org/wiki?curid=1177111", "title": "Mittivakkat", "text": ""}
{"id": "1177112", "revid": "767487", "url": "https://it.wikipedia.org/wiki?curid=1177112", "title": "Vamos a matar compa\u00f1eros", "text": "Vamos a matar compa\u00f1eros \u00e8 un film del 1970 diretto da Sergio Corbucci. \u00c8 uno spaghetti western ambientato durante la rivoluzione messicana interpretato da Franco Nero, Tomas Milian, Jack Palance e Fernando Rey. Fu l'unico film in cui Nero e Milian recitarono insieme; Nero in seguito si lament\u00f2 del fatto che Corbucci si era concentrato troppo su Milian, e si rifiut\u00f2 di recitare in \"Viva la muerte... tua!\" (1971) se Corbucci ne fosse stato il regista. Il 31 agosto 2007 fu proiettato alla 64\u00aa Mostra internazionale d'arte cinematografica di Venezia nell'ambito della retrospettiva dedicata ai western all'italiana.\nTrama.\nDurante la rivoluzione messicana, il lustrascarpe Modesto Servando Iruretagoyena, detto \"El Basco\", viene coinvolto in una rivolta rivoluzionaria a San Bernardino, uccidendo il generale dell'esercito che obbligava i cittadini a votare per Porfirio D\u00edaz. In quel momento arriva il capo dei rivoluzionari, il generale Mongo, che nomina El Basco suo luogotenente. Mongo \u00e8 per\u00f2 pi\u00f9 interessato a guadagnare fortuna per s\u00e9 stesso che per il suo paese, e intende farlo aprendo una cassaforte che si trova in citt\u00e0. Yodlaf Peterson, un mercenario svedese, arriva sul posto per vendere armi al generale Mongo, e quest'ultimo gli chiede di aprire la cassaforte. Tuttavia l'unico modo \u00e8 usare la combinazione, conosciuta solo dal professor Vitaliano Xantos, a capo di una fazione rivoluzionaria di suoi studenti che si oppone alla violenza, che \u00e8 detenuto in una prigione di Yuma dopo aver cercato finanziamenti dagli Stati Uniti e non avere accettato di dare loro in cambio il monopolio di tutta la ricchezza petrolifera del suo Paese.\nEL Basco su richiesta del generale Mongo viene inviato insieme allo svedese a liberare Xantos per ottenere da lui la combinazione della cassaforte. Il loro compito \u00e8 reso pi\u00f9 difficile dall'esercito americano e da John, un americano ex socio di Peterson che a causa del tradimento dello svedese ha perso una mano. Al fine di massimizzare il loro guadagno personale e per sostenere i combattenti ribelli di Xantos, El Basco e Peterson tradiscono Mongo e ricevono aiuto dai xantisti con a capo Lola, una coraggiosa rivoluzionaria della quale El Basco s'innamora.\nEl Basco e Peterson fanno strage dei soldati del generale Mongo, il quale viene a sua volta ucciso dai xantisti. Purtroppo, la cassaforte della banca rivela contenere tutt'altro che denaro. Peterson, sta per abbandonare i rivoluzionari quando, El Basco si presenta per requisire le armi dello svedese in nome della rivoluzione.\nI due stanno per avere un duello, ma vengono interrotti da John che uccide il professor Xantos.\nA questo punto lo svedese regola i conti con John e decide infine di andarsene.\nMa proprio in quel momento poco lontano, scorge l'armata messicana inviata a reprimere la rivolta. Peterson allora cambia idea e si lancia al galoppo contro l'esercito, urlando \"Vamos a matar, compa\u00f1eros!\".\nDistribuzione.\nData di uscita.\nLe date di uscita internazionali sono state:\nHome video.\nIl film fu distribuito in VHS in Italia dalla Avo Film Edizioni nel 1995, mentre l'edizione DVD \u00e8 stata distribuita nel novembre 2010 dalla Cecchi Gori Group, nella collana CineKult. Per il solo mercato giapponese fu rilasciato in laserdisc nel 1996, con audio italiano e sottotitoli in giapponese.\nAccoglienza.\nIncassi.\nIl film fu un grande successo. Nel mercato italiano riusc\u00ec a superare il miliardo di lire, in parte grazie alla popolarit\u00e0 di Milian. In Spagna il film incass\u00f2 pi\u00f9 di 45 milioni di pesetas.\nCritica.\n\"Vamos a matar compa\u00f1eros\" ricevette recensioni principalmente positive da parte della critica, ed \u00e8 oggi uno degli spaghetti western pi\u00f9 noti. Il film \u00e8 stato paragonato a \"Il buono, il brutto, il cattivo\" (1966), in quanto intreccia i percorsi di alcuni personaggi nel mezzo di un conflitto, ma si svolge durante la rivoluzione messicana anzich\u00e9 durante la guerra di secessione americana. A causa dell'ambientazione e dei personaggi di Nero e Milian, \u00e8 simile anche al precedente Zapata western di Corbucci, \"Il mercenario\", uscito due anni prima; Alejandro Ulloa fu direttore della fotografia per entrambi i film.\nPaolo Mereghetti afferm\u00f2 che \"la sceneggiatura copia da tutti. Ma la macchina spettacolare funziona, per quanto prevedibile\", elogiando l'istrionismo di Milian e la regia di Corbucci. Anche \"Il Morandini\" considera il film divertente, e sostiene che \"Milian era di un'irresistibile simpatia\".\nColonna sonora.\nLa colonna sonora del film \u00e8 stata composta da Ennio Morricone ed eseguita dall'orchestra diretta da Bruno Nicolai. I cori sono eseguiti da I Cantori Moderni di Alessandroni.\nAlbum.\nL'album fu pubblicato dalla EMI General Music srl. L'intera colonna sonora fu ristampata dalla Screen Trax in CD nel 2000, con numero di catalogo CDST 327, e dalla GDM nel 2014, con numero di catalogo GDM 4330. Le due edizioni in CD contengono rispettivamente 20 e 24 tracce.\nNel 1971 fu distribuito dalla casa discografica It anche un singolo in formato 7\" contenente le prime due tracce dell'album, con numero di catalogo ZT 7009."}
{"id": "1177114", "revid": "767487", "url": "https://it.wikipedia.org/wiki?curid=1177114", "title": "Kops", "text": "Kops \u00e8 un film del 2003 diretto da Josef Fares.\nIl regista, autore anche di \"Jalla! Jalla!\", offre in questo film una commistione di generi con rimandi a film pi\u00f9 o meno conosciuti al suo interno. Partendo come commedia sentimentale con le vicissitudini del protagonista, passa alla vera parodia dei film d'azione americani pieni di imprese impossibili per concludere con una chicca che rimanda al cinema di fantascienza.\nTrama.\nIn uno sperduto paesino svedese di campagna la vita scorre tranquilla e serena finch\u00e9 non viene presa la decisione dall'autorit\u00e0 centrale di chiudere la caserma di polizia locale per assenza di crimini che giustifichino la sua presenza (che per questo viene vista solo come uno spreco di finanze pubbliche). Viene quindi mandata a compiere un'ultima verifica la bella Jessica che una volta al distretto comunica la spiacevole notizia.\nI membri del distretto, colti dalla disperazione elaborano un piano per salvare dalla chiusura il centro di polizia: mettono quindi in atto \"efferati\" crimini (come far saltare in aria il chiosco dei panini o rubare un pacchetto di w\u00fcrstel dal vicino supermarket). Ma il piano non regge agli occhi dell'astuta Jessica, fondamentalmente per le gaffe ripetute dei poliziotti, ognuno preso dai propri problemi privati, e alla fine saranno costretti a tentare l'ultima carta assoldando un ubriacone per rapire un bambino. Ma anche questa volta, qualcosa va decisamente storto."}
{"id": "1177115", "revid": "1862310", "url": "https://it.wikipedia.org/wiki?curid=1177115", "title": "Monte Mittivakkat", "text": "Il Mittivakkat \u00e8 una montagna della Groenlandia di 852\u00a0m. Si trova a 65\u00b046'N 37\u00b029'O; appartiene al comune di Sermersooq."}
{"id": "1177116", "revid": "114645970", "url": "https://it.wikipedia.org/wiki?curid=1177116", "title": "Costa della Principessa Marta", "text": "La costa della Principessa Marta (centrata alle coordinate ) \u00e8 una parte della costa della Terra della Regina Maud, in Antartide. In particolare, la costa della Principessa Marta si estende tra il meridiano 5\u00b0E, a est, e il fronte del ghiacciaio Stancomb-Wills (), a ovest, e confina quindi a est con la costa della Principessa Astrid e a ovest con la costa di Caird (e quindi con la Terra di Coats).\nNon tutti i paesi ritengono validi i confini sopraccitati, nel 1973, infatti, il ministero dell'industria della Norvegia, che rivendica il possesso della Terra della Regina Maud, fiss\u00f2 i confini della costa della Principessa Marta in corrispondenza della lingua di ghiaccio Troll (), a est, e del meridiano 20\u00b0W, a ovest.\nLa maggior parte del fronte della costa della Principessa Marta \u00e8 occupata da piattaforme glaciali. Da est a ovest, sono presenti: la piattaforma di ghiaccio Fimbul, estesa tra le longitudini 3\u00b0E e 3\u00b0W, la piattaforma di ghiaccio Jelbart, centrata alle coordinate , la piattaforma di ghiaccio Ekstr\u00f6m, estesa tra le longitudini 6\u00b040'W e 10\u00b000'W, la piattaforma di ghiaccio Quar, che si protrae dalla longitudine 10\u00b000'W alla longitudine 12\u00b018'W, e la piattaforma di ghiaccio Riiser-Larsen che, coi suoi 400\u00a0km, partendo dalla longitudine 12\u00b018'W arriva fino ai 20\u00b045'W, quindi oltre il confine della regione.\nStoria.\nLa costa della Principessa Marta \u00e8 stata la prima porzione di costa del continente antartico mai avvistata dall'uomo. Tale scoperta venne fatta da Fabian von Bellingshausen e Mikhail Lazarev nel 1820.\nLa costa fu battezzata in onore della principessa Marta di Svezia, moglie del futuro re di Norvegia Olav V, da parte del capitano Hjalmar Riiser-Larsen quando questi scopr\u00ec, durante un volo di ricognizione effettuato dalla nave \"Norvegia\" nel febbraio 1930, la parte di costa nelle vicinanze di capo Norvegia ().\nIl settore a est del meridiano 18\u00b0W fu parte della Nuova Svevia, territorio esplorato e rinominato dalla Germania tra il 1938 e il 1939.\nIn questa regione sono presenti tre basi di ricerca permanenti: la tedesca Neumayer III, la sudafricana SANAE IV e la norvegese Troll. Le basi non permanenti sono la finlandese Aboa, a svedese Wasa e la tedesca Kohnen. Stando ai confini definiti dalla Norvegia, sia la Stazione Kohnen che la Stazione Troll non sono situate nella costa della Principessa Marta ma in quella della Principessa Astrid."}
{"id": "1177117", "revid": "110157", "url": "https://it.wikipedia.org/wiki?curid=1177117", "title": "Saeul", "text": "Saeul (lussemburghese: \"S\u00ebll\") \u00e8 un comune del Lussemburgo occidentale. Si trova nel cantone di Redange e nel distretto di Diekirch.\nNel 2005, la citt\u00e0 di Saeul, il capoluogo del comune che si trova nella parte sud-orientale del suo territorio, aveva una popolazione di 298 abitanti."}
{"id": "1177120", "revid": "125930", "url": "https://it.wikipedia.org/wiki?curid=1177120", "title": "Montagne dell'Altai", "text": ""}
{"id": "1177121", "revid": "158286", "url": "https://it.wikipedia.org/wiki?curid=1177121", "title": "Redange-sur-Attert", "text": ""}
{"id": "1177122", "revid": "21880", "url": "https://it.wikipedia.org/wiki?curid=1177122", "title": "Aloe maculata", "text": "Aloe maculata \u00e8 una pianta succulenta appartenente alla famiglia delle Asfodelacee, originaria del Sudafrica e del Lesotho.\nDescrizione.\nLanceolate, di colore verde con macchie biancastre e margini dentati\nIl fiore parte mediamente dal centro della pianta, \u00e8 di colore arancio.\nLa fioritura va da giugno a settembre.\nSe coltivata in vaso tende ad occupare velocemente tutto lo spazio disponibile, in piena terra produce profonde radici, dalle quali non di rado anche a qualche metro di distanza dalla pianta madre fuoriescono dal terreno altre piantine.\nDistribuzione e habitat.\n\u00c8 una specie diffusa in tutto il territorio sudafricano ed in Lesotho anche se, per opera dell'uomo, risulta introdotta in diversi altri Paesi.\nColtivazione.\nLa riproduzione pu\u00f2 avvenire :"}
{"id": "1177134", "revid": "120116918", "url": "https://it.wikipedia.org/wiki?curid=1177134", "title": "Leone Allacci", "text": "\u00abRicordato per la \"Drammaturgia\" e per i dotti lavori sulla media ed infima letteratura bizantina, e soprattutto sulla Chiesa orientale, il bibliotecario Vaticano Leone Allacci (\"Leo Allatius\", o talvolta \"Allacius\"), corrispondente di molti tra i principali intellettuali e politici del Seicento, sempre pi\u00f9 si rivela come una delle figure centrali degli studi romani nel secolo, con interessi talmente numerosi da consentirci probabilmente di considerarlo l\u2019esemplare poligrafo romano dell\u2019et\u00e0 della Controriforma.\u00bb\nBiografia.\nLeone Allacci Nacque a Chio nel 1586 da Nicola Allatios (\u1f09\u03bb\u03ac\u03c4\u03b6\u03b7\u03c2, in ital. Allacci o Allaccio, o Allazio), fece i primi studi sotto lo zio materno Michele Neuridis, che lo port\u00f2 a Roma per collocarlo nel collegio greco di Sant'Atanasio istituito nel 1577 da Gregorio XIII per l'istruzione dei giovani greci di fede cattolica. Ma Leone, essendo ancor troppo giovane per esservi ammesso, rimase a Paola e a Napoli affidato alle cure di Mario Spinelli che gli fece studiare il latino e il greco. Entrato nel collegio greco alla fine del 1599, studi\u00f2 approfonditamente le lingue classiche, si laure\u00f2 in filosofia e teologia, senza per\u00f2 prendere gli ordini sacri. Rimasto per un triennio al servizio di Bernardo Giustiniani vescovo di Anglona, si rec\u00f2 a Chio, dove l'arcivescovo latino Marco Giustiniani lo elesse suo vicario generale. Ritornato a Roma, per dedicarsi allo studio della medicina sotto la guida dell'aristotelico Giulio Cesare Lagalla, di cui poi scrisse la vita in latino, consegu\u00ec i gradi accademici nell'ottobre del 1616. La sua fama di esperto di lingua e letteratura greca e latina crebbe di giorno in giorno. Papa Paolo V lo nomin\u00f2 \"Scriptor Graecus\" alla Biblioteca Vaticana (dal 1618); Gregorio XV gli affid\u00f2 l'incarico di eseguire il trasferimento da Heidelberg a Roma della Biblioteca Palatina donata alla Santa Sede dall'elettore di Baviera Massimiliano I dopo l'espugnazione della citt\u00e0 per opera del conte di Tilly. Di questa delicata missione compiuta con prudenza ed energia, della quale stese un'accurata breve relazione, il pontefice pensava di premiarlo degnamente. Ma per l'improvvisa morte di Gregorio XV l'Allacci fu privato di un importante protettore, dal momento che con il successore Urbano VIII aveva avuto precedenti contrasti. Godette per\u00f2 la protezione del cardinale Lelio Biscia, e Francesco Barberini lo nomin\u00f2 suo bibliotecario. Alla morte di Luca Olstenio (1661) fu nominato da Clemente VII primo custode della Biblioteca Vaticana. Mor\u00ec il 19 gennaio 1669.\nDella sua instancabile operosit\u00e0, della sua vastissima erudizione nella letteratura sacra e profana sono testimoni le cos\u00ec dette \"Carte Allacciane\" della Biblioteca Vallicelliana di Roma, che formano duecentotrenta volumi, nelle quali, oltre alle opere manoscritte dell'Allacci, di cui parecchie ancora inedite, si trovano copie sue e dei suoi amanuensi ed eredi di molti codici greci, latini e italiani. Le numerosissime pubblicazioni dell'Allacci (una sessantina) comprendono: \nImportanti anche i contributi allacciani alla storia della letteratura italiana: \nCome altri umanisti del tempo, scrisse anche poesie d'occasione in greco e latino (\"Eridanus\", \"Melissolyra\" in lode di Denis P\u00e9tau, \"Hellas\" per la nascita del Delfino, poesie per Cristina di Svezia)."}
{"id": "1177135", "revid": "1452073", "url": "https://it.wikipedia.org/wiki?curid=1177135", "title": "Ra\u00fal Juli\u00e1", "text": "Interprete versatile sia in teatro che alla televisione e al cinema, spazi\u00f2 da ruoli drammatici a ruoli brillanti, conseguendo grande popolarit\u00e0 con l'interpretazione di Gomez Addams nei film \"La famiglia Addams\" e \"La famiglia Addams 2\" di Barry Sonnenfeld.\nBiografia.\nNato a Porto Rico da Olga Arcelay e Ra\u00fal Juli\u00e1 Sr., entr\u00f2 nel mondo dello spettacolo con una performance in un night club di San Juan, rifacendosi all'attore Orson Bean. Nel 1969 inizi\u00f2 la sua carriera cinematografica, interpretando ruoli secondari in alcuni film, e raggiungendo il successo nel 1974 con l'interpretazione di Edmund nel film per la televisione \"Re Lear\", di Edwin Sherin, tratto dalla tragedia di Shakespeare.\nDal 1971 partecip\u00f2 a dei musical, ottenendo un grande successo, compresi tre Tony Award, uno dei quali per il ruolo di protagonista in \"Nine\", tratto dalla commedia \"Sei donne appassionate\" del commediografo italoamericano Mario Fratti. Nel 1985 partecip\u00f2 al film \"Posizioni compromettenti\". Se il pubblico cinematografico pi\u00f9 attento lo ricorda come appassionato prigioniero politico ne \"Il bacio della donna ragno\" (1985) di H\u00e9ctor Babenco, presso quello pi\u00f9 vasto \u00e8 celebre soprattutto per la sua interpretazione di Gomez Addams nei gi\u00e0 citati film \"La famiglia Addams\" (1991) e \"La famiglia Addams 2\" (1993) di Barry Sonnenfeld, tratti dall'omonima serie televisiva degli anni sessanta, e che ebbero grande successo nei primi anni novanta.\nLa morte.\nNel 1991 gli fu diagnosticato un cancro allo stomaco, ma Juli\u00e1 continu\u00f2 a recitare. Le sue condizioni si aggravarono nel 1993, mentre era in Messico per interpretare uno dei suoi ruoli pi\u00f9 memorabili, l'attivista della foresta pluviale brasiliana Chico Mendes nel film televisivo \"Il fuoco della resistenza - La vera storia di Chico Mendes\" (1994), di John Frankenheimer, per il quale vinse un Golden Globe e un Emmy Award postumi. Juli\u00e1 infatti mantenne il segreto sulla sua malattia quasi fino al giorno della sua morte, sostenendo che il suo aspetto fisico sempre pi\u00f9 scarno fosse il risultato di una dieta macrobiotica necessaria per interpretare un ruolo: anche dopo che un paio di suoi amici ebbero rivelato, anonimamente, la vera natura delle sue condizioni, egli continu\u00f2 comunque a negare.\nPoco tempo dopo, Juli\u00e1 si rec\u00f2 a Vancouver per recitare nel film \"Street Fighter - Sfida finale\" (1994) di Steven E. de Souza, nel ruolo del cattivo M. Bison, nel quale utilizz\u00f2 un accento inglese: sarebbe dovuto apparire anche nella versione videoludica del film (attraverso la digitalizzazione), ma, anche se riusc\u00ec a incontrare lo staff responsabile del progetto, l'avanzare della malattia gli imped\u00ec di partecipare. Nei titoli di coda, comunque, appaiono le parole \"FOR RA\u00daL. Vaya Con Dios\" (\"Vai con Dio\").\nL'ultimo lavoro di Juli\u00e1 fu un ruolo di supporto nel dramma \"Replica di un incubo\" di Jonathan Sanger, realizzato per la TV via cavo e trasmesso postumo nel 1995.\nIl 16 ottobre 1994 Juli\u00e1 infatti fu colpito da un ictus nel suo appartamento di New York: mor\u00ec dopo otto giorni di coma, a 54 anni. Il suo corpo fu riportato a Porto Rico, a San Juan, nella sede dell'Istituto di Cultura Portoricana e poi nel Collegio San Ignacio de Loyola, dove fu allestita la camera ardente. Il funerale di stato venne celebrato nella cattedrale di San Giovanni Battista, alla presenza della moglie, dei due figli e di migliaia di persone. La sua tomba si trova nel cimitero Buxeda di San Juan, a Porto Rico.\nImpegno umanitario.\nDurante la sua vita, Juli\u00e0 ha proseguito nell'impegno sociale come gi\u00e0 i suoi genitori, collaborando con attivit\u00e0 rivolte alla collettivit\u00e0 ed a progetti educativi; proprio per il suo grande impegno, venne eletto membro del Consiglio di New York per gli studi umanistici. Successivamente alla scadenza del suo mandato, continu\u00f2 a prestare la sua opera a titolo completamente gratuito.\nDiversi gli obiettivi dell'impegno sociale di Juli\u00e0; ad esempio, preoccupato dell'aumento dei livelli di violenza tra gli adolescenti, ha sponsorizzato la scrittura di copioni con gli studenti delle scuole superiori. Oppure si impegn\u00f2 per promuovere altri artisti latino-americani, prestando il suo sostegno attivo all'Organizzazione Ispanica degli attori latini (HOLA) e fu co-fondatore di \u201cVisiones Luminosas\u201d, un'iniziativa per promuovere nuovi sceneggiatori. \nIn modo simile, Juli\u00e0 ha collaborato con registi indipendenti in Portorico agendo in loro produzioni gratuitamente o consentendo loro di remunerarlo con cifre molto basse. Questo costante coinvolgimento con la comunit\u00e0 latinoamericana gli \u00e8 valso il premio postumo \"Hispanic Heritage\".\nJuli\u00e1 era anche attivo nel promuovere l'integrazione interrazziale: era membro di \u201cRacial Harmony\u201d ed era presidente della \"Joseph Papp Celebrity\" che promuove progetti per un\u2019armonia razziale. Come parte del suo lavoro in \"The Hunger Project\" , Juli\u00e0 ha donato cibo per una banca del cibo una volta al mese, promuovendo il programma contro la fame partecipando a trasmissioni televisive e radiofoniche, oltre a prestare la voce in un video promozionale bilingue. Il suo coinvolgimento \u00e8 stato anche riconosciuto nel \"porre fine alla fame: un'idea il cui tempo \u00e8 venuto\". Grazie a questo lavoro, ha ricevuto il \"Citizen Global Award\" e, il 24 marzo del 1992, il \"Courage of Conscience Award\".\nNel 1994, il governo di El Salvador ha riconosciuto il suo attivismo per i diritti umani, concedendogli il ruolo del sorvegliante nelle loro elezioni generali in rappresentanza del \"Freedom House\". Durante la sua visita nel paese, ha visitato la tomba di Romero, successivamente ha descritto la sua esperienza in un pezzo pubblicato nella \"Freedom Review\". In riconoscimento per il lavoro svolto, ogni anno il \"National Endowment for the Hispanic Arts\" assegna il premio \"Ra\u00fal Juli\u00e0 Award\" per l'eccellenza nelle arti umanistiche. Questo premio \u00e8 stato vinto da noti personaggi dello spettacolo, come Sandra Bullock, premiata nel 2002. L'attrice ha ricevuto questo premio per il suo lavoro come produttore esecutivo della serie TV George Lopez, che ha offerto il lavoro e l'esposizione per il talento ispanico. Nel 2003, Daniel Rodr\u00edguez ha vinto il primo \"Ra\u00fal Juli\u00e1 Global Citizen Award\" dalla \"Puerto Rico Family Institute\" con sede a New York, per il riconoscimento del suo impegno di promozione sociale.\nDoppiatori italiani.\nNelle versioni in italiano dei suoi film, Ra\u00fal Juli\u00e1 \u00e8 stato doppiato da:"}
{"id": "1177137", "revid": "30610", "url": "https://it.wikipedia.org/wiki?curid=1177137", "title": "Aston Martin Vantage (2005)", "text": "L'Aston Martin Vantage \u00e8 una vettura coup\u00e9 o roadster V8 o V12 prodotta tra il 2005 e il 2017 dalla casa automobilistica britannica Aston Martin. Nel 2017 \u00e8 stata sostituita dalla nuova Vantage (2018) con motore esclusivamente V8.\nStoria del progetto.\n\u00c8 stata progettata dal designer Henrik Fisker, gi\u00e0 progettista della Artega GT. \u00c8 stata ideata per essere il modello d'ingresso nel listino Aston Martin, al di sotto della DB9 e della Vanquish, pur costando pi\u00f9 di 100.000 \u20ac.\nIl nome \u00e8 stato ripreso dalla versione ad alte prestazioni di vetture del passato come la Aston Martin V8 Vantage prodotta dal 1973 al 1990 e la Aston Martin Virage prodotta sino al 2000.\nUn primo concept della vettura fu creato nel 1999 e venne denominato Project Vantage.\nSuccessivamente una concept car pi\u00f9 evoluta e definita, denominata AMV8 Vantage, fu presentata presso il salone automobilistico di Detroit del 2003. Essa ne anticipava in parte il design e la meccanica.\nSviluppo.\nQuesta vettura al debutto sul mercato \u00e8 stata proposta inizialmente nel modello \"V8 Vantage\", spinta da un motore V8 con angolo fra le bancate di 90\u00b0, ad aspirazione atmosferica, da 4,3 litri di cilindrata derivato dal 4,2 Jaguar. Il motore \u00e8 assemblato a mano a Colonia, in Germania, nello stabilimento motori della Aston Martin. \u00c8 fatto interamente di alluminio ed eroga 385 CV (283 kilowatt) a 7000 giri/min e 410 N m a 5000 giri/min, il 75% della coppia \u00e8 disponibile gi\u00e0 a 1500 giri/min. Sono presenti delle valvole di Bypass speciali nel sistema di scarico, che permettono di ridurre la rumorosit\u00e0 ai bassi regimi, alzarla agli alti.\nLa V8 Vantage Coup\u00e9 va da 0 a 100\u00a0km/h in 5,0 secondi (6,0 la Roadster), mentre la velocit\u00e0 massima per entrambe si aggira intorno ai 280\u00a0km/h.\nNel 2006 venne introdotta la versione Sportshift dotata di cambio sequenziale a sei marce.\nNel 2007 \u00e8 stata presentata anche la versione scoperta della V8, denominata \"V8 Vantage Roadster\", dotata di un tettuccio in tela ripiegabile nel bagagliaio. L'aumento del peso e la diminuzione della rigidit\u00e0 torsionale hanno minato leggermente le prestazioni, che rimangono tuttavia su livelli molto buoni. Su questa versione non sono disponibili gli airbag per la testa.\nNel 2008 \u00e8 stata introdotta una versione aggiornata del motore V8 in sostituzione del precedente, la cilindrata \u00e8 passata a 4,7 litri aumentando l'alesaggio e la corsa dei cilindri, la potenza \u00e8 salita a 426\u00a0CV sempre a 7000 giri/min, mentre la coppia raggiunge i 470 N m a 5750 giri/min. Con questa versione la massa \u00e8 passata a 1710\u00a0kg.Sia la coup\u00e9 che la roadster hanno un passo di 260\u00a0cm, un bagagliaio di 144 dm3 e un serbatoio di 80 litri. Entrambe hanno 2 posti e 2 porte e la trazione posteriore. Gli accessori disponibili di serie su entrambe le versioni sono ABS, airbag (guida, laterali, passeggero), chiusura centralizzata, controllo elettronico trazione, immobilizzatore, indicatore temperatura esterna, pretensinatore cinture, retrovisori elettrici termici, sedili guida regolabili in altezza e elettricamente, servosterzo, trasponder, vetri elettrici anteriori e posteriori, volante regolabile, autoradio, cerchi in lega, climatizzatore, controllo elettronico stabilit\u00e0, interni di materiale pregiato, sensori di parcheggio posteriori. Sulla coup\u00e9 sono disponibili anche gli airbag testa. A pagamento si poteva avere l'antifurto, i fari allo xeno e il navigatore satellitare.\nNel settembre 2009 la V8 \u00e8 stata affiancata dalla versione pi\u00f9 potente, la \"Aston Martin V12 Vantage\", disponibile sia in versione coup\u00e9 che roadster. La linea e la meccanica sono state anticipate nel 2007 dalla concept car V12 Vantage RS. Esteticamente la V12 \u00e8 riconoscibile per una presa d'aria inferiore di raffreddamento maggiorata e un cofano motore con feritoie supplementari per lo sfogo dell'aria calda, \u00e8 equipaggiata da un nuovo propulsore V12 di 6,0 litri sviluppante 517 CV di potenza e 570 N m di coppia motrice; la vettura cos\u00ec equipaggiata \u00e8 in grado, secondo la casa, di raggiungere la velocit\u00e0 di con un'accelerazione da 0 a 100\u00a0km/h in 4,2 secondi.\nNel gennaio 2011 la Aston Martin ha presentato un'ulteriore versione denominata \"V8 Vantage S\". La vettura \u00e8 disponibile sia nella variante coup\u00e9 sia in quella roadster. Il motore V8 eroga una potenza massima di 436\u00a0CV a 7300 giri/min, la coppia massima tocca i 490 N m a 5000 giri/min, la vettura raggiunge una velocit\u00e0 massima di 305\u00a0km/h, con un'accelerazione da 0 a 100\u00a0km/h in 4,6 secondi. Il tutto viene gestito da un cambio Sportshift II semiautomatico a 7 rapporti.\nNel 2012 \u00e8 stato presentato, presso il salone automobilistico di Ginevra, il restyling della Vantage. Meccanicamente l'impianto frenante \u00e8 stato potenziato con nuovi dischi di dimensioni pi\u00f9 generose e lo sterzo \u00e8 stato rivisto. Come optional \u00e8 stato introdotto un cambio sequenziale Sportshift II a sette marce. Esteticamente, la nuova V8 Vantage si riconosce grazie al nuovo paraurti anteriore, al nuovo splitter, alle nuove minigonne e ai paraurti posteriore con diffusore. Le variante Vantage S offrone invece di serie il cambio di pacchetto aerodinamico, di un nuovo sistema di scarico e di un navigatore Garmin.\nNel luglio 2012 \u00e8 stata presentata al pubblico in serie limitata a 101 esemplari la Aston Martin V12 Vantage Roadster. Questa versione monta lo stesso propulsore della V12 Vantage, ma \u00e8 in configurazione scoperta. Il cambio \u00e8 un cambio meccanico a 6 rapporti. Le prestazioni dichiarate sono le medesime della coup\u00e9 per quanto riguarda la velocit\u00e0 massima, mentre per quanto riguarda l'accelerazione 0- si \u00e8 saliti a 4.5 secondi. Sono state apportate alcune modifiche all'assetto e all'aerodinamica vista la nuova configurazione tarando in modo diverso le sospensioni e inserendo numerosi particolari in fibra di carbonio.\nNel 2013 la V12 Vantage \u00e8 stata aggiornata con la nuova versione S. Presenta un propulsore AM28 V12 6.0 dalla potenza di 573 CV e dalla coppia di 620 N m. Ci\u00f2 permette alla vettura di raggiungere i 325\u00a0km/h. Il motore viene gestito da un cambio automatico Sportshift III AMT di derivazione sportiva. Gli interni sono realizzati in fibra di carbonio. Un anno dopo ne fu realizzata la versione roadster.\nNel 2014 \u00e8 stata presentata la versione GT della V8 Vantage. Il propulsore V8 4.6 in lega che equipaggia il veicolo, il quale \u00e8 gestito da un cambio manuale a sei marce, \u00e8 dotato di una potenza d 430 CV, permettendo alla V8 di accelerare da 0 a 100\u00a0km/h in 4,6 secondi, con velocit\u00e0 massima di 305\u00a0km/h. Tali prestazioni sono state ottenute inserendo dei nuovi sistemi di aspirazione e di gestione del carburante. Le componenti aerodinamiche, il sistema di scarico e l'impianto frenante sono derivate dalla V8 Vantage GT4. La colorazione per la vettura era selezionabile tra alcune ispirate alle livree delle Aston Martin che hanno corso in svariati campionati negli anni scorsi.\nVersioni speciali.\nAston Martin V8 Vantage Prodrive.\nNel 2007 la Prodrive realizz\u00f2 una versione potenziata della V8 Vantage. Essa presentava il propulsore 4.3 V8 potenziato fino ad ottenere una potenza di 425 CV e 440 N m di coppia. Ci\u00f2 permette alla vettura di passare da 0 a 100\u00a0km/h in 4,7 secondi con velocit\u00e0 massima di 293\u00a0km/h. E stata inoltre inserita una nuova valvola a farfalla per migliorare la risposta del motore. Le sospensioni sono state realizzate in collaborazione con Bilstein e Eibach e possono essere regolate dal guidatore stesso dall'abitacolo. Diversi elementi aerodinamici della Vantage sono stati migliorati aerodinamicamente e sono stati sostituiti con elementi in fibra di carbonio per contenere il peso. I cerchioni di serie sono stati sostituiti con modelli forgiati.\nAston Martin V8 Vantage N400/420/430.\nPresso il Salone dell'automobile di Francoforte del 2007, la Aston Martin ha presentato una versione speciale della V8 Vantage denominata N400. La vettura \u00e8 stata creata per omaggiare il famoso circuito del N\u00fcrburgring Nordschleife, ed \u00e8 stata modificata per competervi. Le prestazioni sono state aumentate, in quanto il propulsore ora eroga 406\u00a0CV di potenza equivalenti a 400\u00a0hp (da cui il nome) e 420\u00a0N m di coppia motrice. Esteticamente, sono stati apposti numerose icone del circuito in varie parti dell'automobile. Sono stati inseriti nell'allestimento di serie anche un navigatore satellitare, un impianto audio Aston Martin Premium Audio System con potenza da 700\u00a0W, sedili elettrici riscaldabili con memorie e cruise control.\nIn seguito \u00e8 stata presentata la N420, versione ulteriormente potenziata, che ora eroga 420 CV di potenza.\nNel 2014 \u00e8 stata messa in commercio la versione N430; la vettura presenta un propulsore V8 4.7 potenziato a 436 CV di potenza gestito da un cambio Sportshift II a sette rapporti. L'introduzione di nuovi componenti in kevlar e carbonio e di nuovi cerchi in lega ha portato alla riduzione del peso complessivo della vettura di 20\u00a0kg. La velocit\u00e0 massima \u00e8 di 305\u00a0km/h, con accelerazione da 0 a 100\u00a0km/h in 4,8 secondi.\nAston Martin V12 Zagato.\nAl concorso d'eleganza Villa d'Este del 2011 la Zagato, in collaborazione con il centro design di Gaydon, ha presentato una concept car personale interpretazione su base Aston Martin V12 Vantage, esteticamente sono presenti gobbe sul tetto, sfoghi d'aria laterali e la coda \u00e8 rastremata.. La vettura ha vinto il premio Design Award for Concept Cars &amp; Prototypes durante il concorso di eleganza di Villa d'Este.\nDue settimane dopo la presentazione, la stessa vettura, rivista e opportunamente allestita in configurazione da corsa, ha gareggiato nella 24 Ore del N\u00fcrburgring portando a termine la gara.\nL'interesse suscitato nei confronti della V12 Zagato, ha convinto i vertici dell'Aston Martin a produrre una versione stradale in serie limitata a 101 esemplari esclusivamente in configurazione coup\u00e9, questa \u00e8 equipaggiata con un V12 da 517\u00a0CV a 6500 giri/min, va da 0 a 100\u00a0km/h in 4,2 secondi e raggiunge i 305\u00a0km/h di velocit\u00e0 massima.\nCompetizioni sportive.\nAston Martin V8 N24 e GT4.\nNel 2006, al British Motor Show di Londra, \u00e8 stata presentata la N24, la versione da corsa della V8 vantage. \u00c8 stata progettata per competere nella 24 ore del N\u00fcrburgring (da cui il nome N24). Il suo prezzo parte da 78.720 \u00a3 ed \u00e8 immatricolata per svariate competizioni FIA.\nHa un peso di 250\u00a0kg inferiore a quello della vettura stradale grazie all'eliminazione di tutti gli accessori della versione originale (sedili dei passeggeri compresi). I cerchi sono in lega di magnesio. Il serbatoio ha una capacit\u00e0 di 110 litri di carburante.\nIl motore eroga 410 CV, 30 in pi\u00f9 rispetto alla versione stradale. Ha una velocit\u00e0 massima di 280\u00a0km/h.\nNella 24 ore del N\u00fcrburgring, la vettura ha ottenuto il 24\u00ba posto generale e la 4\u00aa posizione di classe. \u00c8 stata pilotata dall'Amministratore delegato dell'Aston Martin Ulrich Bez, dall'ingegnere Chris Porrit, dal collaudatore Wolfgang Schuhbauer e dal giornalista tedesco Horst Graf von Saurma-Jeltsch. In seguito ha ottenuto svariati piazzamenti in diverse competizioni internazionali.\nNel continente asiatico \u00e8 stata creata anche una competizione monomarca per questo modello, la Aston Martin Asia Cup.\nNel 2008 \u00e8 stata introdotta la Vantage GT4. Essa \u00e8 sostanzialmente la versione aggiornata della N24 ed ha installato un motore V8 da 4,7 L. In generale, tutta la meccanica \u00e8 stata aggiornata. La Vantage GT4 \u00e8 stata realizzata per correre nella categoria GT4.\nAston Martin V8 Vantage GT2/GTE.\nNel 2008 la casa costruttrice britannica svilupp\u00f2 una versione da corsa della V8 Vantage conforme alle normative tecniche del regolamento FIA ed ACO Gran Turismo di classe 2, il modello denominato \"V8 Vantage GT2\", deriva dal telaio della vettura stradale opportunamente rivisto per un uso in pista, il motore V8 ha una cilindrata di 4,5 litri e flange sui collettori di aspirazione per limitarne la potenza massima, la carrozzeria in fibra di carbonio ricalca quella originale, con l'aggiunta di spoiler anteriore, alettone posteriore, fondo vettura \u00e8 piatto, sfoghi d'aria per lo smaltimento del calore del vano motore, vetrate sostituite in plexiglas.\nGestito dalla squadra ufficiale Aston Martin Racing, ha gareggiato in diversi campionati quali: American Le Mans Series, Campionato FIA GT, Le Mans Series, 24 Ore di Le Mans.\nNel 2012 la vettura \u00e8 stata ulteriormente aggiornata e rinominata \"V8 Vantage GTE\", conforme al regolamento del Campionato del Mondo Endurance FIA e inserita nella neonata classe GTE che prende il posto della precedente classe GT2.\nAston Martin V12 Vantage GT3.\nNel 2012 \u00e8 stata allestita un'altra versione da competizione, la \"V12 Vantage GT3\", derivata dalla V12 Vantage, \u00e8 conforme alla normativa FIA per le Gran Turismo di classe GT3."}
{"id": "1177138", "revid": "729019", "url": "https://it.wikipedia.org/wiki?curid=1177138", "title": "Ecdicio Avito", "text": "Biografia.\nFiglio dell'imperatore romano Eparchio Avito e fratello di Agricola e Papianilla, Ecdicio fu educato a \"Augustonemetum\" (moderna Clermont-Ferrand, Francia), dove aveva residenza e alcuni terreni. Negli anni 460-470 fu un ricco ed importante personaggio, presente alla corte dell'imperatore Antemio dal 469.\nAssieme al cognato Sidonio Apollinare, divenuto vescovo di \"Augustonemetum\", prese parte alla difesa dell'Alvernia dai tentativi di conquista dei Visigoti di Eurico, che assediarono la citt\u00e0 numerose volte tra il 471 e il 474. Le fonti raccontano che Ecdicio raccolse un piccolo esercito di dieci o diciotto uomini, col quale forz\u00f2 il blocco gotico e a liber\u00f2 la citt\u00e0 assediata: port\u00f2 rifornimenti agli assediati, prelevandoli dalle sue stesse terre, sfamando una moltitudine di poveri. Per via diplomatica ottenne anche il sostegno di Chilperico II, re dei Burgundi.\nNel 471 l'imperatore Antemio invi\u00f2 un esercito in Gallia contro i Visigoti, comandato dal proprio figlio Antemiolo, forse in sostegno degli Alverni, ma i Visigoti lo sconfissero nei pressi di Arles; nel 473 Marsiglia e la stessa Arles vennero conquistate dai Visigoti, che minacciarono di proseguire fino all'Italia.\nNel 474 Ecdicio venne elevato al rango di patrizio dal nuovo imperatore Giulio Nepote, che lo nomin\u00f2 anche \"magister militum praesentialis\", ma nel 475 venne richiamato in Italia e sostituito da Flavio Oreste: Giulio Nepote decise infatti di concedere l'Alvernia ai Visigoti in cambio del loro ritiro dalla Provenza.\nEcdicio dovette allora abbandonare \"Augustonemetum\", trovando rifugio probabilmente presso i Burgundi."}
{"id": "1177142", "revid": "110157", "url": "https://it.wikipedia.org/wiki?curid=1177142", "title": "Useldange", "text": "Useldange (lussemburghese: \"Useldeng\"; tedesco: \"Useldingen\") \u00e8 un comune del Lussemburgo occidentale. Si trova nel cantone di Redange, nel distretto di Diekirch.\nNel 2005, la citt\u00e0 di Useldange, il capoluogo del comune che si trova nella parte orientale del suo territorio, aveva una popolazione di 622 abitanti. Le altre localit\u00e0 che fanno capo al comune sono Everlange, Rippweiler e Schandel.\nL'attrazione principale della citt\u00e0 \u00e8 il suo Castello, di propriet\u00e0 dello Stato, riaperto nel 2005 dopo un imponente progetto di restauro e riqualificazione. L'opera \u00e8 stata commissionata dal Service des Sites et Monuments Nationaux (SSMN) ed eseguita su progetto dell'architetto italiano Giuseppe Giannini con cui ha collaborato lo studio di architettura Atelier B."}
{"id": "1177146", "revid": "1605525", "url": "https://it.wikipedia.org/wiki?curid=1177146", "title": "Piers Anthony", "text": "Nato in Gran Bretagna, residente negli Stati Uniti sin da bambino, ha ottenuto la cittadinanza di quel paese solo dopo essersi sposato ed aver servito, per un paio d'anni (1957-1959), nell'esercito americano. Attualmente vive in Florida con sua moglie.\nCarriera letteraria.\nLa prima opera di Anthony a destare un vasto interesse fu \"Chthon\" (id., 1967), il cui protagonista, Aton Five, \u00e8 un astronauta condannato a morte per essersi innamorato di una donna extraterrestre. Attraverso tecniche di flashback e flashforward, da una parte si scopre come Aton abbia conosciuto la donna e come sia riuscito, pi\u00f9 tardi, a fuggire dalla prigione - le cui cupe descrizioni sono un retaggio dell'esperienza militare di Anthony - dall'altra si segue lo sviluppo del difficile rapporto fra i due. Di questo libro, frutto di una gestazione di ben sette anni, l'autore stesso - in accordo con la critica - ha evidenziato la complessit\u00e0 strutturale, spingendosi ad affermare, anzi, che esso \u00e8 forse il romanzo pi\u00f9 intricato di tutto il genere della science-fantasy. Convinto dal successo di \"Chthon\", Anthony vi affianc\u00f2 qualche anno dopo, nel 1975, un seguito intitolato \"Phthor\", nel quale compare il figlio di Aton, Arlo. La costruzione finale \u00e8 in questo caso meno tortuosa, tuttavia l'autore insiste anche qui col senso di oscurit\u00e0 e con le problematiche che caratterizzavano l'originalit\u00e0 del primo libro. Un altro scrittore, Charles Platt, affascinato da quest'universo narrativo, vi aggiunse in proprio due ulteriori capitoli, meno fortunati.\nIl secondo romanzo importante di Anthony fu \"Macroscopio\" (\"Macroscope\", 1969), arricchito da simbolismi tali da precorrere la New Age. Lo spunto iniziale \u00e8 costituito dall'idea di una porta che pu\u00f2 condurre verso qualsiasi punto dello spazio e verso ogni tempo. \nNelle opere pubblicate dalla met\u00e0 degli anni settanta si assist\u00e9 ad un parziale cambiamento di direzione: attratto dalle suggestioni della lunga saga fantastica, dalle sue infinite possibilit\u00e0 di intreccio, Anthony sembr\u00f2 alleggerire la sua posizione dedicandosi a creazioni che, al di l\u00e0 della variet\u00e0 e originalit\u00e0 di scenari e d'idee, sono meno rilevanti da un punto di vista contenutistico e senza dubbio non pi\u00f9 apertamente radicali. \u00c8 con l'aprirsi definitivo della propria stagione artistica che Anthony si afferm\u00f2 come uno dei pi\u00f9 prolifici scrittori contemporanei, ma a tutt'oggi sono soprattutto i suoi primi lavori, quelli \"pionieristici\" da un punto di vista personale - \"Chthon\" e \"Macroscopio\" in particolare - a decretarne la statura letteraria.\nNel 1977 Anthony cominci\u00f2 a pubblicare i suoi romanzi sul mondo di \"Xanth\" (il cui trentesimo volume \u00e8 uscito nel 2006), che si soffermano maggiormente sull'aspetto evasivo della narrativa e hanno ottenuto un considerevole successo: i primi furono \"Un incantesimo per Chameleon\" (\"A Spell for Chameleon\", 1977), \"La sorgente della magia\" (\"The Source of Magic\", 1979) e \"Il castello di Roogna\" (\"Castle Roogna\", 1979). Sempre sull'esempio della saga fantasy o fantascientifica, ma con esiti di maggior spessore ed interesse critico, realizz\u00f2 contemporaneamente la pi\u00f9 breve \"Trilogia di Tarot\" (\"Il pianeta dei miracoli\", \"God of Tarot\", 1977; \"Vision of Tarot\", 1980; \"Faith of Tarot\", 1980), che s'ispira in parte ai tarocchi, e la \"Biografia di un tiranno spaziale\" (1983-2001), in sei libri. \nIl romanzo \"But What of Earth?\" (1976) scaten\u00f2 una contesa fra l'editore e l'autore, il quale gli fece causa dopo che l'altro aveva modificato significativamente il testo originale dell'opera, presumibilmente per esigenze di mercato; l'edizione originale pot\u00e9 essere pubblicata da Anthony solo nel 1989. \"But What of Earth?\" narra di un futuro in cui la fatale decrescita della popolazione va di pari passo con un graduale declino di tecnologia e civilt\u00e0, cosicch\u00e9 i terrestri ritornano all'agricoltura e allo stato tribale; questo romanzo \u00e8 il punto di partenza comune per la trilogia di \"Tarot\", che riprende la stessa storia alcuni anni dopo, e per i cinque libri della saga di \"Cluster\" (1977-1982), che invece s'inseriscono dopo circa mezzo millennio. \n\"Biografia di un tiranno spaziale\" \u00e8 articolata in sei libri: \"Biografia di un tiranno\" (1983), \"Mercenario\" (1984), \"Il gioco del tiranno\" (1985), \"Executive\" (1985), \"Statesman\" (1986), \"The Iron Maiden\" (2001). \nNel resto della vasta produzione di Anthony, che si distingue comunque per gli attenti ritratti di societ\u00e0 multirazziali e delle singole specie aliene, risultano fra l'altro i cicli del \"Grande Cerchio\" (1968-1975), delle \"Incarnazioni\" (1983-1990), la trilogia di \"Onnivora\" (1968), \"Orn\" (id., 1971) e \"Ox\" (1976), vari romanzi autonomi come ad esempio \"Hasan\" (1969, rivisto nel 1977), \"Quel caro bruco ereditario\" (\"The ESP Worm\", con Robert E. Margroff, 1970), \"Dentista galattico\" (\"Proshto Plus\", 1971), \"Race Against Time\" (1973) e \"Killobyte\" (1993), l'antologia \"Anthonology\" (1985) e inoltre \"Total Recall\" (1989), \"novelization\" dell'omonimo film (in italiano: \"Atto di forza\") diretto da Paul Verhoeven.\nAnthony ha intrattenuto sodalizi letterari con vari scrittori; tra questi, figura anche Philip Jos\u00e9 Farmer, col quale scrisse il romanzo \"The Caterpillar's Question\" (1992).\nBibliografia.\nOpere su Piers Anthony:"}
{"id": "1177159", "revid": "1568601", "url": "https://it.wikipedia.org/wiki?curid=1177159", "title": "Belucha", "text": "Il monte Belucha (; ; in altaico: \u04f0\u0447-\u0421\u04f1\u043c\u0435\u0440, letteralmente \"tre teste\") \u00e8 la vetta pi\u00f9 alta dei monti Katunskij, una catena degli Altaj. Si trova nell'Ust'-Koksinskij rajon della Repubblica dell'Altaj, in Russia, al confine con il Kazakistan.\nGeografia.\nIl massiccio del Belucha presenta due cime a forma di piramidi irregolari: la vetta appuntita della Belucha orientale (4\u00a0509 m s.l.m.) e la Belucha occidentale (4\u00a0435 m) che scende quasi verticalmente a nord del ghiacciaio Akkem (\u0410\u043a\u043a\u0435\u043c\u0441\u043a\u0438\u0439 \u043b\u0435\u0434\u043d\u0438\u043a) e gradualmente diminuisce a sud verso i ghiacciai Katunskie (\u041a\u0430\u0442\u0443\u043d\u0441\u043a\u0438\u0435 \u043b\u0435\u0434\u043d\u0438\u043a\u0438), una parte dei quali si chiama anche Geblera (\u0413\u0435\u0431\u043b\u0435\u0440\u0430 \u043b\u0435\u0434\u043d\u0438\u043a).\nIl Belucha ha quasi il 50% di tutti i ghiacciai della cresta Katunskij, per una superficie totale di 150 chilometri quadrati. Oltre ai suddetti Akkem e Katunskie, ci sono il ghiacciaio Mencu (\u043b\u0435\u0434\u043d\u0438\u043a \u041c\u0435\u043d\u0441\u0443), il Grande e il Piccolo Berel'skij (\u0411\u043e\u043b\u044c\u0448\u043e\u0439 \u0411\u0435\u0440\u0435\u043b\u044c\u0441\u043a\u0438\u0439 e \u041c\u0430\u043b\u044b\u0439 \u0411\u0435\u0440\u0435\u043b\u044c\u0441\u043a\u0438\u0439).\nDal massiccio hanno origine vari fiumi, tra cui: il fiume Katun' (dai ghiacciai Katunskie), il Ku\u010derla (che scorre dal lago Ku\u010derlinskoe), l'Akkem (dall'omonimo ghiacciaio) e il Belaja Berel', il quale drena il versante sud-est e appartiene al bacino del fiume Buchtarma.\nIl monte fa parte del parco naturale \u00abBelucha\u00bb (\u043f\u0440\u0438\u0440\u043e\u0434\u043d\u044b\u0439 \u043f\u0430\u0440\u043a \u00ab\u0411\u0435\u043b\u0443\u0445\u0430\u00bb) istituito nel 1997 e che ha ricevuto lo status di biosfera nel gennaio del 2000.\nLa prima scalata in assoluto del Belucha \u00e8 stata effettuata nel 1914 dai fratelli Michail e Boris Tronov."}
{"id": "1177160", "revid": "124759899", "url": "https://it.wikipedia.org/wiki?curid=1177160", "title": "Prealpi Carniche", "text": "Le Prealpi Carniche (in friulano \"Prealpis cjargnelis\") sono una serie di gruppi montuosi adiacenti, posti in Friuli-Venezia Giulia ed in piccola parte in Veneto, a sud delle Alpi Carniche, comprendenti le Dolomiti friulane, con la cima pi\u00f9 elevata rappresentata dalla Cima dei Preti (2.703\u00a0m s.l.m.): secondo la SOIUSA, fanno parte del settore delle Alpi Carniche e della Gail; secondo la Partizione delle Alpi, invece, sono un gruppo del settore delle Prealpi Trivenete (gruppo 21e). Buona parte del territorio rientrava nell'UTI delle Valli e delle Dolomiti Friulane, mentre ora fa parte della Comunit\u00e0 di Montagna delle Prealpi Friulane Orientali, e della Magnifica Comunit\u00e0 di Montagna Dolomiti Friulane, Cavallo e Cansiglio.\nClassificazione.\nSecondo la Suddivisione Orografica Internazionale Unificata del Sistema Alpino (SOIUSA) le Prealpi Carniche sono una sottosezione alpina con la seguente classificazione:\nSecondo la Partizione delle Alpi del 1926 le Prealpi Carniche erano parte della pi\u00f9 ampia sezione delle Prealpi Trivenete.\nL'AVE al n. 57b parla di \"S\u00fcdliche Karnische Alpen\" (Alpi Carniche del sud), gruppo che oltre alle \"Prealpi Carniche\" definite dalla SOIUSA a nord comprende anche le Alpi di Tolmezzo e a sud la Catena Cavallo-Visentin (attribuita dalla SOIUSA alle prealpi Bellunesi).\nCollocazione.\nConfinano:\nRuotando in senso orario i limiti geografici sono: Passo della Mauria, valle del Tagliamento, pianura padana, Valcellina, Passo di sant'Osvaldo, Valle del Vajont, fiume Piave, Passo della Mauria. Le valli montane principali sono la Valcellina, Valle del Vajont, la Val d'Arzino, la Val Tramontina, la Val Colvera, la Val Cosa e la Val Zemola. I fiumi principali oltre al medio corso del Tagliamento sono il Livenza, il Cellina, il Meduna e il Noncello, mentre i laghi principali sono il Lago di Barcis, il Lago dei Tramonti, il Lago di C\u00e0 Zul e il Lago di C\u00e0 Selva.\nSuddivisione.\nIn accordo con le definizioni della SOIUSA le Prealpi Carniche sono suddivise in tre supergruppi e nove gruppi:\nLe Dolomiti Friulane si trovano nella parte occidentale e separate dal resto delle Prealpi Carniche dalla Val Settimana e dalla Forcella Lareseit. La Catena Chiarescons-Cornaget-Resettum si trova al centro delle Prealpi Carniche e fino alla valle percorsa dal Meduna ed alla Forcella di Monte Rest. Infine la Catena Valcalda-Verzegnis occupa la parte pi\u00f9 orientale delle Prealpi Carniche.\nRifugi e bivacchi.\nPer facilitare la salita alle vette e l'escursionismo le Prealpi Carniche sono dotate di alcuni rifugi e bivacchi:"}
{"id": "1177164", "revid": "110157", "url": "https://it.wikipedia.org/wiki?curid=1177164", "title": "Vichten", "text": "Vichten (lussemburghese: \"Viichten\") \u00e8 un comune del Lussemburgo centrale. Si trova nel cantone di Redange, nel distretto di Diekirch.\nNel 2001, la citt\u00e0 di Vichten, il capoluogo del comune che si trova nella parte occidentale del suo territorio, aveva una popolazione di 723 abitanti. L'altra localit\u00e0 che fa capo al comune \u00e8 Michelbouch."}
{"id": "1177166", "revid": "767487", "url": "https://it.wikipedia.org/wiki?curid=1177166", "title": "Costa della Principessa Astrid", "text": "La costa della Principessa Astrid (centrata alle coordinate ) \u00e8 una parte della costa della Terra della Regina Maud, in Antartide. In particolare, la costa della Principessa Astrid si estende tra il meridiano 20\u00b0E, a est, e il meridiano 5\u00b0E, a ovest, e confina quindi a est con la costa della Principessa Ragnhild e a ovest con la costa della Principessa Marta.\nNon tutti i paesi ritengono validi i confini sopraccitati, nel 1973, infatti, il ministero dell'industria della Norvegia, che rivendica il possesso della Terra della Regina Maud, fiss\u00f2 i confini della costa della Principessa Astrid in corrispondenza di capo Sedov (), a est, e della lingua di ghiaccio Troll (), a ovest.\nDavanti alla costa, tra le longitudini 12\u00b050'E e 15\u00b055'E, si estende la piattaforma di ghiaccio Lazarev. Stando alla definizione norvegese dei confini, il fronte della parte occidentale della costa \u00e8 occupato dalla piattaforma di ghiaccio Fimbul, estesa tra le longitudini 3\u00b0W e 3\u00b0E.\nStoria.\nLa costa della Principessa Astrid \u00e8 stata scoperta nel marzo 1931 dal capitano H. Halvorsen, comandante della nave \"Sevilla\", e battezzata con il suo attuale nome in onore di Astrid di Norvegia, figlia del futuro re di Norvegia Olav V.\nIl settore a ovest del meridiano 18\u00b0E fu parte della Nuova Svevia, territorio esplorato e rinominato dalla Germania tra il 1938 e il 1939.\nIn questa regione sono presenti due basi di ricerca permanenti, l'indiana Maitri e la russa Novolaz\u00e1revskaya, e la base di ricerca estiva norvegese Tor. Un'altra base indiana, la Dakshin Gangotri, \u00e8 stata chiusa nel 1990.&lt;br&gt;\nStando ai confini considerati dalla Norvegia, anche la base di ricerca permanente norvegese Troll e quella estiva tedesca Kohnen, si trovano sulla costa della Principessa Astrid."}
{"id": "1177173", "revid": "416175", "url": "https://it.wikipedia.org/wiki?curid=1177173", "title": "Successione numerica", "text": "In matematica, una successione numerica \u00e8 una successione i cui \"termini\" sono solo numeri (non esiste una categoria designata di numeri, sono compresi sia i numeri naturali sia i numeri complessi). \u00c8 in altre parole una funzione, definita solo sui numeri naturali (formula_1) oppure su un sottoinsieme di formula_1, per la quale \u00e8 possibile calcolare il suo valore limite al divergere della variabile a formula_3. Se il risultato di tale limite \u00e8 un numero finito la successione sar\u00e0 convergente, se il suo risultato \u00e8 formula_4 la successione sar\u00e0 divergente, se il limite non esiste la successione sar\u00e0 indeterminata.\nDeterminate successioni numeriche possono essere riassunte in una funzione generatrice che permette il calcolo di qualsiasi \"n\"-esimo termine della serie; per esempio:\nper formula_6 \u00e8 la formula generatrice dei numeri dispari.\nRappresentazione.\nAnche le successioni possono essere rappresentate sul piano cartesiano, sull'asse delle ascisse vengono riportati i valori di \"n\", su quella delle ordinate invece gli an. Il grafico \u00e8 quindi costituito da una serie di punti isolati: in figura \u00e8 riportato l'esempio della successione naturale dei numeri dispari: formula_5.\nPropriet\u00e0.\nLe successioni numeriche possono avere andamenti molto diversi tra loro. In base al segno dei suoi termini una successione si dice:\nSuccessioni limitate.\nUna successione a valori reali formula_10 si dir\u00e0:\nUna successione a valori in uno spazio metrico \u00e8 \"limitata\" se tutti i suoi valori sono inclusi in una palla.\nSuccessioni monot\u00f2ne.\nSuccessioni che presentano una regolarit\u00e0 nell'evoluzione della serie di termini, ovvero il successivo \u00e8 sempre maggiore (minore) del precedente oppure uguale, vengono dette \"monot\u00f2ne\".\nSe la regolarit\u00e0 \u00e8 presente in tutta la successione, ovvero ogni termine \u00e8 sempre maggiore o minore del precedente,\nla successione \u00e8 detta \"\"crescente\" oppure \"decrescente\". Quando, invece, il termine pu\u00f2 essere anche uguale\nla successione \u00e8 detta \"non decrescente\" oppure \"non crescente\"\".\nSe la successione, invece, inizia ad essere regolarmente crescente (o decrescente) soltanto da un certo termine \"n\"* in poi\nsi dice che dal punto n* \u00e8 \"definitivamente crescente\" o \"decrescente\".\nEsistono infine le successioni costanti,\nper cui valgono contemporaneamente la propriet\u00e0 di essere non crescenti e non decrescenti; esempi possono essere le successioni:\nTeorema sulle successioni monot\u00f2ne.\n\"Ogni successione monot\u00f2na \u00e8 regolare, cio\u00e8 ammette limite. In particolare, ogni successione monot\u00f2na e limitata \u00e8 convergente, cio\u00e8 ammette limite finito\".\nDimostrazione: Sia formula_19 una successione crescente e limitata, con \nCio\u00e8, per definizione di limite di una successione, risulta:"}
{"id": "1177174", "revid": "767487", "url": "https://it.wikipedia.org/wiki?curid=1177174", "title": "Adam &amp; Evil", "text": "Adam &amp; Evil \u00e8 un film del 2004 diretto dal regista Andrew Van Slee.\nTrama.\nUn gruppo di liceali decide di trascorrere il week-end nel campeggio di Lake Nede, che \u00e8 stato teatro di diversi omicidi anni fa, per festeggiare il conseguimento del loro diploma. Un loro amico Adam, che qualche anno prima aveva causato involontariamente la morte di un'intera famiglia, soffre di incubi notturni per gli avvenimenti accaduti.\nNessuno di loro sa che in quello stesso posto, cinque anni prima, era stato il fulcro di un terribile massacro. Il passato forse sta per tornare, in un altro episodio di terrore."}
{"id": "1177176", "revid": "110157", "url": "https://it.wikipedia.org/wiki?curid=1177176", "title": "Wahl (Lussemburgo)", "text": "Wahl (lussemburghese: \"Wal\") \u00e8 un comune del Lussemburgo occidentale. Si trova nel cantone di Redange e nel distretto di Diekirch.\nNel 2005, la localit\u00e0 di Grosbous, il capoluogo del comune che si trova nella parte meridionale del suo territorio, aveva una popolazione di 220 abitanti. Le altre localit\u00e0 che fanno capo al comune sono Buschrodt e Grevels."}
{"id": "1177181", "revid": "547034", "url": "https://it.wikipedia.org/wiki?curid=1177181", "title": "Lago Teleckoe", "text": "Il lago Teleckoe ( Teleckoe ozero; in lingua altai \u0410\u043b\u0442\u044b\u043d \u041a\u04e7\u043b, \"Altyn-K\u00f6l\", letteralmente \"lago dorato\") \u00e8 un lago glaciale situato nel nord-est dei Monti Altai, nella Russia siberiana meridionale. Si trova nel Turo\u010dakskij e nell'Ulaganskij rajon della Repubblica dell'Altaj.\nGeografia.\nIl Teleckoe \u00e8 pi\u00f9 grande specchio d'acqua dei monti Altai. Stretto e lungo (78,6\u00a0km per un massimo di 5,2\u00a0km di larghezza), con una forma a gomito, il lago si trova ad una quota di 434\u00a0m s.l.m. Le sue rive scoscese in alcuni punti si innalzano rapidamente, su tutti i lati il lago \u00e8 circondato dai pendii boscosi di catene montuose che toccano i 2000-2500\u00a0m (come la catena Korbu).\nCon la sua profondit\u00e0 di 325\u00a0m \u00e8 uno dei 25 laghi pi\u00f9 profondi al mondo. Il volume dell'acqua \u00e8 di 41,1\u00a0km\u00b3. Il lago \u00e8 alimentato da oltre 70 corsi d'acqua, tra cui il pi\u00f9 grande \u00e8 il fiume \u010culy\u0161man. Una grande isola si trova al delta del \u010culy\u0161man: l'isola Kamain (\u043e\u0441\u0442\u0440\u043e\u0432 \u041a\u0430\u043c\u0430\u0438\u043d).\nIl Teleckoe si trova nella regione delle Montagne d'Oro dell'Altaj e la riva destra del lago fa parte della Riserva naturale dell'Altaj (\u0410\u043b\u0442\u0430\u0439\u0441\u043a\u0438\u0439 \u0437\u0430\u043f\u043e\u0432\u0435\u0434\u043d\u0438\u043a).\nIl lago \u00e8 caratterizzato da un periodo di congelamento di 4/5 mesi, che dura dalla prima decade di novembre fino a febbraio/marzo.\nGli insediamenti sulle rive del lago sono: Artyba\u0161 (\u0410\u0440\u0442\u044b\u0431\u0430\u0448), Ioga\u010d (\u0418\u043e\u0433\u0430\u0447) e Jajlju (\u042f\u0439\u043b\u044e).\nFauna.\nTra le specie di pesci che vivono nel lago Teleckoe, ci sono: il taimen, il temolo artico, il \"Brachymystax savinovi\" (della sottofamiglia Salmoninae), il coregone di Teleck (detto anche aringa di Teleck), il pesce persico e la bottatrice."}
{"id": "1177190", "revid": "38120", "url": "https://it.wikipedia.org/wiki?curid=1177190", "title": "One night in Paris", "text": ""}
{"id": "1177191", "revid": "438678", "url": "https://it.wikipedia.org/wiki?curid=1177191", "title": "T\u00e8 verde (colore)", "text": "Il colore t\u00e8 verde \u00e8 una tonalit\u00e0 chiara di verde, il suo nome deriva dall'omonima variet\u00e0 di t\u00e8."}
{"id": "1177197", "revid": "767487", "url": "https://it.wikipedia.org/wiki?curid=1177197", "title": "Evil Eyes", "text": "Evil Eyes \u00e8 un film del regista Mark Atkins prodotto dallo studio The Asylum, con la partecipazione dell'attore Adam Baldwin. Usc\u00ec negli Stati Uniti d'America direttamente in DVD il 4 agosto 2004, mentre in Italia il film usc\u00ec il 12 agosto 2005 al cinema.\nIl film \u00e8 liberamente ispirato al romanzo di Stephen King \"Shining\", ma porta anche delle similitudini con l'anime e manga \"Death Note\" di Tsugumi Ohba e Takeshi Obata, e per tal motivo in Giappone \u00e8 stato rinominato \"Evil Note\" proprio in riferimento alla serie.\nTrama.\nJeff Stenn, sceneggiatore professionista, viene contattato da un eccentrico produttore per scrivere una storia su un serial killer. Lo scrittore pianifica cos\u00ec un modo del tutto originale e terrificante per far morire i propri personaggi, ma nel frattempo alcune persone a lui vicine muoiono inspiegabilmente, in un modo del tutto simile al mondo appena realizzato\u2026"}
{"id": "1177198", "revid": "71433", "url": "https://it.wikipedia.org/wiki?curid=1177198", "title": "Chicago Cab", "text": ""}
{"id": "1177201", "revid": "122796450", "url": "https://it.wikipedia.org/wiki?curid=1177201", "title": "Nazionale di pallacanestro di Porto Rico", "text": "La nazionale di pallacanestro di Porto Rico \u00e8 la rappresentativa cestistica di Porto Rico ed \u00e8 posta sotto l'egida della Federazione cestistica di Porto Rico."}
{"id": "1177207", "revid": "767487", "url": "https://it.wikipedia.org/wiki?curid=1177207", "title": "Hellcab - Un inferno di taxi", "text": "Hellcab - Un inferno di taxi (\"Chicago Cab\") \u00e8 un film del 1997 diretto da Mary Cybulski e John Tintori, adattamento cinematografico dell'omonima pi\u00e9ce teatrale scritta da Will Kern.\nTrama.\nAvete mai guidato un taxi per 12 ore, il giorno della vigilia di Natale? Se non l'avete mai fatto, questo film \u00e8 un vero \u201cCantico delle creature\u201d rovesciato. Un taxi come palcoscenico dell'umanit\u00e0, finestra mobile e insieme cassa di risonanza delle contraddizioni e dei cortocircuiti di un popolo che di umano ha conservato ormai molto poco. L'unica persona normale \u00e8 il tassista spettatore sensibile e impotente, sismografo dell'andamento surreale di quella curva chiamata \u201cgenere umano\u201d e insieme vittima dei suoi stessi clienti, dei loro amplessi sul sedile posteriore, delle loro sbornie di Roipnol, dei loro atteggiamenti ninfomani. Davvero un inferno di taxi."}
{"id": "1177208", "revid": "914731", "url": "https://it.wikipedia.org/wiki?curid=1177208", "title": "Claudio Scimone", "text": "Biografia.\nNato a Padova, dopo aver studiato direzione d'orchestra con i maestri Dimitri Mitropoulos e Franco Ferrara, raggiunse notoriet\u00e0 a livello internazionale, dirigendo numerose orchestre sinfoniche, fra le quali la London Philharmonia, la Royal Philharmonic Orchestra di Londra, l'Orchestra Sinfonica Giapponese Yomiuri e la New Japan Philharmonic di Tokyo, la English Chamber Orchestra, le orchestre sinfoniche di Parigi, Tolosa, Strasburgo, Lilla, RTBF Radio Belga, diverse orchestre italiane ed altre in Europa, USA, Canada e Australia. \nNel 1959 fond\u00f2 a Padova l'orchestra da camera \"I Solisti Veneti\", con la quale eseguito prevalentemente un repertorio di musica barocca del Settecento Veneto, ma anche un repertorio che va dal XVI secolo ai nostri giorni, con opere dedicate a \"I Solisti Veneti\" da Pino Donaggio, Alessandro Cadario, Nicola Campogrande. \nCon i suoi Solisti veneti tenne oltre 6.000 concerti in tutti i continenti, partecipando a importanti festival internazionali (tra i quali, 19 volte, il Festival di Salisburgo). \nNegli anni settanta, inoltre, diresse l'Orchestre National de l'Op\u00e9ra di Monte Carlo in un disco, inciso in collaborazione con il chitarrista Turibio Santos, contenente alcune opere di Joaqu\u00edn Rodrigo, come \"Concierto de Aranjuez\" e \"Fantas\u00eda para un gentilhombre\".\nFu direttore d'orchestra alla Gulbenkian Orchestra di Lisbona, dal 1979 al 1986, mantenendo in seguito la carica a titolo onorario.\nSue furono state le prime esecuzioni moderne di: \"Mos\u00e8 in Egitto\", \"Maometto secondo\", \"Edipo a Colono\" di Rossini; \"l'Orlando Furioso\" di Vivaldi; \"Le Jugement Dernier\" di Salieri; \"Guillaume Tell\" di Gr\u00e9try.\nNella rinata Fenice diresse la prima ripresa moderna della versione veneziana del \"Maometto secondo\" di Rossini.\nCollabor\u00f2 con la Fondazione Rossini per l'edizione critica dell'Opera Omnia di Rossini.\nMor\u00ec a Padova il 6 settembre 2018.\nIncisioni.\nOltre che con I Solisti Veneti, con cui registr\u00f2 anche le integrali di Albinoni e Vivaldi, incise oltre 350 titoli con le pi\u00f9 importanti orchestre del mondo e coi pi\u00f9 importanti interpreti: Jean Pierre Rampal, Guy Touvron, Nathan Milstein, Chris Merrit, Sir James Galway, Salvatore Accardo, Uto Ughi, Marilyn Horne, Ruggero Raimondi, Chiara Taigi, Cecilia Gasdia, Katia Ricciarelli, Jos\u00e9 Carreras, Samuel Ramey, Kathleen Battle, June Anderson ed altri.\nTra le pi\u00f9 importanti vi sono:\nAttivit\u00e0 didattica.\nFu per 27 anni direttore del Conservatorio \"Cesare Pollini\" di Padova ed insegnante di \"esercitazioni orchestrali\" al Conservatorio \"Benedetto Marcello\" di Venezia.\nFu inoltre direttore delle \"Edizioni de I Solisti Veneti\" che hanno pubblicato, fra l'altro, una serie di cataloghi tematici, redatti da noti musicologi (direttore artistico Franco Rossi), delle opere di compositori veneti: Albinoni, Galuppi, Tartini, Platti, Bonporti, Torelli, Dall'Abaco, Maddalena Lombardini, oltre le opere teoriche di Tartini.\nRiconoscimenti.\nTra i premi pi\u00f9 rilevanti ricevuti da Scimone, vi sono i tre \"Grand Prix du Disque\", consegnatigli dall'Accademia Charles Cros di Parigi, il Grammy Award di Los Angeles e il titolo di \"Cavaliere di Gran Croce, Ordine al merito\" con la medaglia d'oro al merito per l'arte e la cultura, da parte del Presidente della Repubblica Italiana, nel 2000. Inoltre nel 2008, a Venezia, ricevette, insieme con I Solisti Veneti, il premio \"Una vita nella musica - Arthur Rubinstein\".\nL'Universit\u00e0 di Padova gli confer\u00ec la laurea honoris causa in Giurisprudenza. Nel 1970, alla guida de \"I Solisti Veneti\", fu premiato al Festivalbar, una manifestazione che misurava la popolarit\u00e0 dei concorrenti in base agli ascolti rilevati dai jukebox."}
{"id": "1177209", "revid": "767487", "url": "https://it.wikipedia.org/wiki?curid=1177209", "title": "Costa della Principessa Ragnhild", "text": "La costa della Principessa Ragnhild (centrata alle coordinate ) \u00e8 una parte della costa della Terra della Regina Maud, in Antartide. In particolare, la costa della Principessa Ragnhild si estende tra il limite orientale tra la penisola di Riiser-Larsen (), a est, e il meridiano 20\u00b0E, a ovest, e confina quindi a est con la costa del Principe Harald e a ovest con la costa della Principessa Astrid.\nNon tutti i paesi ritengono validi i confini sopraccitati, nel 1973, infatti, il ministero dell'industria della Norvegia, che rivendica il possesso della Terra della Regina Maud, fiss\u00f2 il confine occidentale della costa della Principessa Ragnhild in corrispondenza di capo Sedov, alle coordinate .\nStando ai confini considerati dalla Norvegia, buona parte del fronte della costa, tranne quello della sua regione orientale, \u00e8 occupato dalla piattaforma di ghiaccio Lazarev, che si estende dalla longitudine 12\u00b050'E alla longitudine 15\u00b055'E.\nStoria.\nLa costa della Principessa Ragnhild \u00e8 stata scoperta il 16 febbraio 1931 dai capitani Hjalmar Riiser-Larsen e Nils Larsen durante un volo di ricognizione partito dalla nave \"Norvegia\" e battezzata con il suo attuale nome in onore di Ragnhild di Norvegia, figlia del futuro re di Norvegia Olav V.\n200\u00a0km all'interno rispetto alla costa, alle coordinate , \u00e8 situata la base di ricerca belga Principessa Isabella, inaugurata il 15 febbraio 2009 e caratterizzata dal fatto di funzionare interamente grazie all'energia solare ed eolica.\nSulla costa sono state operative la base di ricerca belga Re Baldovino (), dal 1958 al 1961, utilizzata poi anche dai Paesi Bassi dal 1964 al 1967, e la base di ricerca giapponese Asuka, dal dicembre 1984 al dicembre 1991. \nIl 25 gennaio 1991 il Pakistan ha inaugurato, nelle vicinanze delle montagne di S\u00f8r Rondane, la base di ricerca Jinnah."}
{"id": "1177215", "revid": "2191336", "url": "https://it.wikipedia.org/wiki?curid=1177215", "title": "Clervaux", "text": "Clervaux (lussemburghese: \"Klierf\"; tedesco: \"Clerf\") \u00e8 un comune del Lussemburgo settentrionale. \u00c8 il capoluogo del cantone omonimo, nell'ex-distretto di Diekirch.\nSorge nella valle del fiume Clerve. Il suo territorio rientra nel Parco naturale dell'Our.\nNel 2021, la cittadina di Clervaux, il capoluogo del comune che si trova nella parte sud-occidentale del suo territorio, aveva una popolazione di 1.468 abitanti.\nStoria.\nDal 16 al 18 dicembre 1944 vi si svolse una durissima battaglia, nota come Battaglia di Clervaux, conclusasi attorno al castello con il successo delle truppe tedesche su quelle americane, nell'ambito della seconda guerra mondiale.\nDal 1\u00ba gennaio 2012, i comuni di Heinerscheid e Munshausen si sono fusi nel comune di Clervaux.\nFrazioni.\nFanno parte del comune di Clervaux le seguenti frazioni:"}
{"id": "1177222", "revid": "29244", "url": "https://it.wikipedia.org/wiki?curid=1177222", "title": "Arminina", "text": ""}
{"id": "1177226", "revid": "767487", "url": "https://it.wikipedia.org/wiki?curid=1177226", "title": "Costa del Principe Harald", "text": "La costa del Principe Harald (centrata alle coordinate ) \u00e8 una parte della costa della Terra della Regina Maud, in Antartide. In particolare, la costa del Principe Harald si estende tra il limite orientale della baia di Lutzow-Holm ad una longitudine di 40\u00b0E, a est, e la penisola di Riiser-Larsen (), a ovest, e confina quindi a est con la costa del Principe Olav e a ovest con la costa della Principessa Ragnhild.\nNon tutti i paesi ritengono validi i confini sopraccitati, nel 1973, infatti, il ministero dell'industria della Norvegia, che rivendica il possesso della Terra della Regina Maud, fiss\u00f2 il confine orientale della costa del Principe Harald in corrispondenza del ghiacciaio Shirase, alle coordinate .\nStoria.\nLa costa del Principe Harald fu scoperta il 4 febbraio 1937 durante un volo di ricognizione effettuato da Viggo Wider\u00f8e, Nils Romnaes e Ingrid Christensen nel corso della Spedizione Lars Christensen, 1936-1937, e battezzata con il suo attuale nome in onore di Harald V di Norvegia, figlio del futuro re di Norvegia Olav V.\nNella regione orientale della costa \u00e8 situata la base di ricerca permanente giapponese Sh\u014dwa (stando ai confini definiti dalla Norvegia, essa rientra nella costa del Principe Olav), i cui lavori di costruzione iniziarono nel 1957."}
{"id": "1177228", "revid": "767487", "url": "https://it.wikipedia.org/wiki?curid=1177228", "title": "Un poliziotto a 4 zampe 3", "text": "Un poliziotto a 4 zampe 3 (\"K-9: P.I.\") \u00e8 un film statunitense diretto da Joel Bergvall nel 2002.\nTrama.\nMichael Dooley (Jim Belushi) e il suo cane Jerry Lee sono al loro ultimo giorno di servizio, ma dopo qualche giorno si rimettono all'opera per fermare dei malviventi che hanno rubato un chip da computer ad alta tecnologia. Dooley inoltre vorrebbe trovare una compagna al suo compagno Jerry Lee, ma sar\u00e0 proprio lui a trovarsi impegnato tra affari di cuore."}
{"id": "1177233", "revid": "767487", "url": "https://it.wikipedia.org/wiki?curid=1177233", "title": "Costa del Principe Olav", "text": "La costa del Principe Olav (centrata alle coordinate ) \u00e8 una parte della costa della Terra della Regina Maud, in Antartide. In particolare, la costa del Principe Olav si estende tra il ghiacciaio Shinnan (), a est, e il limite orientale della baia di Lutzow-Holm ad una longitudine di 40\u00b0E, a ovest, e confina quindi a est con la costa occidentale della Terra di Enderby e a ovest con la costa del Principe Harald.\nNon tutti i paesi ritengono validi i confini sopraccitati, sia l'Australia che la Norvegia, infatti, pongono il confine orientale della Terra della Regina Maud (e quindi il confine orientale della costa del Principe Olav), il cui possesso \u00e8 rivendicato dalla Norvegia, alla longitudine di 45\u00b0E. Inoltre, nel 1973, il ministero dell'industria norvegese fiss\u00f2 il confine occidentale della costa del Principe Olav in corrispondenza del ghiacciaio Shirase, alle coordinate .\nStoria.\nLa costa del Principe Olav \u00e8 stata scoperta nel gennaio 1930 dal capitano Hjalmar Riiser-Larsen durante un volo di ricognizione partito dalla nave \"Norvegia\" e battezzata con il suo attuale nome in onore del futuro re Olav V di Norvegia."}
{"id": "1177234", "revid": "287204", "url": "https://it.wikipedia.org/wiki?curid=1177234", "title": "Carpobrotus", "text": "Carpobrotus \u00e8 un genere di piante appartenente alla famiglia delle Aizoaceae, il cui nome deriva dal greco \"karpos\" (frutto) e \"brotos\" (edule). Volgarmente indicato come fico degli Ottentotti, \u00e8 conosciuto in Italia anche con il nome \"unghia di strega\".\nDescrizione.\nComprende piante succulente perenni che formano cespugli prostrato-ascendenti molto ramificati, fra i pi\u00f9 grandi tra le Aizoaceae. L'abbondante fioritura produce grandi fiori gialli, viola e bianchi; ed i frutti sono eduli.\nDistribuzione e habitat.\nIl genere \u00e8 diffuso principalmente nelle zone desertiche del Sudafrica, ma \u00e8 presente anche con 1 specie in Sudamerica, 1 in Nord America (California e Oregon) e 4 in Australia.\nAlcune specie (\"Carpobrotus acinaciformis\", detto fico degli ottentotti, e \"Carpobrotus edulis\") sono state introdotte e si sono naturalizzate nelle aree costiere mediterranee.\nTassonomia.\nIl genere comprende le seguenti specie:\n\"Carpobrotus\", cos\u00ec come altri generi di Aizoaceae (tra cui \"Corophytum\", \"Aptenia\", \"Erepsia\", \"Disphyma\", \"Dorotheanthus\", \"Drosanthemum\", \"Delosperma\", \"Lampranthus\") era compreso nel genere \"Mesembryanthemum\", che raggruppava circa un migliaio di specie.\nColtivazione.\nLe specie del genere \"Carpobrotus\" sono adatte alla coltivazione in giardini rocciosi. Prediligono terreni sabbiosi, drenati e poco fertili; nonch\u00e9 richiedono una posizione molto soleggiata. Sono adatte anche alla coltivazione in vaso.\nPropagazione.\nLa propagazione avviene per seme e per talea. Quest'ultima \u00e8 pi\u00f9 diffusa, vista la facilit\u00e0 di attecchimento della pianta."}
{"id": "1177242", "revid": "171512", "url": "https://it.wikipedia.org/wiki?curid=1177242", "title": "Fico degli Ottentoti", "text": ""}
{"id": "1177252", "revid": "171512", "url": "https://it.wikipedia.org/wiki?curid=1177252", "title": "Fico degli ottentoti", "text": ""}
{"id": "1177253", "revid": "41933", "url": "https://it.wikipedia.org/wiki?curid=1177253", "title": "Aste giudiziarie", "text": ""}
{"id": "1177254", "revid": "767487", "url": "https://it.wikipedia.org/wiki?curid=1177254", "title": "La vida es un carnaval (film)", "text": "La vida es un carnaval \u00e8 un film di Samuele Sbrighi del 2006, distribuito in Italia da EP Production.\nTrama.\nUna storia di amore, di sogni, di amicizia e di attriti, di divertimento, ma soprattutto storia di un gruppo di attori, per lo pi\u00f9 non ancora affermati, che vivono l'esperienza di girare un film a Cuba. All'interno del villaggio turistico che li ospita vivono un'avventura di cinque settimane, un periodo della loro vita che tra sentimenti contrastanti e passione cinematografica rimarr\u00e0 per sempre impresso nei loro ricordi."}
{"id": "1177255", "revid": "9249672", "url": "https://it.wikipedia.org/wiki?curid=1177255", "title": "Il caso Zanfretta", "text": ""}
{"id": "1177257", "revid": "599013", "url": "https://it.wikipedia.org/wiki?curid=1177257", "title": "Fratelli dell'istruzione cristiana di San Gabriele", "text": "I Fratelli dell'Istruzione Cristiana di San Gabriele (in latino \"Institutum Fratrum instructionis christianae a S.Gabriele\") sono un istituto religioso maschile di diritto pontificio: i membri di questa congregazione laicale, detti popolarmante Gabrielisti, pospongono al loro nome la sigla S.G.\nStoria.\nLa congregazione trae origine dalla scuola di carit\u00e0 fondata da Louis-Marie Grignion de Montfort attorno al 1715 a Saint-Laurent-sur-S\u00e8vre, gestita da insegnanti religiosi laici (\"fratelli\") della Compagnia di Maria (detti Fratelli dello Spirito Santo).\nGabriel Deshayes (1767-1841), eletto superiore generale della Compagnia nel 1821, volle rianimare la comunit\u00e0 insegnante: egli aveva gi\u00e0 istituito nel 1815 ad Auray una fraternit\u00e0 simile, poi affidata a Jean-Marie de La Mennais e confluita nei Fratelli dell'Istruzione Cristiana di Plo\u00ebrmel. Il 15 ottobre 1853 i Fratelli dello Spirito Santo ebbero una casa autonoma e vennero costituiti in congregazione indipendente, dotata di legislazione propria.\nL'istituto, che in onore di Deshayes venne intitolato a San Gabriele, ottenne il riconoscimento civile da Napoleone III il 3 marzo 1853 e venne approvato dalla Santa Sede il 19 febbraio 1910.\nAttivit\u00e0 e diffusione.\nLa congregazione \u00e8 totalmente dedicata all'educazione della giovent\u00f9, anche in terra di missione: gestiscono anche scuole per ciechi e sordomuti.\nL'abito dei religiosi \u00e8 costituito da una veste talare con mantello neri e facciole blu; sul capo portano lo zucchetto e il cappello ecclesiastico e ai piedi scarpe con le stringhe.\nSono presenti in Europa (Belgio, Francia, Italia, Spagna), in America (Brasile, Canada), in Africa (Camerun, Gabon, Guinea, Kenya, Madagascar, Mauritius, Repubblica Centrafricana, Repubblica del Congo, Repubblica Democratica del Congo, Ruanda, Senegal, Tanzania), in Asia Birmania, (Filippine, India, Malaysia, Singapore, Sri Lanka, Thailandia) e in Oceania (Figi, Papua Nuova Guinea, Tonga): la sede generalizia \u00e8 a Roma.\nAl 31 dicembre 2005, la congregazione contava 259 case e 1.261 religiosi, 26 dei quali sacerdoti."}
{"id": "1177258", "revid": "767487", "url": "https://it.wikipedia.org/wiki?curid=1177258", "title": "Andrew Hurley", "text": "Attualmente \u00e8 il batterista della band punk rock ed pop punk Fall Out Boy. Oltre che nel gruppo statunitense, Andy suona nei Projet Rocket e nel gruppo vegan straightedge Sect.\nBiografia.\nDopo la morte del padre a cinque anni, Hurley cresce nel Midwest insieme alla madre. \u00c8 ispirato ad intraprendere la carriera di batterista da Lars Ulrich dei Metallica e suona in numerosi gruppi quali Project Rocket, Arma Angelus, the Kill Pill, e Racetraitor.\nFrequenta intanto la University of Wisconsin-Milwaukee studiando antropologia e storia.\nHurley si unisce ai Fall Out Boy nel 2003, dopo il primo album della band, \"Fall Out Boy's Evening Out with Your Girlfriend\". I Fall Out Boy sono il quarto gruppo del quale Andy ha fatto parte insieme a Peter Wentz.\nStrumentazione.\nBatteria CC \nPiatti Sabian\nBacchette Vic Firth Rock \nPelli Remo"}
{"id": "1177259", "revid": "1265618", "url": "https://it.wikipedia.org/wiki?curid=1177259", "title": "Nazionale di calcio a 5 dell'Argentina", "text": "La nazionale di calcio a 5 dell'Argentina \u00e8, in senso generale, una qualsiasi delle selezioni nazionali di Calcio a 5 della Asociaci\u00f3n del F\u00fatbol Argentino che rappresentano l'Argentina nelle varie competizioni ufficiali o amichevoli riservate a squadre nazionali. Salita alla ribalta come seconda forza del Sud America, l\"albiceleste\" ha vinto due Copa Am\u00e9rica (2003, 2015 e 2022) e nel 2016 la sua prima Coppa del Mondo.\nRosa.\nAllenatore: Mat\u00edas Lucuix"}
{"id": "1177260", "revid": "729019", "url": "https://it.wikipedia.org/wiki?curid=1177260", "title": "Campionato sudamericano di rugby 2005", "text": "Il campionato sudamericano di rugby del 2005 fu la XXVII edizione assoluta di tale torneo (e la VI nella formula attuale a divisioni), la cui prima edizione fu disputata nel 1951.\nVi presero parte 8 squadre, tre nel \u201cTorneo A\u201d di 1\u00aa divisione (disputato a Buenos Aires, in Argentina) e 5 nel \u201cTorneo B\u201d di 2\u00aa divisione (disputato ad Asunci\u00f3n, in Paraguay).\nIl torneo fu vinto dall'Argentina che, in tale occasione, si present\u00f2 con una selezione federale chiamata \"Provincias Argentinas\", di fatto la Nazionale C."}
{"id": "1177261", "revid": "1793900", "url": "https://it.wikipedia.org/wiki?curid=1177261", "title": "Consthum", "text": " \nConsthum (lussemburghese: \"Konstem\") \u00e8 un comune soppresso del Lussemburgo settentrionale e frazione del comune di Parc Hosingen. Si trova nel cantone di Clervaux, nel distretto di Diekirch.\nIl 1\u00ba gennaio 2012 il comune di Consthum si \u00e8 fuso con i comuni di Hosingen e Hoscheid per formare il nuovo comune di Parc Hosingen.\nComune soppresso.\nOltre al centro abitato di Consthum, faceva parte del comune soppresso anche la localit\u00e0 di Holzthum poi confluita nel comune di Parc Hosingen.\nNel 2008 il comune di Consthum aveva una popolazione di 462 abitanti."}
{"id": "1177264", "revid": "339392", "url": "https://it.wikipedia.org/wiki?curid=1177264", "title": "Clil", "text": ""}
{"id": "1177265", "revid": "7967", "url": "https://it.wikipedia.org/wiki?curid=1177265", "title": "Terme di Santa Venera", "text": ""}
{"id": "1177266", "revid": "547034", "url": "https://it.wikipedia.org/wiki?curid=1177266", "title": "Bijsk", "text": "Bijsk (anche traslitterata come \"Biysk\") \u00e8 una citt\u00e0 della Russia, seconda per popolazione del Kraj di Altaj dopo il capoluogo Barnaul. La sua popolazione \u00e8 di circa 220.000 abitanti, che indica un calo rispetto ai 235.000 del 1989.\nLa citt\u00e0 \u00e8 situata nella Siberia meridionale, sul fiume Bija, non molto lontana dalla confluenza con il fiume Katun'. La citt\u00e0 \u00e8 stata fondata nel 1709 come una fortezza, ordinata da Pietro il Grande. Bijsk in seguito divenne un importante centro militare, ma acquis\u00ec cos\u00ec tanta importanza che nel 1782 ottenne lo status di citt\u00e0.\nNel dopoguerra Bijsk divenne un importante centro di produzione delle armi. Bijsk \u00e8 inoltre un importante centro culturale ed educazionale: infatti, \u00e8 sede di un istituto tecnico, dell'Accademia Statale dell'Istruzione dell'Altaj, di un teatro e di un museo. La citt\u00e0 \u00e8 inoltre dotata di una stazione ferroviaria e di un aeroporto."}
{"id": "1177267", "revid": "465036", "url": "https://it.wikipedia.org/wiki?curid=1177267", "title": "Gabrielisti", "text": ""}
{"id": "1177271", "revid": "36426", "url": "https://it.wikipedia.org/wiki?curid=1177271", "title": "Lottieri della Tosa", "text": ""}
{"id": "1177273", "revid": "24281", "url": "https://it.wikipedia.org/wiki?curid=1177273", "title": "Andy Hurley", "text": ""}
{"id": "1177274", "revid": "767487", "url": "https://it.wikipedia.org/wiki?curid=1177274", "title": "Black Knight (film)", "text": "Black Knight \u00e8 un film del 2001 diretto da Gil Junger e interpretato da Martin Lawrence.\nLa pellicola fu distribuita nel novembre 2001, ed incass\u00f2 oltre trenta milioni di dollari nel Nord America, a fronte per\u00f2 di un budget superiore; \u00e8 stata girata in diverse localit\u00e0 del Nord Carolina.\nTrama.\nJamal Walker \u00e8 un addetto alla manutenzione molto pigro e lazzarone che lavora in uno scadente parco a tema chiamato Medieval World, schiacciato dalla forte competizione di un altro parco a tema, Castle World. La vita di Jamal subisce una drastica svolta quando trova un medaglione d'oro nel fossato del parco. Nel tentativo di recuperarlo viene risucchiato in acqua e si ritrova nel passato, nell'Inghilterra del 1328. Grazie al suo stile di vita moderno ed innovativo finisce nelle grazie di re Leone, che lo crede un moro francese messaggero della Normandia. Si render\u00e0 conto ben presto della spietatezza del tiranno e di essere fuori luogo. Verr\u00e0 coinvolto suo malgrado dalla bella servitrice del castello Victoria nei numerosi tentativi di spodestare il re da parte dei ribelli del popolo, stanchi dei soprusi del sovrano. Nella parte di cattivo della storia c'\u00e8 Percival, guardia del corpo del re e capo dei soldati, che nutre subito grande antipatia per il nuovo arrivato, mentre ad aiutare l'eroe nella sua impresa \u00e8 Sir Knolte di Marlborough, ex-cavaliere alcolizzato fedele alla vecchia regina."}
{"id": "1177276", "revid": "36426", "url": "https://it.wikipedia.org/wiki?curid=1177276", "title": "Filippo dell'Antella", "text": ""}
{"id": "1177278", "revid": "36426", "url": "https://it.wikipedia.org/wiki?curid=1177278", "title": "Palazzo Dell'Antella", "text": ""}
{"id": "1177282", "revid": "6923", "url": "https://it.wikipedia.org/wiki?curid=1177282", "title": "Helichrysum rupestre", "text": "Lelicriso delle scogliere (\"Helichrysum rupestre\" (Raf.) DC., 1838) \u00e8 una pianta appartenente alla famiglia delle Asteraceae, diffusa nel bacino occidentale del Mar Mediterraneo.\nMorfologia.\n\u00c8 una pianta perenne, cespugliosa, alta sino a 40\u00a0cm, ricoperta da una fitta peluria biancastra.\nIl fusto, legnoso alla base, presenta una folta ramificazione ascendente, con foglie lineari, lunghe circa 4\u00a0cm, tomentose, distanziate sul fusto e infiorescenze terminali a capolino.\nDistribuzione e habitat.\nLa specie \u00e8 diffusa nei paesi del Mediterraneo occidentale: Spagna (comprese le Baleari), Italia meridionale, Sardegna e Sicilia, e paesi del Magreb.\nProspera sulla rupi calcaree in prossimit\u00e0 del mare."}
{"id": "1177304", "revid": "36426", "url": "https://it.wikipedia.org/wiki?curid=1177304", "title": "Basilica di San Giovanni dei Fiorentini", "text": ""}
{"id": "1177306", "revid": "206466", "url": "https://it.wikipedia.org/wiki?curid=1177306", "title": "Africa Cup 2005", "text": "L'edizione 2005 dell'Africa Cup, massima competizione africana di rugby a 15, viene vinta dal Marocco.\nIl torneo in realt\u00e0 si chiamava \"Africa Top 9\" vista la partecipazione di 9 squadre nella prima divisione. (la denominazione \"Africa Cup\" sar\u00e0 adottata ufficialmente nel 2006)\nLa grande sorpresa \u00e8 la sconfitta casalinga dei Sudafricani (la selezione \u00e8 formata da giocatori semiprofessionisti) ad opera del Madagascar in semifinale\nLe squadre sono divise in 3 gironi: si qualificano le vincenti e la miglior seconda"}
{"id": "1177310", "revid": "171512", "url": "https://it.wikipedia.org/wiki?curid=1177310", "title": "Garofano degli Ottentoti", "text": ""}
{"id": "1177311", "revid": "171512", "url": "https://it.wikipedia.org/wiki?curid=1177311", "title": "Garofano degli ottentoti", "text": ""}
{"id": "1177315", "revid": "547034", "url": "https://it.wikipedia.org/wiki?curid=1177315", "title": "Stretto di Corea", "text": "Lo stretto di Corea \u00e8 il braccio di mare compreso tra la Corea del Sud e il Giappone. Situato nel settore nordoccidentale dell'oceano Pacifico, raggiunge una profondit\u00e0 media di 100 metri e connette il mar del Giappone con la parte settentrionale del mar Cinese Orientale\nGeografia.\nL'isola di Tsushima divide il canale in due parti, lo stretto di Busan, che \u00e8 il canale occidentale, e lo stretto di Tsushima, il canale orientale.\nA nord le acque dello stretto lambiscono le coste della penisola coreana, a occidente l'isola di Jeju e a sud le isole giapponesi di Ky\u016bsh\u016b e Honsh\u016b.\nEconomia.\nNumerose rotte marittime internazionali, incluse quelle che comunicano con i principali porti coreani, passano attraverso lo stretto. All'interno dello stretto sia la Corea del Sud che il Giappone hanno ristretto le proprie acque territoriali a 3 miglia dalle rispettive coste per permettere il libero passaggio nel canale.\nStoria.\nPonte terrestre.\nDurante le glaciazioni del Pleistocene, lo stretto di Corea, quello di Bering, e il Mar Giallo vennero sovente asciugati dal mare e le isole giapponesi rimasero quindi connesse al continente eurasiatico proprio attraverso questi ponti naturali. \nPonte marino.\nLo stretto di Corea ha da sempre messo in comunicazione le popolazioni stanziate in Corea, o comunque nel continente, con quelle del Giappone. Tra il 1274 e il 1281 i Mongoli\ntentarono di attraversare lo stretto per invadere il Giappone ma non riuscirono nell'impresa. La causa dell'insuccesso viene imputata ad un tifone (\"kamikaze\" ossia \"vento divino\" in giapponese) che avrebbe fermato la flotta di Kublai Khan.\nBattaglia di Tsushima.\nLa battaglia di Tsushima, che vide contrapposta la flotta russa e quella giapponese il 27 maggio 1905, ebbe luogo nella parte di stretto di Corea denominata stretto di Tsushima. La battaglia si concluse con una pesante sconfitta della flotta russa."}
{"id": "1177316", "revid": "174852", "url": "https://it.wikipedia.org/wiki?curid=1177316", "title": "Subaracnoide", "text": ""}
{"id": "1177326", "revid": "97701", "url": "https://it.wikipedia.org/wiki?curid=1177326", "title": "Territori del Nord-ovest", "text": ""}
{"id": "1177330", "revid": "1564499", "url": "https://it.wikipedia.org/wiki?curid=1177330", "title": "Cacioricotta di capra cilentana", "text": "Il cacioricotta di capra cilentana (dial.: \"casorecotta re crapa\") \u00e8 un prodotto caseario della regione del Cilento, la cui lavorazione avviene dal latte caprino, con una tecnica che si pone a met\u00e0 strada tra la produzione della ricotta e quella del formaggio. Infatti essa \u00e8 ottenuta attraverso la coagulazione in parte presamica (caratteristica del formaggio) e in parte termica (caratteristica della ricotta).\nTutto il ciclo produttivo avviene con mezzi manuali.\n\u00c8 inserito con il nome di cacioricotta caprino del Cilento nell'elenco dei prodotti tipici campani.\nMateria prima.\nViene utilizzato \"esclusivamente\" latte crudo, prodotto da una variante autoctona di capra, con caratteristiche \"specifiche\", denominata cilentana. Il latte viene raccolto, poche ore prima della trasformazione, mediante mungitura a mano da esemplari non stabulati, bens\u00ec condotti al pascolo.\nPreparazione del caglio.\nIl caglio viene prodotto dallo stesso allevatore, mediante essiccazione in aria dell'abomaso intero del capretto, in luogo coperto ed aerato, per 30-40 giorni.\nLa pasta, di colore bruno, ottenuta dal pestaggio nel mortaio, \u00e8 conservata in vasetto ricoperta da uno sottile strato d'olio d'oliva.\nTrasformazione.\nIl latte viene riscaldato fino alla temperatura di circa 85-90\u00b0 celsius, utilizzando, quale innesco della trasformazione, il siero acido proveniente dalla cagliata del giorno precedente.\nSuccessivamente la mistura viene lasciata raffreddare fino a raggiungere una temperatura di 36\u00b0-40\u00b0 Celsius per essere poi portata a cagliatura con l'aggiunta di caglio di \"capretto\" in pasta, nella misura di 40-50 grammi per quintale.\nLavorazione.\nLa cagliata, ottenuta in circa 30 minuti, non viene rotta ma lasciata a rassodare per circa 30-40 minuti, prima di venire estratta e pressata, per circa 15 minuti, nei tipici stampi detti fiscelle (dial.: \"fuscedde\"), fino ad espungere la maggior parte del siero.\nLa \"stufatura\" si ottiene in maniera naturale esponendo per 24 ore le forme alla temperatura del locale di cagliatura.\nLa \"salatura\" viene effettuata poche ore dopo la formatura, o dopo la \"stufatura\", \"a secco\", mediante cospargimento con sale da cucina.\nLa stagionatura avviene generalmente su graticci, con una maturazione che, qualora si intenda avviare il prodotto al consumo da formaggio fresco, pu\u00f2 avere durata brevissima, tipicamente 2 o 3 giorni (maturazione proteolitica). Nel caso del prodotto stagionato si prolunga invece per 3-4 mesi (maturazione proteolitico-lipolitica).\nVarianti.\nIn alcune zone del Cilento, come Montano Antilia e Laurito, la massa viene sottoposta a un ciclo termico pi\u00f9 lungo (per circa 10-20 minuti in pi\u00f9), contenendo la temperatura con allontanamenti periodici dalla fiamma.\nIn altri casi la cagliata pu\u00f2 subire, dopo il rassodamento, la rottura in piccoli fiocchi della dimensione di un chicco di mais, lasciati in sosta nel siero per ulteriori 10-20 minuti.\nAspetto e qualit\u00e0 organolettiche.\nSi presenta in forme di 13-24 centimetri di diametro e di 4\u20137\u00a0cm di altezza con una superficie increspata.\nLa pasta \u00e8 bianca, morbida e priva di occhiatura nel prodotto fresco, secca, scagliosa e giallo paglierina, con occhiatura fine, nel prodotto maturo.\nIl cacioricotta presenta una percepibile complessit\u00e0 aromatica, conferitagli anche dalle specie arbustive della macchia mediterranea e della gariga che entrano nell'alimentazione dell'animale. In virt\u00f9 di esse la composizione aromatica presenta una notevole variabilit\u00e0 in funzione dei terreni di pascolo e del progredire della stagione di raccolta.\nUso alimentare.\nIl cacioricotta fresco \u00e8 usato per condire primi piatti, entra nelle composizione di insalate o antipasti e come formaggio da tavola, anche in abbinamento col miele.\nLa variet\u00e0 stagionata, grattugiata o a scaglie, si presta bene all'abbinamento a piatti tipici come i fusilli cilentani conditi con il rag\u00f9 di castrato.\nRiconoscimenti.\nIl \"cacioricotta di capra cilentana\" \u00e8 stato ritenuto meritevole di tutela dall'Associazione \"Slow Food\" che lo ha classificato tra i suoi presidii.\n\u00c8 incluso inoltre nella classificazione ministeriale dei Prodotti agroalimentari tradizionali italiani."}
{"id": "1177344", "revid": "74801", "url": "https://it.wikipedia.org/wiki?curid=1177344", "title": "Heinerscheid", "text": "Heinerscheid (lussemburghese: \"Hengescht\") \u00e8 un comune soppresso del Lussemburgo settentrionale. Si trova nel cantone di Clervaux, nel distretto di Diekirch.\nAmministrazione.\nIl 1\u00ba gennaio 2012, insieme al comune di Munshausen, si \u00e8 fuso con il comune di Clervaux, diventando parte integrante di questi.\nNel 2005, la localit\u00e0 di Heinerscheid aveva una popolazione di abitanti. Le altre localit\u00e0 che facevano capo al comune sono Fischbach, Hupperdange, Grindhausen, Kaesfurt, Kalborn e Lieler."}
{"id": "1177349", "revid": "729019", "url": "https://it.wikipedia.org/wiki?curid=1177349", "title": "Henschel Hs 129", "text": "LHenschel Hs 129 era un bimotore da attacco al suolo ad ala bassa prodotto dall'azienda tedesca Henschel Flugzeugwerke AG negli anni quaranta.\nSpecializzato nell'attacco contro i carri armati, venne impiegato dalla Luftwaffe durante la seconda guerra mondiale.\nStoria del progetto.\nPrima versione.\nIl progetto nacque in risposta alla richiesta di un piccolo bimotore per attacco al suolo da parte del Reichsluftministerium nel 1937.\nIl primo velivolo, l'Hs 129 V1, ebbe il battesimo dell'aria nella primavera del 1939 e fu seguito da altri due prototipi. Questi esemplari, dotati di abitacoli sacrificati, erano armati con due cannoni da 20 mm e due mitragliatrici da 7,92 mm, ma si rivelarono difficili da controllare a causa della potenza insufficiente fornita dai due motori in linea Argus As 410A da 465 CV.\nFurono comunque ordinate otto unit\u00e0 di preproduzione Hs 129 A-0, alcune delle quali andarono alla 5(Schlacht)/LG2 della Luftwaffe nel tardo autunno del 1940 per effettuare valutazioni; i difetti di questi aerei, per\u00f2, furono tanto evidenti da spingere la Luftwaffe a rifiutare il modello per il servizio operativo.\nSeconda versione.\nFu cos\u00ec che, all'inizio del 1941, due Hs 129 A-0 furono dotati di motori radiali Gnome-Rh\u00f4ne 14M4/5 e modificati nell'abitacolo, allo scopo di servire come aerei sperimentali per la serie di preproduzione Hs 129 B-0, 10 dei quali furono consegnati dalla fine del 1941. L'esordio fu molto pi\u00f9 soddisfacente sicch\u00e9 il modello B entr\u00f2 in produzione nel 1942. In totale, fino al settembre 1944, furono costruiti 879 Hs 129, prototipo compreso.\nTecnica.\nSistemi d'arma.\nL'armamento di base dello Hs 129B-1 era ancora costituito dalle due mitragliatrici MG 17 da 7,92 mm e dai due cannoni MG 151 da 20 mm, ma in questa sede furono introdotte molte variazioni. Per esempio, sotto la fusoliera dello Hs 129 B-1/R2 fu sistemato un cannone da 30 mm, mentre il tipo B-1/R3 ricevette quattro mitragliatrici da 7,92 mm aggiuntive e il B-1/R4 fu messo in grado di caricare varie combinazioni di bombe, comprese 96 mine antiuomo SD-2. Il B-1/5, infine, era una versione fotoricognitrice. In queste designazioni la \"R\" stava per R\u00fcsts\u00e4tze, ovvero un \"kit\" di conversione che poteva essere installato sull'aereo di base direttamente sul campo, anzich\u00e9 essere costruito in fabbrica.\nImpiego operativo.\nI primi Hs 129 B-1 furono consegnati nella primavera del 1942 e l'aereo divenne operativo sul fronte orientale in maggio. L'Hs 129 combatt\u00e9 principalmente proprio in questo teatro di guerra, ma alcune unit\u00e0 entrarono in azione anche sul Mediterraneo e nel Nordafrica.\nA met\u00e0 del 1943 l'aereo aveva un impiego significativo a oriente, dove si rivel\u00f2 ottimo come anticarro e in altri ruoli d'attacco generici. La spessa corazzatura dei carri sovietici KV-1 e T-34, comunque, port\u00f2 a un ulteriore aumento dell'armamento con la serie Hs 129 B-2, dotata di armi ancora pi\u00f9 pesanti in una gondola posta sotto la fusoliera. Ma non fu sufficiente: la necessit\u00e0 di disporre di un calibro maggiore port\u00f2 allo schieramento in campo, a met\u00e0 del 1944, dello Hs 129 B-3, che montava un grosso cannone anticarro da 75 mm, con 12 proiettili da 12 chilogrammi. Di questa versione furono costruiti solo pochi esemplari, ma si tratt\u00f2 comunque di uno degli aerei fra i pi\u00f9 pesantemente armati del conflitto."}
{"id": "1177350", "revid": "9250613", "url": "https://it.wikipedia.org/wiki?curid=1177350", "title": "Heinz Harald Frentzen", "text": ""}
{"id": "1177352", "revid": "466539", "url": "https://it.wikipedia.org/wiki?curid=1177352", "title": "Fran\u00e7ois Pinault", "text": "\u00c8 il fondatore della holding Artemis e di PPR, oggi gruppo Kering, che comprende brand di lusso come Gucci, Yves Saint Laurent e Balenciaga. Nel 2020 risulta 27\u00ba nella classifica delle persone pi\u00f9 ricche del mondo secondo la rivista \"Forbes\", con un patrimonio stimato di 27 miliardi di dollari.\nFran\u00e7ois Pinault \u00e8 uno dei maggiori collezionisti d\u2019arte contemporanea e proprietario di Palazzo Grassi e Punta della dogana a Venezia, nei quali \u00e8 esposta gran parte della sua collezione personale.\nBiografia.\nPrime attivit\u00e0 commerciali.\nFran\u00e7ois Pinault nasce il 21 agosto 1936 a Les Champs-G\u00e9raux, un paese rurale nel nord della Bretagna. Pinault frequenta il College Saint-Martin di Rennes, ma a 16 anni decide di lasciare gli studi, e una volta tornato a casa si dedica al business di famiglia, prendendo parte alla piccola attivit\u00e0 del padre nel commercio di legname. Nel 1956, come molti altri giovani, Fran\u00e7ois si arruola come volontario nelle truppe francesi per combattere la guerra d'Algeria. Al ritorno da questa esperienza continua a lavorare nell\u2019attivit\u00e0 di famiglia, ma nel 1959, dopo la morte del padre, Pinault decide di vendere. Nel 1962 si sposa con Louise Gautier, dalla quale ha tre figli: Fran\u00e7ois-Henri, Dominique, e Laurence Pinault.\nNon passa molto tempo prima che Fran\u00e7ois Pinault ritorni nel mondo del business: nel 1963, con l\u2019aiuto della famiglia e della banca Cr\u00e9dit Lyonnais, fonda la sua prima societ\u00e0, \u00c9tablissement Fran\u00e7ois Pinault, rimanendo nell\u2019ambito del commercio di legname. Nel 1967 Pinault e la Gautier divorziano, e nel 1970 lui si risposa con Maryvonne Campbell, figlia di un antiquario di Rennes, e sar\u00e0 proprio la sua seconda moglie a introdurre Pinault al mondo dell\u2019arte, a questo periodo risale anche il suo primo acquisto d\u2019arte.\nCreazione di un impero.\nIl business di Pinault cresce velocemente, grazie anche all\u2019acquisizione di aziende in fallimento e alla capacit\u00e0 di rilanciarle sul mercato; l\u2019acquisizione pi\u00f9 importante \u00e8 Chapelle Darblay. Nell'ottobre 1988 Fran\u00e7ois Pinault riesce in un altro grande obiettivo: la sua societ\u00e0 appare per la prima volta tra le aziende quotate sulla Borsa di Parigi. Pinault inizia dunque a seguire una nuova strategia, acquisendo realt\u00e0 importanti nel settore della distribuzione al dettaglio. Compra la quota di maggioranza di CFAO (realt\u00e0 specializzata nella distribuzione in Africa), Conforama, Printemps (un grande magazzino di vendita al dettaglio), e infine La Redoute (vendita per corrispondenza) e Fnac (distribuzione nell\u2019editoria ed elettronica). \u00c8 a questo punto, nel 1993, che rinomina la sua societ\u00e0 Pinault-Printemps-Redoute (PPR). \nVerso la fine degli anni \u201890 la societ\u00e0 cambia ancora una volta direzione, affacciandosi al mondo del lusso. A marzo del 1999, infatti, Pinault-Printemps-Redoute compra il 42% delle azioni del gruppo Gucci per 3 miliardi, acquisendo anche il marchio Yves Saint Laurent. Pinault prosegue acquistando il marchio francese di alta gioielleria Boucheron nel 2000, Balenciaga nel 2001, cos\u00ec come anche la casa di moda inglese Alexander McQueen. Nel maggio 2003 Fran\u00e7ois Pinault lascia le redini della societ\u00e0 a suo figlio Fran\u00e7ois-Henri Pinault, mentre nel 2005 Pinault-Printemps-Redoute viene ufficialmente rinominata PPR. \nIl figlio continuer\u00e0 sulla linea del padre con nuove acquisizioni nel settore del lusso tra cui Brioni, Girard-Perregaux, Pomellato , Bottega Veneta. Nel 2013 PPR \u00e8 un player puro del settore del lusso e cambia il suo nome in gruppo Kering. Grazie alle sue scelte strategiche il gruppo Kering \u00e8 ancora in continua crescita: il 2019 \u00e8 stato chiuso con un fatturato di 15,883 miliardi di euro (contro i 13,665 miliardi di euro del 2018), a riprova di un gruppo che continua a migliorare. \nArtemis e altri investimenti.\nNel 1992 Pinault fonda Art\u00e9mis, la holding che gestisce gli investimenti della famiglia Pinault. La societ\u00e0 \u00e8 controllata al 100% da Fran\u00e7ois Pinault e dalla sua famiglia.\nTra le prestigiose tenute acquistate da Pinault troviamo Ch\u00e2teau-Grillet (Condrieu), acquisita nel 2011, la californiana Napa Valley Araujo Estates Wines, ribattezzata Eisele Vineyard (2015), e Le Clos-de-Tart (C\u00f4tes de Nuits) nel 2017. \nDal 1997 Art\u00e9mis controlla anche la rivista \"Le Point\", e dal 1998 la casa d\u2019aste Christie's.\u00a0Sempre nel settore del lusso, Art\u00e9mis acquisisce la compagnia di crociere Ponant nel 2015. Dal 1998 Pinault \u00e8 anche proprietario del Rennes football club, una squadra di calcio francese.\nArte contemporanea.\nPinault \u00e8 uno dei pi\u00f9 grandi collezionisti d\u2019arte contemporanea, la sua collezione privata vanta oltre 5.000 opere d'arte con un valore complessivo di 1,2 miliardi di euro secondo Bloomberg. Si tratta di una delle cinque collezioni d\u2019arte contemporanea pi\u00f9 grandi del mondo; costituita da pitture, sculture, fotografie e video appartenenti ai movimenti artistici dell\u2019Arte Povera, del Minimalismo, del Post-minimalismo e della Pop Art. Oltre alle sedi principali in cui sono esposte, le opere della Pinault Collection sono regolarmente esposte in tutto il mondo.\nNel 2005 Pinault acquista Palazzo Grassi a Venezia, la ristrutturazione viene commissionata all\u2019architetto giapponese Tadao Ando. La prima esposizione della collezione Pinault in questa sede \u00e8 nel 2006, oggi nel Palazzo si possono trovare opere di artisti come Mark Rothko, Piero Manzoni, Damien Hirst, Andy Warhol, Jeff Koons, Takashi Murakami ed altri. \nSempre a Venezia, la famiglia Pinault possiede Punta della Dogana. Aperta nel 2009, dopo 30 anni di abbandono dell\u2019area, \u00e8 la seconda sede della collezione Pinault, anch\u2019essa restaurata da Tadao Ando. Ai possedimenti veneziani nel 2013 si aggiunge Il Teatrino, un teatro all\u2019aperto ristrutturato sempre da Ando, che oggi ospita 220 posti ed \u00e8 il fulcro di un importante programma culturale.\nNel 2016 Pinault e la citt\u00e0 di Parigi annunciano una collaborazione per la ristrutturazione della Bourse de Commerce, che da ex sede della finanza parigina diventer\u00e0 un nuovo museo di arte contemporanea. Il progetto \u00e8 affidato al giapponese Tadao Ando con la collaborazione dallo studio di architetti NeM, gli ingegneri di Setec e l\u2019architetto Pierre-Antoine Gatier. L\u2019apertura \u00e8 stata annunciata per il 2020.\nAttivit\u00e0 filantropiche.\nFran\u00e7ois Pinault \u00e8 molto attivo nel sociale e ha finanziato diversi interventi filantropici, tra cui nel 1990 il progetto di riforestazione nella foresta di Paimpont in Bretagna, danneggiata da un grave incendio. Nel 2000, a seguito del naufragio dell\u2019Erika, ha fornito un\u2019assistenza finanziaria per aiutare le isole bretoni colpite dalla diffusione del petrolio via mare. Nel 2019 si somma alla lista di miliardari che hanno donato una quantit\u00e0 significativa per il restauro della Cattedrale di Notre-Dame dopo l\u2019incendio in aprile 2019, nello specifico Fran\u00e7ois Pinault e la sua famiglia hanno donato 113 milioni. \nDal 2015 la Pinault Collection sponsorizza anche una residenza artistica a Lens, nella regione Hauts-de-France in collaborazione con gli enti culturali, come la Direction r\u00e9gionale des Affaires Culturelles (DRAC), i Fonds r\u00e9gionaux d'art contemporain (Frac). La residenza ha ospitato grandi nomi dell\u2019arte contemporanea internazionale tra cui Melissa Dubbin e Aaron Davidson, Edith Dekundt, Luca Arrada e, nel 2019, Hicham Berrada.\nA seguito della morte di Pierre Daix, amico di Pinault e scrittore d\u2019arte oltre che noto biografo di Picasso, Pinault ha istituito il Premio Pierre Daix, per premiare le migliori pubblicazioni di arte contemporanea. \nUno degli impegni pi\u00f9 recenti della Pinault collection \u00e8 il finanziamento della ristrutturazione di Hauteville House, la casa di Victor Hugo a Guernsey ."}
{"id": "1177358", "revid": "287204", "url": "https://it.wikipedia.org/wiki?curid=1177358", "title": "The Last Chapter", "text": "The Last Chapter \u00e8 una miniserie televisiva canadese del 2002 diretta da Richard Roy, prodotta da Claudio Luca e scritta da Luc Dionne. Realizzata e prodotta in due lingue: inglese e francese, \u00e8 stata trasmessa dalla Canadian Broadcasting Corporation (CBC) nella versione inglese e dalla Soci\u00e9t\u00e9 Radio-Canada (SRC) nella versione francese, con il titolo \"Le Dernier Chapitre\", dal 23 aprile 2002. La fiction TV \u00e8 divisa in sei puntate ed \u00e8 stata distribuita da Distribution Cin\u00e9 T\u00e9l\u00e9-Action Inc. ed in DVD per il Canada da Morningstar Entertainment. Ha avuto un seguito, intitolato \"\" (2003).\nTrama.\nLa miniserie racconta la storia di uno dei pi\u00f9 grandi gruppi di motociclisti del Canada denominati \"Triple Sixers\". Il loro dominio si estende, tramite vari sottogruppi, lungo i territori che vanno da Halifax a Vancouver con un'unica eccezione per i territori dell'Ontario.\nPrima e seconda puntata.\nZip O'Conners, capo del gruppo di Montr\u00e9al, conosce le grandi opportunit\u00e0 commerciali dei freschi territori dell'Ontario e nonostante non tema la lotta con i gruppi gi\u00e0 presenti, sa che l'espansione dei \"Triple Sixers\" l\u00ec, non sar\u00e0 comunque facile. O'Conners affida il duro compito a Bob Durelle capo dei \"Devil Riders\" gi\u00e0 stabili in Ontario.\nBob dimostra il suo valore uccidendo uno dei maggiori signori della droga Colombiani nascostosi a Montreal guadagnandosi cos\u00ec il rispetto ed un buon prezzo sugli affari con i Toronto \"Triple Sixers\". Bob ritiene inoltre positiva l'unione del gruppo di Toronto, capitanato da Ross Desbiens che subentra al fratello Glen O'Sullivan, con quello di Montreal, ma alla fine prenderanno due vie separate.\nRoss organizza il suo gruppo dei \"Sixers\" a Toronto con non poche difficolt\u00e0 e Bob in opposizione si organizza con il suo gruppo dei \"Sixers\" di Montreal, anch'esso non senza difficolt\u00e0 ed in pi\u00f9 sembra che anche la polizia inizi ad interessarsi a queste formazioni di motociclisti che circolano sui territori, ed in particolar modo se ne interessa Bill Guenette un poliziotto esperto di motociclisti.\nI problemi fra i due gruppi nella divisione della droga diventano sempre maggiori e le cose precipitano quando Ricky Jones, un socio e motociclista del gruppo di Ross, viene assassinato e le accuse cadono su Bob che per\u00f2 nega di aver compiuto il fatto. Ross si convince che Bob ne sia responsabile, come anche il resto del suo gruppo che diventa sempre pi\u00f9 ingovernabile, fino a che ben presto attentano alla vita di Bob.\nTerza e quarta puntata.\nIl giorno successivo all'attentato di Bob, Roots Racine, uno dei pi\u00f9 forti e spietati motociclisti dei \"Sixers\" di Qu\u00e9bec compare a Toronto e O'Conners cerca di convincere Bob che il responsabile dell'attentato possa essere proprio lui. Nel frattempo alcuni uomini di Bob vengono arrestati durante una vendetta contro gli uomini di Ross, il quale sente che le cose stanno sfuggendo da ogni controllo. Ross cerca quindi di parlare con Bob per risolvere la questione ma O'Sullivan l'incaricato alla mediazione non esegue gli ordini di Ross. Roots intanto sta anche cercando di espandere il suo potere nei territori di Ross, il quale finalmente riesce a contattare Bob ed insieme a porre fine all'estensione di Roots. Ross ritiene di essere per\u00f2 rimasto dalla parte sfavorita dell'accordo e decide di allearsi e cos\u00ec il suo gruppo, ai \"Matadores\" uno dei maggiori gruppi dei \"Sixers\".\nA questo punto Ross sospetta che Bob intenda dichiarare guerra aperta a lui ed al suo gruppo ed il sospetto diventa maggiore quando sua moglie viene uccisa da un'autobomba che era destinata a lui stesso. Bob al funerale della moglie di Ross cerca di convincerlo che lui non sia responsabile ma a Ross rimane il dubbio. Entrambi cercano comunque di contenere la situazione mentre muoiono sempre pi\u00f9 membri di entrambi i gruppi. Infine Giacalone il capo dei \"Godfather\" di Toronto riunisce Bob e Ross con la notizia che O'Conners e O'Sullivan, due del gruppo di Bob, sono stati arrestati per l'omicidio della moglie di Ross. La notizia sconvolge Bob e conferma invece i dubbi di Ross che ritiene che i due essendo del gruppo di Bob abbiano agito comunque sotto ordine di Bob stesso; Ross lo ritiene definitivamente responsabile.\nQuinta e sesta puntata.\nBob dal canto suo capisce solo ora che gli omicidi erano stati ordinati direttamente da O'Conners che aveva agito all'oscuro ed autonomamente. O'Conners infatti aveva scoperto che l'espansione in Ontario dei \"Sixers\" non andava a suo favore come aveva sperato e che l'accordo iniziale tra Ross e Bob lo aveva tagliato fuori dal mercato e quindi il suo bersaglio era stato Ross ma le cose non erano andate come dovevano. Bob \u00e8 furioso con O'Conners che ha interferito e perch\u00e9 ora Ross lo ritiene comunque colpevole e cos\u00ec la loro amicizia si \u00e8 definitivamente rotta.\nLa polizia nel frattempo viene a conoscenza da O'Sullivan che sia Bob che O'Conners lo avevano usato per gli omicidi, grazie alla sua testimonianza arrestano cos\u00ec Bob, ma da sola non basta e Bob sar\u00e0 probabilmente rilasciato. Ross \u00e8 consumato dal desiderio di vendetta su Bob, parla dunque con O'Sullivan e lo convince a rovesciare la testimonianza cos\u00ec che Bob rimane in prigione. Frustrato dalla sconfitta l'agente Guenette lascia quindi la polizia.\nBob anche se dalla prigione cerca di mettere a posto le cose con Ross offrendogli una tregua che Ross rifiuta meditando la vendetta definitiva. Bob si sente veramente in pericolo, da un lato viene lasciato dalla moglie Karen che porta con s\u00e9 i figli, sente il fiato di Ross sul collo e dall'altro lato Guenette, che anche se ha lasciato la polizia, gli fa sapere di essere al corrente che l'omicidio del signore della droga \u00e8 stata opera sua."}
{"id": "1177360", "revid": "228587", "url": "https://it.wikipedia.org/wiki?curid=1177360", "title": "Venera-D", "text": "La sonda Venera-D \u00e8 un progetto spaziale russo per l'esplorazione di Venere, il cui lancio era previsto intorno al 2016, ma che, dopo una riprogettazione delle missioni spaziali dell'Agenzia Spaziale Russa, \u00e8 slittato al 2026.\nLa sonda Venera-D si ispira alla missione statunitense Magellano, ma utilizzer\u00e0 un sistema radar di maggiore potenza. Altro scopo della sonda \u00e8 anche quello di localizzare sulla superficie siti per futuri atterraggi. Il progetto venne approvato il 22 ottobre del 2005 e dovr\u00e0 venir sviluppato tra il 2006 e il 2015.\nLa Venera-D \u00e8 la prima sonda russa che verr\u00e0 inviata su Venere (le sonde \"Venera\" del passato vennero lanciate dalla precedente Unione Sovietica). La sonda vuole servire da modello sperimentale per una nuova generazione di sonde russe destinate all'esplorazione di Venere, le quali saranno dotate anche di moduli di discesa e atterraggio capaci di sopportare le difficili condizioni ambientali dell'atmosfera venusiana per un tempo maggiore rispetto al passato. Per non incorrere a costi troppo elevati la nuova sonda assomiglier\u00e0 molto probabilmente alle sonde dell'era sovietica, ma conter\u00e0 sulle nuove tecnologie sviluppate dalla Russia dopo le ultime missioni dell'URSS su Venere (Vega 1 e Vega 2, nel 1985). \u00c8 previsto che la Venera-D sar\u00e0 lanciata a bordo di un razzo Proton, ma potrebbe venir progettata anche per il lancio con un pi\u00f9 potente razzo Angara.\nLa Venera-D fa parte di un programma di rinnovamento dell'industria spaziale russa, dopo la missione Fobos-Grunt, la prima sonda russa diretta verso Marte dopo il fallimento della Marsnik 96."}
{"id": "1177361", "revid": "1793900", "url": "https://it.wikipedia.org/wiki?curid=1177361", "title": "Hosingen", "text": " \nHosingen (lussemburghese: \"Housen\") \u00e8 un comune soppresso del Lussemburgo settentrionale e capoluogo del comune di Parc Hosingen. Si trova nel cantone di Clervaux, nel distretto di Diekirch.\nIl 1\u00ba gennaio 2012 il comune di Hosingen si \u00e8 fuso con i comuni di Consthum e Hoscheid per formare il nuovo comune di Parc Hosingen.\nLa localit\u00e0 di Hosingen, gi\u00e0 sede del comune soppresso, \u00e8 il capoluogo del nuovo comune di Parc Hosingen.\nVicino a Hosingen si trova la pi\u00f9 alta struttura del Paese, il ripetitore radio-televisivo della RTL.\nComune soppresso.\nNel 2008 il comune di Hosingen aveva una popolazione di 1.804 abitanti. Oltre al capoluogo, facevano parte del comune soppresso le seguenti localit\u00e0, poi confluite nel comune di Parc Hosingen:"}
{"id": "1177363", "revid": "363629", "url": "https://it.wikipedia.org/wiki?curid=1177363", "title": "Azienda Unit\u00e0 Sanitaria Locale", "text": ""}
{"id": "1177364", "revid": "30610", "url": "https://it.wikipedia.org/wiki?curid=1177364", "title": "Castoriadis", "text": ""}
{"id": "1177371", "revid": "1776051", "url": "https://it.wikipedia.org/wiki?curid=1177371", "title": "Campionato argentino di calcio a 5", "text": "Il Campionato argentino di calcio a 5 \u00e8 la massima competizione argentina di calcio a 5 organizzata dalla Asociaci\u00f3n del F\u00fatbol Argentino (AFA).\nStoria.\nLa prima edizione, dopo gli accordi tra la AFA e la FIFA, si svolse durante la stagione 1986, vi parteciparono Boca Juniors, Hurac\u00e1n, Independiente, Acassuso, Argentinos Juniors, Gimnasia y Esgrima La Plata, Racing Club Avellaneda, Yupanqui, Platense, River Plate, Club Atl\u00e9tico Atlanta, F\u00e9nix, Rosario Central e Newell's Old Boys in un girone unico con partite di andata e ritorno.\nLa gara inaugurale, giocata al \"Club Obras Sanitarias\", vide opposte Boca Juniors e Independiente, alla presenza del presidente della AFA, Julio Grondona. Il primo campione argentino fu il Rosario Central.\nNel 1997 la lega si apr\u00ec anche alle squadre non direttamente affiliate alla AFA, la conseguenza fu l'aumento delle squadre sino al numero di trenta, che costrinse la federazione ad istituire una prima divisione a 18 squadre e una seconda a 12. Nello stesso anno iniziarono a disputarsi due tornei nella stessa stagione, denominati \"Apertura\" e \"Clausura\". Attualmente il calcio a 5 argentino \u00e8 formato da otto divisioni, la prima \u00e8 formata da 18 squadre, le due seconde da un totale di 32 formazioni.\nAlbo d'oro.\nLiga Nacional de Futsal Argentina.\nTorneo nato nel 2008, dal 2018 cambia nome e formato coinvolgendo solo le migliori squadre per promuovere lo sport nel paese."}
{"id": "1177372", "revid": "36426", "url": "https://it.wikipedia.org/wiki?curid=1177372", "title": "Chiesa di San Bartolomeo (Barberino Val d'Elsa)", "text": "La chiesa di San Bartolomeo \u00e8 la chiesa principale di Barberino Val d'Elsa e si trova nel capoluogo comunale, in provincia di Firenze, diocesi della medesima citt\u00e0.\nStoria e descrizione.\nLa chiesa \u00e8 stata rimaneggiata nel Novecento in stile neogotico dall'architetto Giuseppe Castellucci e conserva, oltre ad un affresco frammentario del Trecento raffigurante l\"'Annunciazione\", la tavola con la \"Madonna col Figlio\" del cosiddetto Maestro di Barberino (XIV secolo).\nOpere gi\u00e0 in loco.\nIl busto in bronzo dorato del beato Davanzati, attribuito a Pietro Tacca, di pertinenza della chiesa, \u00e8 attualmente custodito presso il Museo diocesano di Santo Stefano al Ponte a Firenze.\nIl polittico eponimo del Maestro di Barberino \u00e8 oggi sparso in vari musei internazionali."}
{"id": "1177374", "revid": "100623", "url": "https://it.wikipedia.org/wiki?curid=1177374", "title": "Okapini", "text": ""}
{"id": "1177376", "revid": "3082", "url": "https://it.wikipedia.org/wiki?curid=1177376", "title": "Salonino", "text": ""}
{"id": "1177377", "revid": "110157", "url": "https://it.wikipedia.org/wiki?curid=1177377", "title": "Troisvierges", "text": "Troisvierges (lussemburghese: \"\u00cblwen\"; tedesco: \"Ulflingen\") \u00e8 un comune del Lussemburgo settentrionale. Si trova nel cantone di Clervaux, nel distretto di Diekirch. Nel suo territorio si trovano le due colline pi\u00f9 alte del Lussemburgo, Kneiff (560 m) e Buurgplaatz (559 m).\nNel 2005, la citt\u00e0 di Troisvierges, il capoluogo del comune che si trova nella parte meridionale del suo territorio, aveva una popolazione di 1.365 abitanti. Le altre localit\u00e0 che fanno capo al comune sono Basbellain, Drinklange, Hautbellain, Huldange e Wilwerdange.\nFino al 28 dicembre 1908, il comune si chiamava Basbellain, come il centro che fino ad allora era il capoluogo. Da quel giorno il capoluogo \u00e8 stato spostato a Troisvierges."}
{"id": "1177380", "revid": "773636", "url": "https://it.wikipedia.org/wiki?curid=1177380", "title": "Chiesa di Santo Stefano (Linari)", "text": "La chiesa di Santo Stefano si trova a Linari, frazione del comune di Barberino Val d'Elsa, in provincia di Firenze, diocesi della medesima citt\u00e0.\nStoria.\nLa chiesa di Santo Stefano a Linari \u00e8 situata fuori dal castello di Linari nella parte sud-ovest del colle e venne citata come semplice chiesa appartenente al territorio di Semifonte.\nFra il 1260 e il 1266 sub\u00ec gravi danni dai Ghibellini fiorentini che distrussero le propriet\u00e0 dei fuoriusciti Guelfi. Fu suffraganea dal 1266 al 1277 della pieve di Sant'Appiano.\nDal \"Rationes Decimarum \" del 1276-1277 si evince che in quel tempo la chiesa fosse sede di una comunit\u00e0 di canonici regolari. Nel XIII e nel XIV secolo il borgo di Linari era sede di numerosi spedali per pellegrini e alberghi di cui sono rimasti alcuni nomi: Cortebuona citato fin dal (1348), San Niccol\u00f2 di cui esistono testimonianze a partire dal 1289 ma oggi scomparso e Santa Maria citato dal 1313. La presenza di questi luoghi di ristoro fece di Linari un borgo florido nel XIV secolo.\nIn seguito la chiesa, per motivi oggi sconosciuti, non fu pi\u00f9 sede di un sacerdote stabile e questo comport\u00f2 il degrado delle sue strutture, tanto che nel 1446 era in stato di rovina. In seguito nel XVII secolo venne restaurata e seguendo al moda del tempo il suo aspetto sub\u00ec una ridefinizione in stile barocco. Altri importanti interventi vennero realizzati nel 1930 e in quell'occasione vennero riportati alla luce elementi medievali e le sovrastrutture barocche vennero rimosse.\nNella chiesa si celebrava la festa di , perch\u00e9 si credeva che il nome Linari derivasse dal nome del santo.\nArchitettura e patrimonio artistico.\nLa chiesa, di piccole dimensioni presenta una pianta rettangolare priva di abside; il paramento murario \u00e8 costituito da mattoni.\nNei muri perimetrali si aprono sei strette monofore mentre in facciata \u00e8 posto un archivolto a tutto tondo che sovrasta il portale di epoca moderna. Nella tribuna si aprono altre tre monofore con archivolto in laterizio che, in specialmodo quella centrale, assomigliano a quelle presenti nella tribuna dei Santi Jacopo e Filippo a Certaldo.\nIl campanile \u00e8 costituito da una torre quadrata in stile gotico.\nOratorio di San Carlo Borromeo.\nAccanto alla chiesa, nei pressi della tribuna, \u00e8 presente un altro edificio religioso. Si tratta dell'oratorio dedicato a San Carlo Borromeo, che una tradizione locale dice che sia stato ospite della chiesa di Linari. All'altare maggiore \u00e8 posto un tabernacolo in pietra serena di epoca rinascimentale.\nOpere.\nConserva al suo interno un dipinto di Neri di Bicci, raffigurante una \"Madonna col Bambino e Santi\" e una pace di rame cesellato e dorato attribuita al Filarete."}
{"id": "1177383", "revid": "110157", "url": "https://it.wikipedia.org/wiki?curid=1177383", "title": "Weiswampach", "text": " \nWeiswampach (lussemburghese: \"W\u00e4iswampech\") \u00e8 un comune del Lussemburgo settentrionale. Si trova nel cantone di Clervaux, nel distretto di Diekirch.\nNel 2005, la citt\u00e0 di Weiswampach, il capoluogo del comune che si trova nella parte settentrionale del suo territorio, aveva una popolazione di 648 abitanti. L'altra localit\u00e0 che fa capo al comune \u00e8 Binsfeld."}
{"id": "1177390", "revid": "36426", "url": "https://it.wikipedia.org/wiki?curid=1177390", "title": "Chiesa di San Ruffignano", "text": "La chiesa di San Ruffignano si trova a Monsanto, frazione del comune di Barberino Val d'Elsa, in provincia di Firenze, diocesi della medesima citt\u00e0.\nStoria.\nLa localit\u00e0 \"Montesancto\" vien citata per la prima volta nel 998 in un documento di donazione alla Badia di San Michele a Marturi sottoscritto dal marchese Ugo di Toscana. Nell'XI secolo il borgo era un centro curtense fortificato su cui avevano diritti feudali i conti Ubaldini, possesso confermato in documenti del 1043 e del 1076.\nLe prime testimonianze della chiesa risalgono all'11 giugno 1240 quando risulta che il rettore della chiesa Giovanni fosse debitore del pievano della chiesa di San Jeruslaem. Nella chiesa aveva sede una comunit\u00e0 di canonici, che dal 25 giugno 1243 si videro leggere il priore dal vescovo di Firenze.\nPrima della Battaglia di Montaperti le rendite economiche della chiesa erano enormi tanto che il 10 agosto 1260 il priore della chiesa promise addirittura 60 staia di grano per il mantenimento dell'esercito fiorentino ma dopo la battaglia il vicino castello di Cepparello o di Monsanto venne distrutto e il territorio venne talmente tanto saccheggiato dai ghibellini vittoriosi che le decime pagate tra il 1276 e il 1303 ammontarono a massimo 7 lire ma pi\u00f9 spesso a 2 o 3 lire.\nTra i priori della chiesa \u00e8 rimasto il ricordo di Michele, canonico di San Jerusalem, che risult\u00f2 assente al Sinodo diocesano del 1286 ma in occasione del riconoscimento del patronato del vescovo in data 14 gennaio 1299 risulta ; Michele rimase priore fino alla morte e il suo successore, Masino de' Cavalcanti, venne eletto il 18 luglio 1313; dopo di lui nel 1333 risulta priore tale Betto che dovette morire nel 1337 quando il patronato della chiesa pass\u00f2 ai parrocchiani anche se tale diritto venne contestato dai Signori del castello di Cepparello.\nLe condizioni economiche della chiesa nel XV secolo dovevano essere nuovamente floride tanto che nel 1444 fu fortemente tassata e nel 1469 risulta che al suo interno ci fossero ben cinque altari. A causa della notevole distanza dalla sua pieve, nel 1575 ottenne il diritto di avere un fonte battesimale e nello stesso anno le venne annessa la vicina chiesa di santa Maria che stava crollando.\nNel 1879 venne consolidata e in quell'occasione venne stravolto l'interno; furono infatti chiuse le arcate riducendo la chiesa ad unica navata con due corridoi laterali. Nel 1934 la chiesa venne riportata allo stato romanico liberandola dalle sovrastrutture rinascimentali e barocche, riaprendo le arcate.\nDescrizione.\nLa chiesa di San Ruffignano \u00e8 una basilica a tre navate, con copertura a tetto nella cui facciata \u00e8 addossato un portico. In facciata oltre al portico \u00e8 stata addossata una scarpa che nasconde totalmente il paramento murario originale.\nL'interno presenta una divisione spaziale abbastanza particolare; infatti le tre navate sono di larghezza diversa, molto maggiore \u00e8 quella centrale rispetto alle due laterali e la navata meridionale \u00e8 pi\u00f9 larga di quella settentrionale. Notevole esempio della prima architettura romanica nel territorio fiorentino (X-XI secolo) sono i sei pilastri quadrangolari che dividono le navate e il cui paramento murario \u00e8 stato scoperto per metter in evidenza la rarit\u00e0 della cosa. Alla stessa epoca doveva appartenere l'abside semicircolare, oggi scomparsa e sostituita nel XVII secolo da una scarsella; sempre in quel periodo venne realizzati il campanile e il porticato in facciata.\nNel corso del XV secolo fu ornata da diversi altari, arricchiti da tavole e da oggetti d'arredo liturgico; di questi si conserva un \"Crocifisso\" ligneo della met\u00e0 del Quattrocento, ed alcune oreficerie particolarmente preziose, fra cui una croce astile del Duecento e un calice."}
{"id": "1177394", "revid": "339392", "url": "https://it.wikipedia.org/wiki?curid=1177394", "title": "Taijutsu", "text": ""}
{"id": "1177398", "revid": "1873140", "url": "https://it.wikipedia.org/wiki?curid=1177398", "title": "Piazza Carignano", "text": "Piazza Carignano \u00e8 una delle piazze storiche di Torino. Prossima a via Roma e via Pietro Micca, \u00e8 delimitata dalle vie: Accademia delle Scienze, Cesare Battisti e Principe Amedeo. \u00c8 pedonalizzata e circondata da edifici con architettura barocca tra i quali spicca l'imponente Palazzo Carignano, uno dei maggiori simboli del Risorgimento italiano. Di fronte a quest'ultimo si trovano poi il Teatro Carignano e alcuni importanti e storici negozi torinesi, quali il celebre \"Ristorante Del Cambio\" e la storica \"Gelateria Pepino\". \nLe dimensioni contenute (circa 88x33 metri), la monumentalit\u00e0 della facciata curvilinea di Palazzo Carignano, sul cui retro si trova l'altra storica piazza Carlo Alberto, e la vicina presenza di prestigiose istituzioni, quali il Museo delle antichit\u00e0 Egizie, rendono la piazza uno degli angoli pi\u00f9 ricchi di suggestioni artistiche, storiche e monumentali del centro storico del capoluogo piemontese.\nStoria e monumenti.\nLa piazza venne aperta durante l'espansione della citt\u00e0 prevista dal duca Vittorio Amedeo I di Savoia: l'elegante palazzo, destinato al principe Emanuele Filiberto di Savoia-Carignano, venne eretto a partire dal 1679 su quelle che erano state le scuderie del principe Tommaso Francesco di Savoia. Il progetto, affidato a Guarino Guarini prevedeva, sul lato volto verso il Po, un elegante giardino e, sulla piazza, la famosa facciata sinuosa, perla dell'architettura barocca. I lavori proseguirono fino al 1685, facendo di questo palazzo uno dei pi\u00f9 importanti edifici torinesi. Al centro della piazza campeggia una statua dedicata a Vincenzo Gioberti.\nSuccessivamente, quando i Savoia del ramo Carignano ereditarono il trono subalpino, il palazzo e la piazza omonimi divennero scenari di quegli eventi che avrebbero fatto la storia dell'Italia unita. Come ricorda la monumentale iscrizione sulla sommit\u00e0 del palazzo, e dalla sontuosa balconata venne annunciata la firma dello Statuto Albertino nel 1848. All'interno del palazzo, venne allestito il primo Parlamento dell'Italia unita.\nDi fronte al Palazzo Carignano, vi \u00e8 il teatro che dalla piazza prende il nome.Il Teatro Carignano sorge in vece di quella che fu la sala della pallacorda della citt\u00e0 di Torino (detta il \"Trincotto Rosso\"). Fu Vittorio Amedeo I di Savoia-Carignano che, nel 1709, fece sistemare dei palchi per trasformare la sala in un teatro, aperto poi al pubblico nel carnevale 1711. Qui si esibirono nel corso della storia numerosi autori, da Carlo Goldoni a Vittorio Alfieri.\nAdiacente al teatro, \u00e8 poi il famoso ristorante \"Il Cambio\". Esistente gi\u00e0 nel '700, \"il Cambio\" deve la sua fama agli illustri personaggi che vi erano soliti pranzare: tra essi, Camillo Benso, conte di Cavour e Vittorio Emanuele II d'Italia. \nNel 1859 venne infine inaugurato il monumento dedicato a Vincenzo Gioberti, opera del valsesiano Giovanni Albertoni."}
{"id": "1177399", "revid": "1305772", "url": "https://it.wikipedia.org/wiki?curid=1177399", "title": "Wincrange", "text": "Wincrange (lussemburghese: \"W\u00ebntger\"; tedesco: \"Wintger\") \u00e8 un comune del Lussemburgo settentrionale. Si trova nel cantone di Clervaux, nel distretto di Diekirch. \u00c8 il comune lussemburghese col territorio pi\u00f9 esteso.\nNel 2005, la citt\u00e0 di Wincrange, il capoluogo del comune che si trova al centro del suo territorio, aveva una popolazione di 197 abitanti. Le altre localit\u00e0 che fanno capo al comune sono Asselborn, Boevange, Boxhorn, Brachtenbach, Deiffelt, Derenbach, Doennange, Hachiville, Hamiville, Hoffelt, Lullange, Niederwampach, Oberwampach, Rumlange, Stockem e Troine.\nIl comune fu istituito l'11 gennaio 1978 per l'accorpamento dei comuni di Asselborn, Boevange, Hachiville e Oberwampach, tutti del cantone di Clervaux. La legge istitutiva fu approvata il 31 ottobre 1977."}
{"id": "1177409", "revid": "1543377", "url": "https://it.wikipedia.org/wiki?curid=1177409", "title": "Cappella di San Michele Arcangelo (Semifonte)", "text": "La cappella di San Michele Arcangelo a Semifonte si trova a Semifonte, nei pressi di Petrognano, frazione del comune di Barberino Val d'Elsa, in provincia di Firenze, diocesi della medesima citt\u00e0.\nLa cappella di San Michele.\nLa piccola cappella a pianta ottagonale, coronata da una cupola che (nel rapporto di 1:8) riproduce esattamente quella della Cattedrale fiorentina di Santa Maria del Fiore, venne costruita fra il 1594 e il 1597 su progetto di Santi di Tito.\nIl committente fu Giovan Battista di Neri Capponi, proprietario della rinascimentale Villa di Petrognano, nonch\u00e9 canonico della Cattedrale di Santa Maria del Fiore: tuttavia, per poter costruire il tempietto fu costretto a chiedere il permesso al granduca Ferdinando I, dato che vigeva ancora l'antico divieto di edificare in quella zona, di propriet\u00e0 del Canonico, dove un tempo si ergeva il castello di Semifonte, distrutto dai fiorentini nel 1202.\nIl modello brunelleschiano \u00e8 ripetuto pedissequamente nella pianta ottagonale, derivata dal tamburo di imposta della cupola di Santa Maria del Fiore, finanche nel modello costruttivo a doppia calotta: le diversit\u00e0 riguardano le finestre del tamburo qui rettangolari e non circolari, e la lanterna priva di aperture.\nLa pala destinata alla cappella (\"San Michele Arcangelo, San Nicola e altri santi\") \u00e8 di Bernardino Poccetti (1597 circa).\nSemifonte: storia di una citt\u00e0 fantasma.\nSemifonte era stata una fiera avversaria della citt\u00e0 gigliata, tanto che il perimetro della sua cerchia muraria era di poco inferiore a quella della Firenze contemporanea. Fondata per volont\u00e0 della famiglia degli Alberti nel 1181 - 1182 in un brevissimo lasso di tempo, grazie alla vicinanza alle due varianti nord e sud della strada volterrana (importanti arterie di comunicazione tra Volterra e Firenze) nonch\u00e9 alla importantissima Francigena, era divenuta assai prospera e potente.\nSi narra che i cavalieri di Semifonte andassero fin sotto le mura di Firenze a gridare in segno di scherno: \nSegu\u00ec una inevitabile guerra dal 1198 al 1202, anno della definita sconfitta e distruzione della citt\u00e0 di Semifonte: un lungo, epico assedio, narrato da Messer Pace da Certaldo nella sua \"Storia della guerra di Semifonte\", al quale parteciparono oltre ai fiorentini anche milizie delle citt\u00e0 di Poggibonsi, Volterra, Siena e Prato. Semifonte aveva invece visto i suoi alleati, San Gimignano e Colle Val d'Elsa, dileguarsi, abbandonandola al suo destino. Segu\u00ec la gi\u00e0 citata completa distruzione della citt\u00e0, nonch\u00e9 il divieto assoluto di costruire. Unica eccezione: la cappella di San Michele."}
{"id": "1177411", "revid": "33689", "url": "https://it.wikipedia.org/wiki?curid=1177411", "title": "Romolo (figlio di Antemio)", "text": "Biografia.\nRomolo era il figlio dell'imperatore d'Occidente Antemio e di Elia Marcia Eufemia, figlia dell'imperatore d'Oriente Marciano. Rimase a Costantinopoli, alla corte di Leone I, mentre il padre regn\u00f2 brevemente (469-472) in Italia e Gallia, tentando senza successo di restaurare il potere imperiale nelle province occidentali.\nNel 479 Romolo e i fratelli, Flavio Marciano e Procopio Antemio, si ribellarono contro il nuovo imperatore d'Oriente, Zenone, in quanto Marciano, avendo sposato la figlia di Leone I, vantava diritti sul soglio imperiale. Dopo alcune vittorie iniziali, la rivolta venne sedata dal generale Illo: Marciano venne catturato, mentre Procopio e Romolo fuggirono in Italia."}
{"id": "1177416", "revid": "339392", "url": "https://it.wikipedia.org/wiki?curid=1177416", "title": "Target Acquisition Designation Sight, Pilot Night Vision System", "text": ""}
{"id": "1177417", "revid": "599013", "url": "https://it.wikipedia.org/wiki?curid=1177417", "title": "Missionari della Sacra Famiglia", "text": "I missionari della Sacra Famiglia (in latino \"Congregatio Missionariorum a S. Familia\") costituiscono un istituto religioso maschile di diritto pontificio: i membri di questa congregazione clericale pospongono al loro nome la sigla M.S.F.\nStoria.\nL'intuizione di fondare un nuovo istituto venne al sacerdote francese Jean-Baptiste Berthier (1840-1908), religioso dei missionari di La Salette, per consentire a coloro che intendevano accedere al sacerdozio ma erano impossibilitati (per l'et\u00e0 avanzata o motivi economici) di seguire la loro vocazione. Avendo i superiori della congregazione salettiana respinto la sua proposta a di aprire un seminario per le vocazioni tardive, Berthier pens\u00f2 di dare inizio a una nuova congregazione posta sotto il patrocinio della Sacra Famiglia (il luogo dove si era formato Ges\u00f9, \"sommo ed eterno Sacerdote\").\nPapa Leone XIII, invece, apprezz\u00f2 l'iniziativa e nomin\u00f2 il cardinale Beno\u00eet-Marie Lang\u00e9nieux, arcivescovo di Reims, protettore dell'opera: il cardinale Lang\u00e9nieux approv\u00f2 le costituzioni redatte da Berthier il 25 luglio 1895; per l'ostilit\u00e0 del governo francese agli enti ecclesiastici, Berthier prefer\u00ec aprire la prima scuola apostolica per vocazioni tardive a Grave, in diocesi di 's-Hertogenbosch (Paesi Bassi), dove il vescovo Wilhelmus van de Ven emise il documento di fondazione della nuova congregazione il 28 settembre 1895. I primi tre sacerdoti dell'istituto vennero ordinati nel 1905.\nLa congregazione ottenne il riconoscimento papale di istituzione di diritto pontificio con il decreto di lode del 16 giugno 1911: le sue costituzioni vennero approvate dalla Santa Sede il 19 maggio 1931.\nAttivit\u00e0 e diffusione.\nLo scopo dei missionari della Sacra Famiglia \u00e8 soprattutto quello di favorire le vocazioni ecclesiastiche: gestiscono centri e seminari specialmente in quei paesi dove sono numerose le vocazioni tardive; si dedicano alle missioni e alla cura pastorale delle famiglie.\nSono presenti in numerosi paesi d'Europa (Austria, Bielorussia, Repubblica Ceca, Francia, Germania, Italia, Norvegia, Paesi Bassi, Polonia, Spagna, Svizzera) e d'America (Argentina, Bolivia, Brasile, Cile, Canada, Stati Uniti d'America), nelle Filippine, in Indonesia, in Madagascar e in Papua Nuova Guinea: la sede generalizia \u00e8 a Roma.\nAl 31 dicembre 2005, la congregazione contava 77 case e 924 religiosi, dei quali 660 sacerdoti."}
{"id": "1177419", "revid": "118132905", "url": "https://it.wikipedia.org/wiki?curid=1177419", "title": "Al-Kashi", "text": "Biografia.\nIn giovent\u00f9 si avvi\u00f2 a studi di medicina e si avvicin\u00f2 alla matematica ed all'astronomia solo in un secondo tempo. Avendo assistito a un'eclisse di Luna a Kashan nel 1406, scriver\u00e0 diverse opere astronomiche negli anni seguenti.\nContro ogni ostacolo e basandosi sulle Zij-i Ilkhani (tabelle ilkhanidi) di Nasir al-Din al-Tusi, costru\u00ec un nuovo catalogo stellare, opera che conteneva anche una collezione di equazioni matematiche utili per l'astronomia come le formule per la trasformazione delle coordinate eclittiche in coordinate equatoriali e tabelle trigonometriche. Tale opera \u00e8 conosciuta come \"Kh\u0101q\u0101n z\u012bj\" (Tavole khaqanidi) e fu dedicata al principe timuride Shah Rukh o al figlio di questi, Ulu\u011f Bek.\nQuest'ultimo lo invit\u00f2 a Samarcanda nel 1420, anno di apertura della madrasa che ne porta il nome. A Samarcanda, al-Kashi insegna insieme a Qadi-zade-i Rumi, maestro di Ulu\u011f Bek. al-Kashi gioc\u00f2 un ruolo fondamentale nella concezione del locale osservatorio astronomico, inaugurato verso il 1429, e dei relativi strumenti di astronomia.\nI lavori eseguiti da Ulu\u011f Bek, Qadi-zade-i Rumi, al-Kashi e circa altri sessanta scienziati portarono alla pubblicazione delle \"tabelle sultaniali\" (\"z\u012bj-e sol\u1e6d\u0101n\u012b\" in persiano), apparse nel 1437 ma migliorate da Ulu\u011f Bek fino a poco prima della sua morte nel 1449.\nAlcune lettere, scritte in lingua persiana da al-Kashi al padre, descrivono in dettaglio la vita scientifica dell'epoca a Samarcanda. Solo Qadi-zade-i Rumi e Ulu\u011f Bek trovano grazia ai suoi occhi. Al-Kashi era di temperamento poco raffinato ma fu trattato con benevolenza da Ulu\u011f Bek per via delle sue competenze.\nAl-Kashi era un formidabile calcolatore ed i suoi risultati restarono lungamente insuperati. Nell\"'al-Ris\u0101la al-mu\u1e25\u012b\u1e6diyya\" (Lettera sulla circonferenza) calcol\u00f2 per esempio la circonferenza del cerchio unitario (cio\u00e8 il doppio del numero pi greco, 2\u03c0) fino alla nona cifra sessagesimale: \"6,16,59,28,01,34,51,46,14,50\", e fino alla sedicesima cifra decimale. Questo \u00e8 uno dei documenti pi\u00f9 antichi di calcolo col sistema decimale.Al-Kashi aveva migliorato il risultato del matematico cinese Zu Chongzhi, che nel 480 aveva ottenuto una precisione alla settima cifra decimale mentre fu superato, dopo quasi due secoli, da Ludolf van Ceulen che con un lavoro durato trenta anni raggiunse la 35-esima cifra decimale.Ancora, il calcolo in alta precisione del seno di 1\u00ba \u00e8 ancora d'incerta attribuzione tra al-Kashi e Ulu\u011f Bek.\u00c8 considerevole che Qadi-zade-i Rumi, suo collega alla madrasa, sia arrivato ad un risultato comparabile attraverso una metodo differente, sostituendo il calcolo tramite frazioni sessagesimali con frazioni decimali.\nPer facilitare le previsioni delle posizioni dei pianeti, al-Kashi costru\u00ec quello che possiamo definire un computer analogico, il \"Tabaq al-Man\u0101tiq\", somigliante ad un astrolabio e simile alle volvelle utilizzate dagli astronomi del Medioevo. Partendo dalle informazioni sulla posizione dei pianeti, contenute nei \"Z\u012bj\", lo strumento permetteva di calcolare le posizioni future.\nPer l'istruzione degli studenti della madrasa in matematica e per l'uso in astronomia, in topografia e in architettura scrisse un testo in cinque volumi, il \"Mift\u0101\u1e25 al-\u1e25is\u0101b\" (La chiave del calcolo), che a lungo \u00e8 stato utilizzato nel mondo musulmano.\nAl-Kashi ha compiuto e diretto osservazioni astronomiche fino in punto di morte; il suo successore come guida dell'osservatorio fu Qadi-zade-i Rumi.\nIn Francia la legge del coseno \u00e8 conosciuta come \"teorema di al-Kashi\", che la dimostr\u00f2 prima di Carnot."}
{"id": "1177420", "revid": "3732", "url": "https://it.wikipedia.org/wiki?curid=1177420", "title": "Sanfedismo", "text": "Con il termine sanfedismo si designa un variegato movimento controrivoluzionario, nato nell'Italia meridionale alla fine del XVIII secolo.\nIl nome si applica soprattutto al periodo 1799-1814, quando in Italia le monarchie tradizionali furono rovesciate e sostituite dalle repubbliche napoleoniche sostenute dall'esercito francese rivoluzionario. Il termine stesso fu creato dai rivoluzionari per definire i membri del partito avverso, poi \u00e8 entrato nell'uso ed \u00e8 tuttora quello maggiormente usato dalla storiografia, prevalendo sul termine \u00abcontrorivoluzionari\u00bb. Gli aderenti ai principi controrivoluzionari non usarono mai per s\u00e9 il termine \"sanfedisti\", ma \"\"lealisti\" o \"legittimisti\"\".\nTerminologia storiografica.\nIl nome divenne celebre nel 1799 per le gesta degli insorgenti nel Regno di Napoli e nello Stato Pontificio. La parola \"sanfedismo\" deriva infatti da \"Esercito della Santa Fede\", l'armata creata dal cardinale calabrese Fabrizio Ruffo che, tra il febbraio ed il giugno del 1799, prese parte attiva alla restaurazione del dominio borbonico a Napoli, ponendo fine alla Repubblica Napoletana. \nPer analogia, il nome fu esteso successivamente a tutti quei gruppi ed associazioni cattoliche che, all'interno dei vari Stati italiani, lottarono contro i giacobini per la \"difesa della Santa Fede\" e, con essa, delle tradizionali monarchie assolutistiche.\nIl movimento sanfedista si inserisce a pieno titolo nei movimenti europei controrivoluzionari della fine del XVIII secolo, come ad esempio quello sorto durante le guerre di Vandea, nell'omonima regione francese o quello nato in Spagna che culmin\u00f2 con la rivolta popolare antinapoleonica del 2 maggio 1808 e con la guerra d'indipendenza conclusasi nel 1814.\nDiffusione.\nNel Regno di Napoli.\nIl 23 gennaio 1799 il Regno di Napoli cadde in seguito al fallimento della spedizione dell'esercito borbonico, al comando del generale austriaco Karl von Mack per liberare Roma dai francesi. La controffensiva dei transalpini costrinse alla ritirata le truppe di Ferdinando IV, il quale fugg\u00ec a Palermo imbarcandosi sul Vanguard dell'ammiraglio Horatio Nelson con tutta la famiglia (21 dicembre 1798). Nella citt\u00e0 fu proclamata la Repubblica Napoletana (\"sorella\" di quella francese) e fu innalzato l'albero della libert\u00e0.\nGli invasori furono largamente invisi agli strati popolari (per una serie di ragioni tra cui l'ostentata irreligione, i saccheggi, le depredazioni, le imposizioni fiscali e l'imposizione della leva militare), mentre l'aristocrazia e la borghesia benestante videro con favore la loro presenza.\nI francesi furono anche protagonisti di episodi di crudelt\u00e0. Nel Regno di Napoli l'elenco fu tristemente lungo: nel basso Lazio avvennero le prime feroci stragi di civili: 1.300 persone furono massacrate a Isola Liri e nei dintorni; Itri e Castelforte furono devastate; 1.200 persone furono uccise a Minturno nel gennaio 1799, pi\u00f9 altre 800 in aprile; gli abitanti della cittadina di Castellonorato furono tutti massacrati; 1.500 furono le persone passate a fil di spada nella sola Isernia, 700 a Guardiagrele, 4.000 ad Andria, 2.000 a Trani, 3.000 a San Severo, 800 a Carbonara, tutta la popolazione a Ceglie, ecc..\nDi fronte a queste violenze, la popolazione si sollev\u00f2 in ogni parte del Regno. Le masse popolari armate assunsero nelle diverse regioni vari nomi: \"lazzari\" a Napoli, \"montanari\" in Abruzzo, \"contadini\" nella Terra di Lavoro. \nAll'inizio della primavera, il cardinale Fabrizio Ruffo annunci\u00f2 la costituzione di un'Armata Cristiana e Reale. Decine di migliaia di volontari accorsero da ogni parte del Regno. Il nucleo dell'Armata sanfedista fu composto da contadini, borghesi, ufficiali, finanche preti, pronti ad abbandonare famiglia, lavoro, case, chiese, per difendere la monarchia e la santa fede (da cui il nome \"sanfedisti\"), dalle truppe francesi rivoluzionarie. All'esercito si unirono anche banditi e recidivi nella speranza di vedere perdonati i propri reati, distinguendosi molto spesso in episodi di crudelt\u00e0 gratuita. Guidata dal cardinale, l'armata contribu\u00ec a mettere fine all'esperienza della Repubblica Napoletana, con il conseguente ritorno sul trono di Napoli della dinastia Borbone (giugno 1799).\nNello Stato della Chiesa.\nOltre che nel Regno di Napoli, il sanfedismo fu attivo anche nello Stato della Chiesa, in difesa della tradizione cattolica e contro la diffusione della carboneria. Nel 1830, mentre infuriavano i moti popolari, si costituirono nei principali centri dello Stato i \u00abVolontari Pontifici\u00bb. Fondati da Giovanni Battista Bartolazzi con l'aiuto del Segretario di Stato Tommaso Bernetti, ebbero lo scopo di contrastare l'azione dei liberali nonch\u00e9 le ingerenze delle potenze europee (tra cui l'Austria) nella gestione dell'ordine pubblico. Chiamati inizialmente \"Centurioni\", in quanto organizzati in centurie, furono formazioni militari autoorganizzate; il reclutamento avveniva senza distinzione di censo. L'azione dei Volontari Pontifici pu\u00f2 essere divisa in tre periodi distinti: \nIl canto dei Sanfedisti.\nMolto famoso il Canto dei Sanfedisti, riproposto tra l'altro nel Novecento da numerose compagnie di canto popolare (tra le quali la Nuova Compagnia di Canto Popolare): si noti il riferimento ironico alla Carmagnola (canto rivoluzionario).\nIl successo popolare che riscosse il movimento della Santa Fede dimostra che le idee rivoluzionarie e giacobine avevano fatto presa soltanto tra gli strati pi\u00f9 istruiti della popolazione napoletana.\nLe stragi sanfediste.\nL\u2019esercito di re Ferdinando IV di Borbone aveva una cattiva nomea anche al di fuori dei confini del suo regno (\u00abpessima fama\u00bb, scrive la studiosa Manuela Militi) ed era formato in buona parte da criminali comuni graziati con l\u2019istituto giuridico cosiddetto \u201ctruglio\u201d, che condonava loro ogni pena purch\u00e9 prestassero servizio militare. La medesima procedura fu adoperata nella formazione dell\u2019armata detta della \u201cSanta fede\u201d del cardinale Fabrizio Ruffo.\nMichele Pezza, conosciuto come \"fra\u2019 Diavolo\", fu arruolato nell'esercito borbonico grazie al \u201ctruglio\u201d; egli ottenne cos\u00ec il condono degli assassinii di cui in precedenza si era reso colpevole Per simili motivi si arruol\u00f2 anche Antonio Caprara, un brigante. Un nipote del cardinale Borgia descrisse il duo nei seguenti termini: \u00abil famoso Fra Diavolo, brigante fuoriuscito, omicidario imbastaro di professione, che davasi titolo di generale, avendo come capo di briganti un tale Antonio Capraro, alias senza culo, uomo villano ignorante, mulattiere e facchino di professione e si intitolava comandante\u00bb\nPietro Colletta descrisse la natura eterogenea dell\u2019armata della Santa Fede con le seguenti parole: \u00abDivolgato l'arrivo e il disegno, accorsero da' vicini paesi torme numerose di popolani, guidate da gentiluomini e da preti o frati, che, quando viddero andar capo un porporato, non isdegnarono quella guerra disordinata e tumultuosa. Il colonnello Winspeare, gi\u00e0 pr\u00e8side in Catanzaro, l'auditore Angelo Fiore, il canonico Spasiani, il prete Rinaldi, e insieme a costoro numero grande di soldati fuggitivi o congedati, e di malfattori che poco innanzi correvano da ladri le campagne, e di malvagi usciti ne' tumulti dalle carceri, si offrirono guerrieri per il re\u00bb.\nLa marcia dell\u2019esercito sanfedista fu scandita da massacri e saccheggi, sin dalle primissime operazioni in Calabria. Ci\u00f2 avvenne gi\u00e0 a Crotone: \u00abdopo le prime resistenze dimand\u00f2 patti di resa; rifiutati dal cardinale che, non avendo danari per saziare le ingorde torme, n\u00e9 bastando i guadagni poco grandi che facevano sul cammino, aveva promesso il sacco di quella citt\u00e0. Cosicch\u00e9 dopo alcune ore di combattimento ineguale, perch\u00e9 da una parte piccolo stuolo e sconfortato, dall'altra numero immenso e preda ricca e certa, Crotone fu debellata con strage dei cittadini armati o inermi, e tra spogli, libidini e crudelt\u00e0 cieche, infinite\u00bb.\nAnche la citt\u00e0 di Paola fu devastata dall'armata sanfedista, come ricorda fra gli altri il Cuoco: \u00abcadde Paola, una delle pi\u00f9 belle citt\u00e0 di Calabria, incendiata dal barbaro vincitore, indispettito da un valore che avrebbe dovuto ammirare\u00bb.\nL\u2019eccidio pi\u00f9 grave e conosciuto fu per\u00f2 quello che riguard\u00f2 la Rivoluzione altamurana : \u00abLe sorti de' rimasti furono tristissime, ch\u00e9 nessuna piet\u00e0 sentirono i vincitori: donne, vecchi, fanciulli uccisi; un convento di vergini profanato; tutte le malvagit\u00e0, tutte le lascivie saziate; [\u2026] Quello inferno dur\u00f2 tre giorni\u00bb Anche il Cuoco conferm\u00f2 l'accaduto: \u00abIl sacco di Altamura era stato promesso ai suoi soldati: la citt\u00e0 fu abbandonata al loro furore; non fu perdonato n\u00e9 al sesso n\u00e9 all'et\u00e0. Accresceva il furore dei soldati la nobile ostinazione degli abitanti, i quali, in faccia ad un nemico vincitore, col coltello alla gola, gridavano tuttavia: - Viva la repubblica! - Altamura non fu che un mucchio di ceneri e di cadaveri intrisi di sangue\u00bb\nDevastazioni, assassini, stragi e ruberie ebbero luogo a Napoli su larga scala, dopo la presa della citt\u00e0. Un saggio di Antonella Orefice ha dimostrato che vi furono massacri perpetrati dai sanfedisti anche nelle cittadine di Termoli e Casacalenda.\nGravi violenze sulla popolazione avvennero per\u00f2 anche in altre localit\u00e0 del Mezzogiorno ed anche pi\u00f9 a Nord, in seguito all'irruzione dei sanfedisti nell'Italia centrale. L\u2019avvocato Antonio Galimberti, uno dei maggiori testimoni degli accadimenti dell\u2019effimera Repubblica Romana (1798-1799), documenta che i sanfedisti compirono violenze e saccheggi a Roma e nel territorio laziale\nSpicc\u00f2 la devastazione di Senigallia avvenuta nel giugno del 1799 e descritta da Domenico Bossi nella sua \"Enarazione di quanto \u00e8 accaduto in Sinigaglia nell\u2019invasione dei Turchi e Russi\". La comunit\u00e0 ebraica fu sistematicamente saccheggiata e privata letteralmente di ogni bene, persino i vestiti. Molti ebrei furono assassinati, altri feriti. I superstiti fuggirono."}
{"id": "1177421", "revid": "339392", "url": "https://it.wikipedia.org/wiki?curid=1177421", "title": "Presame", "text": ""}
{"id": "1177422", "revid": "4175", "url": "https://it.wikipedia.org/wiki?curid=1177422", "title": "ARFU Asian Rugby Series 2005", "text": "Le Asian Series di rugby 2005 () furono la 2\u00aa edizione ufficiale delle Asian Series di rugby della confederazione rugbistica asiatica.\nLe tre divisioni di tale torneo funsero da primo turno delle qualificazioni asiatiche alla Coppa del Mondo di rugby 2007; la prima e la seconda classificata della seconda divisione nonch\u00e9 la vincitrice della terza divisione, infatti, accedettero al secondo turno di qualificazione; in aggiunta a ci\u00f2, le vincitrici delle rispettive divisioni guadagnarono l'accesso alla divisione superiore per l'edizione 2006, mentre invece il campionato di prima divisione mand\u00f2 al secondo turno le prime due qualificate.\nIl campionato di prima divisione fu vinto dal , per la prima volta vincitore di tale torneo, ma complessivamente al suo quindicesimo titolo asiatico; al secondo posto si classific\u00f2 la e al terzo , che retrocesse nella seconda divisione delle Asian Series 2006.\nI \"Sakura\" si imposero a punteggio pieno battendo 91-3 Hong Kong e, a seguire, la per 56-3.\nNella seconda divisione (promosso alla prima divisione dell'anno successivo) e avanzarono al secondo turno e, nella terza, lo riusc\u00ec, dopo avere vinto il suo girone, a battere il , vincitore dell'altro girone, nella doppia finale-promozione per un complessivo 43-37 (sconfitta 19-25 ad Alma Ata e vittoria 24-12 al ritorno a Colombo).\nIl sistema di punteggio previde 3 punti per la vittoria, 2 per il pareggio, 1 per la sconfitta e 0 per l'eventuale rinuncia a disputare l'incontro."}
{"id": "1177423", "revid": "773636", "url": "https://it.wikipedia.org/wiki?curid=1177423", "title": "Chiesa di San Martino (Pastine, Barberino Val d'Elsa)", "text": "La chiesa di San Martino si trova a P\u00e0stine una frazione di Barberino Val d'Elsa, in provincia di Firenze, appartenente alla diocesi della medesima citt\u00e0.\nStoria.\nLa localit\u00e0 Pastine sorge su una delle strade di collegamento tra la via Cassia e la via Francigena. La prima testimonianza sulla chiesa si trova in un atto della Badia a Passignano dell'aprile 1123 dove risulta che il priore di Ponzano cede alla badia dei terreni posti nel popolo della cappella di P\u00e0stine, suffraganea della pieve di Sant'Appiano.\nIl popolo di P\u00e0stine apparteneva al distretto di Semifonte e a questo proposito risulta che il 7 aprile 1202 i 18 capifamiglia pastinesi giurarono fedelt\u00e0 a Firenze. Il 15 agosto 1260 tale Zerbino Iacopi a nome del popolo prometteva 18 staia di grano per il mantenimento dell'esercito fiorentino impegnato a Montalcino. Poco dopo, in seguito alla battaglia di Montaperti, la chiesa e il borgo di Pastine furono saccheggiati dalle truppe ghibelline che vagavano per la Valdelsa.I redditi della chiesa, che alla fine del XIII secolo era chiamata \"Pasnana\", non erano cospicui, tanto che tra il 1276 e il 1303 pag\u00f2 soltanto 2 lire e 4 soldi per le decime. Sappiamo che nello stesso arco di tempo il rettore era prete Costo citato tra i presenti al sinodo fiorentino del 3 aprile 1286 e ancora in carica il 30 agosto 1308.\nIl 1\u00ba aprile 1315 era ancora in carica visto che contrasse un mutuo a suo nome per poter far realizzare una nuova campana. Alla met\u00e0 del XIV secolo risulta appartenente al comune di Linari. Gi\u00e0 nel XV secolo le fu unita la chiesa di Santa Maria a Poneta, per l'esiguo numero dei parrocchiani di quest'ultima.\nDal 1548 in poi la chiesa fu sotto il patronato dei Serragli, il cui stemma compare ancora in facciata, e il 18 gennaio 1589 le fu annessa la chiesa di San Jacopo a Magliano. Nei mesi successivi fu redatto l'inventario dei beni della chiesa che comprendevano: un altare, un campanile con due campane e il cimitero posto davanti alla chiesa.\nIn occasione della visita apostolica del 25 maggio 1639 la chiesa e la casa canonica furono trovate in rovina ma non si fece nulla per restaurarle tanto che nella relazione della visita apostolica del 14 maggio 1720 fu scritto:\nI lavori, finanziati dai nuovi patroni, la famiglia Torrigiani, furono eseguiti e risalta che il 15 luglio 1794 venne consacrato un nuovo altare.\nLa chiesa, come molte della provincia fiorentina, \u00e8 stata soppressa nel 1986 e unita alla chiesa di Vico d'Elsa. Attualmente \u00e8 adibita a deposito agricolo.\nArchitettura e patrimonio artistico.\nL'edificio ecclesiastico consta di un'aula rettangolare, coperta a tetto, e conclusa con un'abside.\nEsterno.\nLa facciata \u00e8 a capanna e sono visibili gli interventi che si sono succeduti nel corso dei secoli. Il portale sembra essere originale ed \u00e8 composto da architrave e lunetta monolitici e arco a tutto sesto sopra i quali si apriva una bifora decorata con due frammenti di mano tardoromanici di cui sia all'esterno che all'interno sono visibili gli archivolti. La facciata \u00e8 rialzata rispetto al tetto, presenta un coronamento a guscio che insieme alla ridefinizione della finestra sono interventi fatti nel Trecento mentre l'attuale occhio in cemento \u00e8 stato fatto al posto di una finestra realizzata alla fine del Cinquecento.\nLe fiancate non sono ben visibili a causa degli edifici costruiti nel tempo ma presentano una cornice sgusciata e i segni dei dissesti subiti nel tempo. Il paramento murario \u00e8 fatto con conci di arenaria grigia e dorata disposti a corsi orizzontali e paralleli; in epoca barocca venne intonacata visto che sono rimaste delle tracce.\nLa tribuna presenta il volume dell'abside decorato da un coronamento a mensoline in cotto scolpito con motivi antropomorfi.\nInterno.\nL'interno nel XVIII secolo \u00e8 stato intonacato ed \u00e8 coperto a capriate lignee. Nella calotta absidale si apre una monofora di epoca neoromanica. Stante l'uso a deposito agricolo non vi sono n\u00e9 arredi sacri n\u00e9 tanto meno opere pittoriche.\nOpere gi\u00e0 in loco.\nProviene da questa chiesa una quattrocentesca \"Madonna col Bambino\" attribuita al cosiddetto Pseudo Ambrogio di Baldese, probabile Lippo di Andrea, ora conservata nel Museo di Arte Sacra di Certaldo."}
{"id": "1177427", "revid": "172554", "url": "https://it.wikipedia.org/wiki?curid=1177427", "title": "Al Kashi", "text": ""}
{"id": "1177429", "revid": "13833", "url": "https://it.wikipedia.org/wiki?curid=1177429", "title": "Arte na\u00efve", "text": ""}
{"id": "1177431", "revid": "773636", "url": "https://it.wikipedia.org/wiki?curid=1177431", "title": "Chiesa di Sant'Andrea (Vico d'Elsa)", "text": "La chiesa di Sant'Andrea \u00e8 una chiesa a Vico d'Elsa, una frazione del comune di Barberino Val d'Elsa, in provincia di Firenze. Costruita nel Trecento, ha subito numerosi restauri nel corso dei secoli, in particolare uno nel Seicento e restauro stilistico nel 1934, che le ha conferito un aspetto neogotico. Contiene pregevoli opere d'arte locale.\nStoria.\nSorta sull'antico castello di Vico d'Elsa, del quale si hanno notizie fin dal X secolo, diventa prioria nel 1329 e Prepositura nel corso del Cinquecento. In questo periodo viene dotata di un fonte battesimale su concessione della pieve di Sant'Appiano. Alla fine del Seicento subisce numerosi lavori di restauro, ma l'aspetto attuale \u00e8 dovuto alla ricostruzione operata nel 1934, che dona all'edificio una veste neogotica.\nStruttura e opere.\nLa struttura dell'edificio risale al Trecento, ma \u00e8 oggi caratterizzata dalle varie ricostruzioni successive, in particolare quella del 1934. La facciata a capanna, in particolare, \u00e8 in mattoni, decorata da un portale, un rosone e un motivo ad archetti nella linea di gronda, ma sono tutte aggiunte operate in quel restauro. Allo stesso modo, il campanile che si eleva a sinistra della facciata \u00e8 frutto dell'ultima ricostruzione. All'interno sono conservate pregevoli opere d'arte locale, presenti nella chiesa da prima dei vari restauri."}
{"id": "1177433", "revid": "78273", "url": "https://it.wikipedia.org/wiki?curid=1177433", "title": "I morti non fanno paura", "text": ""}
{"id": "1177442", "revid": "1632387", "url": "https://it.wikipedia.org/wiki?curid=1177442", "title": "Piazza del Duomo (Milano)", "text": "Piazza del Duomo \u00e8 la . \u00c8 il centro vitale della citt\u00e0, punto d'incontro dei milanesi per celebrare importanti eventi e, insieme all'adiacente Galleria Vittorio Emanuele II, luogo iconico per eccellenza della metropoli e meta di visitatori e turisti provenienti da tutto il mondo.\nDescrizione.\nIl sedime principale della piazza ha una superficie di circa 17.000 metri quadrati e di forma rettangolare, invece considerando l'area racchiusa dagli edifici circostanti, disposti in funzione del Duomo che chiude la prospettiva di sfondo della piazza, la superficie \u00e8 di 47.200m2 il che la fa diventare una delle piazze pi\u00f9 grandi d'Italia.\nDominata dall'imponente fronte gotica del Duomo, e decorata al centro dal monumento equestre a Vittorio Emanuele II eretto nel 1896, la piazza \u00e8 circondata da svariate architetture di periodi diversi: sorge di fronte alla mole del duomo palazzo Carminati, mentre ai lati maggiori della piazza si contrappongono simmetrici i portici Meridionali affiancati dalle due torri dell'Arengario e quelli Settentrionali accompagnati dall'ingresso monumentale della Galleria.\nStoria.\nLa realizzazione.\nLa nascita della piazza si pu\u00f2 in un certo senso far risalire ad Azzone Visconti, il quale, allo scopo di creare uno spazio utile alle attivit\u00e0 mercantili da affiancare alle nutrita serie di botteghe che circondavano Santa Tecla, fece creare piazza dell'Arengo tra la cattedrale di Santa Maria Maggiore e basilica di Santa Tecla. Per creare lo spazio necessario alla piazza fece demolire, intorno al 1330, le taverne che si trovavano accanto alla cattedrale. I lavori per la realizzazione della piazza subirono un notevole rallentamento alla morte di Azzone.\nGian Galeazzo Visconti, nel 1385 fece abbattere le case del vescovo e dei canonici, nel 1387 fece abbattere anche il battistero di S. Giovanni alle Fonti. In ogni caso su piazza dell'Arengo avvengono pochi interventi, anche a causa del Duomo, i cui lavori stanno iniziando dietro Santa Maria Maggiore. Nel 1458 con la benedizione di papa Pio II, in seguito ad una bolla papale dell'11 novembre, Francesco Sforza e la Fabbrica del Duomo ottengono il permesso per demolire la basilica di Santa Tecla per creare una grande piazza degna del Duomo. Nel febbraio del 1477 Bona di Savoia accord\u00f2 la piazza alla Fabbrica del Duomo.\nDal XVI secolo all'Unit\u00e0 d'Italia.\nNel 1548 Vincenzo Seregni realizz\u00f2 un nuovo progetto per la piazza del Duomo. Essendo questi anni di ristrettezze finanziarie, l'unica opera che viene realizzata tra tutte quelle previste dal Seregni \u00e8 la demolizione del Paradiso e della nuova Santa Tecla (sorta nel 1481 sfruttando la facciata superstite della basilica originaria), creando cos\u00ec una piazza quadrata di fronte al Duomo.\nCon l'apertura del palazzo Reale del Piermarini, nasce una seconda piazza posta lateralmente alla prima e ad essa collegata.\nIn epoca napoleonica si pensa nuovamente ad un ampliamento della piazza, a scapito del Coperto dei Figini e dell'isolato del Rebecchino. Dai progetti presentati si evidenzia la volont\u00e0 di sminuire il ruolo del Duomo a favore di edifici civili, quali archi di trionfo, e un grande edificio da adibire a tribunale e sede delle associazioni professionali. Anche in questo caso, per mancanza di soldi, il progetto sar\u00e0 rinviato.\nAnche durante il successivo periodo della Restaurazione (1814-1859), si realizz\u00f2 un nuovo progetto per la piazza, commissionato dal nuovo imperatore Ferdinando I a Giulio Beccaria. Delle varie fasi previste dal progetto, l'unica che viene realizzata \u00e8 quella nella zona dietro il Duomo, dove vengono demolite le case del cantiere della Fabbrica del Duomo, per costruire il nuovo palazzo della Fabbrica.\nIl progetto del Mengoni.\nLa piazza deve la sua fisionomia attuale alle ristrutturazioni fatte eseguire dall'architetto Giuseppe Mengoni che nel periodo compreso tra il 1865-1873 fece allargare notevolmente il precedente sagrato della cattedrale cittadina.\nIn seguito alle vittorie franco-piemontesi, e con l'avvicinarsi della nascita del nuovo regno d'Italia, la nuova giunta, gi\u00e0 nel 1860 ipotizza di rifare completamente l'intera piazza.\nNell'aprile del 1860, i cittadini milanesi vengono invitati a presentare idee per la nuova piazza e per la nuova strada da intitolare a Vittorio Emanuele II. I progetti presentati, serviranno per determinare meglio i contorni del progetto e per indire pubblicamente un concorso il 1\u00ba maggio 1861.\nI 18 progetti presentati vengono esaminati nell'estate del 1862. La commissione ne premier\u00e0 4, giudicandoli per\u00f2 non del tutto validi.\nBench\u00e9 non presente tra i progetti premiati quello del Mengoni riscuote notevoli consensi.\nNel 1863 si indice un nuovo concorso, che verr\u00e0 per l'appunto vinto dal Mengoni, il cui progetto verr\u00e0 approvato dal Consiglio comunale il 15 settembre 1863.\nDopo alcune modifiche al progetto, approvate nel 1864, il 7 marzo 1865 Vittorio Emanuele II pu\u00f2 porre la prima pietra della Galleria, che verr\u00e0 realizzata in soli tre anni. L'apertura al pubblico avviene infatti il 15 settembre 1867.\nTerminata la Galleria, si procede con i lavori per la Piazza, ma la societ\u00e0 vincitrice dell'appalto, la londinese City of Milan Improvements Company Limited, inizia a mostrare segni di fragilit\u00e0 finanziaria, costringendo il Comune ad acquistare la Galleria e le aree al di sopra delle quali stanno sorgendo le nuove quinte della piazza, ossia i palazzi dei Portici Settentrionali e Meridionali. L'area ad est della galleria viene invece ceduta a privati, che restano vincolati a proseguire i lavori secondo quanto previsto nel progetto del Mengoni. I portici e i relativi edifici vengono terminati nel 1875.\nRestano da realizzare soltanto i due archi di trionfo, sulle cui sorti le autorit\u00e0 comunali appaiono subito piuttosto titubanti, a causa dell'assenza di fondi. Il Mengoni tuttavia, agognando il compimento della propria opera, si impegna finanziariamente nel relativo appalto. Tuttavia il 30 dicembre 1877 durante un sopralluogo precipita tragicamente dai ponteggi, in circostanze decisamente poco chiare. La morte viene fatta passare come un incidente, ma fin dall'inizio corrono varie voci su un possibile suicidio del grande architetto, o addirittura su un omicidio.\nCon Mengoni muore per sempre lo stesso progetto e le speranze di portarlo a compimento: dalla sua morte la piazza rimase praticamente immutata; solo nel 1896 venne inaugurato al suo centro il monumento equestre a Vittorio Emanuele II.\nXX Secolo.\nNel 1928 l'architetto Piero Portaluppi realizz\u00f2 il nuovo sagrato e la pavimentazione della piazza.\nNel 1936, nel luogo in cui dovevano sorgere i due archi di trionfo, viene realizzato il palazzo dell'Arengario, rivestito col marmo rosa di Candoglia, lo stesso con cui \u00e8 costruito il Duomo, con bassorilievi scolpiti ed usato da Mussolini come luogo da cui affacciarsi per arringare la folla durante i suoi discorsi pubblici milanesi.\nDel progetto originario \u00e8 rimasto irrealizzato il palazzo di fondo, rimane infatti ancora oggi visibile il Palazzo Carminati, da cui sono state recentemente rimosse le insegne pubblicitarie luminose che ne coprivano interamente la facciata.\nDurante la seconda guerra mondiale sotto la piazza venne costruito un rifugio antiaereo e le aiuole davanti a Palazzo Carminiati vennero coltivate a frumento, nell'ambito della campagna degli orti di guerra.\nA cavallo tra gli anni '50 e '60 sotto la piazza venne costruita la stazione della metropolitana, prima utilizzata per la linea rossa o linea 1 e quindi anche per quella gialla o linea 3.\nCon la costruzione della linea 3 della metropolitana, attivata nel 1990, l'architetto Ignazio Gardella progett\u00f2 un monumento sul lato ovest, cos\u00ec da riportare la piazza alle proporzioni previste dal progetto mengoniano. Il progetto non fu tuttavia realizzato.\nPiazza del Duomo costituisce anche il punto da cui tradizionalmente inizia la Stramilano.\nVerso la fine del secolo venne installata temporaneamente, sul lato della piazza una fontana i cui getti d'acqua riprendevano la forma della cattedrale.\nSecolo XXI.\nPochi cambiamenti avvengono dagli anni 2000 in poi. C'\u00e8 da sottolineare l'introduzione, per la prima volta, di alberi nel contesto della piazza, piantumati nel 2014 che, non superando i 14 metri d'altezza, non nascondono la facciata del Palazzo Carminati.\nIl 15 febbraio 2017 sono iniziati i lavori di piantumazione di Palme (Trachycarpus fortunei) alle quali si aggiungeranno piante di Banano (Musa ensete), operazione sponsorizzata Starbucks. Questo rinnovamento, previsto per tre anni, progettato dall'architetto milanese Marco Bay ha ottenuto alterni consensi."}
{"id": "1177443", "revid": "74173", "url": "https://it.wikipedia.org/wiki?curid=1177443", "title": "Metodo di Webster", "text": ""}
{"id": "1177448", "revid": "287204", "url": "https://it.wikipedia.org/wiki?curid=1177448", "title": "Super Cup 2005", "text": "Il Torneo della \"Super Power Cup\", patrocinato dall'International Rugby Board lascia il posto nel 2005 alla Super Cup. Il cambio di nome (pi\u00f9 appropriato) avviene dopo la rinuncia della Russia, sostituita dalla Romania.\nIl successo arride agli USA."}
{"id": "1177449", "revid": "78273", "url": "https://it.wikipedia.org/wiki?curid=1177449", "title": "Ulug Beg", "text": ""}
{"id": "1177450", "revid": "78273", "url": "https://it.wikipedia.org/wiki?curid=1177450", "title": "Ulugh Beg", "text": ""}
{"id": "1177451", "revid": "1031941", "url": "https://it.wikipedia.org/wiki?curid=1177451", "title": "Avarua", "text": " \nAvarua \u00e8 una citt\u00e0 nel nord dell'isola di Rarotonga e capitale delle Isole Cook.\nStoria.\nEra la capitale del regno di Rarotonga, autonomo fino al 1901 quando \u00e8 stato annesso alla Nuova Zelanda. La regina Makea Takau Ariki (1839-1911), appartenente alla dinastia Te Au O Tonga, vi nacque e mor\u00ec: dimorava nel palazzo reale e nella vicina residenza di campagna.\nSociet\u00e0.\nEvoluzione demografica.\nLa popolazione della citt\u00e0 \u00e8 di poco inferiore ai 10.000 abitanti.\nEconomia.\nLe principali attivit\u00e0 economiche comprendono i servizi bancari (circa 8% del PIL del paese), la pesca, l'artigianato (lavori in legno, tessuti tradizionali) e l'agricoltura. Il turismo attualmente rappresenta la pi\u00f9 importante fonte del reddito locale.\nTrasporto.\nAereo.\nLa citt\u00e0 \u00e8 servita dall'aeroporto di Rarotonga (IATA: RAR, ICAO: NCRG) dove ha sede la compagnia aerea locale Air Rarotonga. L'aeroporto si trova a 4,5\u00a0km dal centro della capitale delle Isole Cook. I voli di linea internazionali effettuati dalle compagnie aeree Air New Zealand, Air Tahiti, Pacific Blue Airlines collegano l'aeroporto di Rarotonga con le citt\u00e0 della Nuova Zelanda, Australia, Tahiti e degli USA. Inoltre la rete di voli di linea locali effettuati da Air Rarotonga permette di raggiungere altre isole delle Cook."}
{"id": "1177457", "revid": "1543377", "url": "https://it.wikipedia.org/wiki?curid=1177457", "title": "Tooheys New Cup", "text": "La Tooheys New Cup (TNC) \u00e8 un torneo di Rugby organizzato dalla New South Wales Rugby Union (NSWRU) a partire dal 2002 come un passo intermedio tra il livello di base del rugby dello stato (vedi Shute Shield) e il Super 14 professionistico.\nInfatti partecipano a questo torneo anche i giocatori disponibili nella seconda parte della stagione provenienti dalle squadre del Super 14 e non impegnati in incontri internazionali. \nNel 2004-2005 parteciparono pure i Canberra Vikings."}
{"id": "1177460", "revid": "1776051", "url": "https://it.wikipedia.org/wiki?curid=1177460", "title": "Venus Doom", "text": "Venus Doom \u00e8 il sesto album musicale del gruppo gothic rock finlandese HIM. \u00c8 stato inciso nei Finnvox Studio sotto la supervisione di Tim Palmer.\nL'uscita dell'album prevista per il 10 luglio 2007 \u00e8 stata in seguito posticipata al 17 settembre.\nIl frontman della band, Ville Valo ha dichiarato che l'album avrebbe avuto delle tonalit\u00e0 pi\u00f9 dure rispetto ai precedenti, ma che non avrebbe perso la peculiarit\u00e0 delle canzoni, riguardanti l'amore e la perdita.\nDurante il \"Give It a Name Festival 07\" il gruppo ha suonato un brano tratto da Venus Doom, intitolato \"Dead Lover's Lane\".\nTesti.\nIl testo di \"The Kiss of Dawn\" \u00e8 stato scritto da Ville Valo in ricordo di un caro amico morto suicida; la terza traccia, \"Passion's Killing Floor\", \u00e8 contenuta nella del film Transformers diretto da Michael Bay. \"Song or Suicide\" \u00e8 un brano di poco pi\u00f9 di un minuto, registrato da Ville Valo in una camera d'albergo. Si possono infatti sentire in sottofondo rumori come lo scricchiolio della sedia e il passaggio di un'auto alla fine del pezzo. La traccia \"Sleepwalking Past Hope\" contiene un riferimento all'Inferno di Dante."}
{"id": "1177464", "revid": "599013", "url": "https://it.wikipedia.org/wiki?curid=1177464", "title": "Ordine basiliano del Santissimo Salvatore dei melchiti", "text": "L'Ordine basiliano del Santissimo Salvatore dei melchiti (in latino \"Ordo basilianus Sanctissimi Salvatoris melkitarum\") \u00e8 un istituto religioso maschile della Chiesa cattolica greco-melchita. I monaci di questo ordine, detti popolarmente salvatoriani, pospongono al loro nome la sigla B.S.\nStoria.\nVenne fondato a Sidone (in Libano) nel 1683 dal metropolita di Tiro e Sidone, Eutimio Sayfi (1642 - 1722), per l'attivit\u00e0 missionaria popolare presso i fedeli delle diocesi del patriarcato di Antiochia.\nL'ordine venne approvato da papa Benedetto XIV nel 1743.\nAl 2014 l'ordine contava 26 monasteri e 98 religiosi, 83 dei quali sacerdoti."}
{"id": "1177466", "revid": "26415", "url": "https://it.wikipedia.org/wiki?curid=1177466", "title": "Gruppo d'azione locale", "text": ""}
{"id": "1177469", "revid": "775372", "url": "https://it.wikipedia.org/wiki?curid=1177469", "title": "Plymouth (Montserrat)", "text": "Plymouth \u00e8 una citt\u00e0 fantasma situata sull'isola di Montserrat, un territorio d'oltremare del Regno Unito nelle Piccole Antille, all'interno del mar dei Caraibi.\nLa citt\u00e0 dovette essere evacuata in maniera definitiva nel 1997, quando venne distrutta e ricoperta da alcuni metri di cenere, a causa di una lunga serie di devastanti eruzioni vulcaniche. Plymouth era la capitale dell'isola e mantenne ufficialmente questo titolo anche dopo il suo abbandono. Di conseguenza, nonostante gli uffici governativi siano stati spostati a Brades, Plymouth \u00e8 l'unica citt\u00e0 fantasma al mondo che sia anche una capitale. \u00c8 tuttavia in costruzione la citt\u00e0 di Little Bay, che diverr\u00e0 la nuova capitale dell'isola.\nStoria.\nFondazione.\nL'isola di Montserrat fu avvistata (ma non visitata) nel 1493 da Cristoforo Colombo durante il suo secondo viaggio. Non venne colonizzata stabilmente fino al 1632, quando fu popolata da abitanti della vicina isola di Saint Kitts, in gran parte di origine irlandese, desiderosi di praticare liberamente il cattolicesimo. Plymouth venne fondata poco dopo e il primo edificio significativo che vi venne costruito fu la chiesa anglicana di Sant'Antonio, edificata nel 1636, il cui scopo era di rimarcare nei confronti dei cattolici l'appartenenza dell'isola al Regno d'Inghilterra, in cui vigeva il culto protestante. \u00c8 opinione diffusa che l'intitolazione della chiesa non sia dipesa dalla devozione verso un qualche santo chiamato Antonio, ma dal nome di Anthony Brisket, governatore dell'isola, che era riuscito a reperire i fondi per la costruzione dell'edificio.\nDal XVII al XX secolo.\nTra il 1664 e il 1783 l'isola fu a lungo contesa tra inglesi e francesi, interessati alle estese coltivazioni (prevalentemente di zucchero e tabacco) dove lavoravano numerosi schiavi provenienti dall'Africa, che nel tempo divennero la parte maggioritaria della popolazione di Plymouth e dell'intera isola. Alla fine di questo lungo periodo di rivolgimenti furono gli inglesi a prevalere. Nel 1834 la schiavit\u00f9 fu abolita e dal 1871 l'isola fece parte di alcune federazioni coloniali, finch\u00e9 nel 1962 divenne una colonia a s\u00e9 stante e Plymouth ne fu dichiarata la capitale.\nIl 17 settembre 1989 la citt\u00e0 fu investita dall'uragano Hugo: onde alte pi\u00f9 di sei metri si abbatterono sul porto, distruggendolo, mentre i venti a circa 260 km/h e le colate di detriti resero inutilizzabili un gran numero di edifici, tra cui l'unico ospedale dell'isola. Anche i collegamenti telefonici, idrici ed elettrici furono interrotti.\nDal 1995 in poi: l'eruzione vulcanica.\nDopo una serie di terremoti durata parecchi anni (che erano in effetti segni premonitori), la citt\u00e0 dovette essere evacuata nel 1995, quando il vicino vulcano di Soufri\u00e8re Hills, spento da secoli, produsse una serie di eruzioni che inondarono Plymouth di colate piroclastiche, tefra, lahar e ceneri vulcaniche. Per due anni Plymouth fu periodicamente evacuata e poi ripopolata, finch\u00e9 nel 1997 si decise il suo definitivo abbandono, insieme all'intera met\u00e0 meridionale dell'isola di Montserrat. Alla fine risult\u00f2 distrutto l'80% degli edifici della citt\u00e0, che fu ricoperta da vari metri di cenere, nonostante il numero delle vittime sia stato abbastanza contenuto (19 abitanti, morti in occasione dell'eruzione del 25 giugno 1997). Da allora, l'accesso a tutta la met\u00e0 meridionale dell'isola \u00e8 vietato. Esiste anche una piccola zona intermedia in quanto non eccessivamente disastrata, dove l'accesso \u00e8 consentito solo durante il giorno.\nFu subito chiaro che non sarebbe stato possibile ripopolare la citt\u00e0 nemmeno nel futuro, poich\u00e9 la rimozione del fango, della lava e della cenere avrebbe richiesto l'uso di esplosivi, bulldozer e altri mezzi di gran lunga troppo costosi per essere impiegati su larga scala. Inoltre il terreno, ricoperto dalle colate piroclastiche incandescenti, era stato bruciato e reso totalmente inadatto alle coltivazioni. La parte settentrionale dell'isola, tuttavia, era stata protetta grazie alla presenza di montagne, di conseguenza si decise di spostare gli uffici governativi nella citt\u00e0 di Brades. Plymouth rimase tuttavia, ufficialmente, la capitale dell'isola.\nLa distruzione della citt\u00e0 caus\u00f2 gravi problemi economici, poich\u00e9 Plymouth era il pi\u00f9 grande centro urbano (circa 4\u00a0000 abitanti), nonch\u00e9 sede delle maggiori attivit\u00e0 economiche dell'isola. Molte di esse furono spostate in altre zone, ma la catastrofe caus\u00f2 l'emigrazione di circa 7\u00a0000 persone. La popolazione totale di Monserrat scese a circa 4\u00a0000 abitanti, bench\u00e9 negli anni successivi una parte dei migranti sia ritornata. Nel 2013 sono cominciati i lavori per la costruzione della nuova citt\u00e0 di Little Bay, che una volta ultimata diverr\u00e0 la nuova capitale dell'isola.\nClima.\nDati medi su temperature e precipitazioni:"}
{"id": "1177481", "revid": "1776051", "url": "https://it.wikipedia.org/wiki?curid=1177481", "title": "BulletBoys (album)", "text": "BulletBoys \u00e8 il primo album dei BulletBoys, uscito nel 1988 per l'Etichetta discografica Warner Bros."}
{"id": "1177490", "revid": "123585812", "url": "https://it.wikipedia.org/wiki?curid=1177490", "title": "Luigi Della Rocca", "text": "Biografia.\n\u00c8 fratello maggiore del calciatore Francesco Della Rocca, di tre anni pi\u00f9 giovane.\nCarriera.\nClub.\nGli inizi al Bologna e i vari prestiti.\nCresciuto nel Bologna, esordisce in serie A non ancora diciassettenne nella stagione 2000-2001 a San Siro il 17 giugno contro l', gara terminata 2-1. Nelle prime tre stagioni in rossobl\u00f9 scende in campo 18 volte, realizzando 2 reti.\nNell'estate del 2003 viene ceduto in prestito al Catania in Serie B, ma in Sicilia rimane soltanto mezza stagione, giocando 12 partite senza mai segnare. A gennaio passa infatti all'Atalanta, sempre tra i cadetti, dove colleziona 6 presenze, ancora senza gol all'attivo.\nRitornato alla casa madre nell'estate del 2004, in agosto si trasferisce in prestito al in Serie C1 dove, in mezza stagione, realizza 2 reti in 12 apparizioni.\nIl ritorno al Bologna.\nNel gennaio del 2005 ritorna al Bologna, che termina la stagione con la retrocessione in Serie B. In quelle che diverranno le ultime presenze in Serie A della sua carriera, realizza una rete in 4 partite. Rimane alla squadra emiliana anche per la stagione successiva, in cui gioca 26 partite, mettendo a segno 4 reti.\nTriestina.\nIl campionato di Serie B 2006-2007 lo gioca a met\u00e0 tra Bologna e Trieste, passando in prestito agli alabardati nel gennaio del 2007.\nVenerd\u00ec 26 giugno 2009 viene ufficializzato il passaggio a titolo definitivo del giocatore alla .\nPortogruaro.\nA fine agosto 2011, dopo un campionato negativo culminato con la retrocessione della Triestina, il giocatore si accorda con il Portogruaro, squadra di Prima Divisione, firmando un contratto che lo lega alla societ\u00e0 veneta per tre anni.\nCarpi.\nNel mercato di riparazione del gennaio 2013 l'attaccante si trasferisce ufficialmente al Carpi, che al termine della stagione ottiene la promozione in Serie B. Rimane nella squadra emiliana anche nella stagione successiva, nella quale gioca in Serie B.\nCremonese.\nA gennaio 2014 passa a titolo definitivo alla in Lega Pro Prima Divisione.\nLecce.\nDopo un lungo interesse della squadra salentina, il 12 luglio passa al Lecce firmando un contratto biennale. Esordisce con i giallorossi il 10 agosto 2014, in Coppa Italia, nella gara vinta 5-0 contro il Foligno. Il 6 settembre seguente mette a segno il suo primo gol con il Lecce nella partita di campionato casalinga contro il Barletta, vinta 1-0 dai salentini.\nNovara.\nDopo sei mesi deludenti nel capoluogo salentino passa il 2 febbraio (l'ultimo giorno di mercato) al Novara in prestito. Con la squadra piemontese conquista la promozione in Serie B, dopo aver vinto la Lega Pro.\nRimini.\nIl 22 agosto 2015, rientrato al Lecce dopo il prestito, si trasferisce nuovamente a titolo temporaneo al . Gioca 12 partite di campionato senza mai riuscire a trovare la via del gol, poi a gennaio riporta un serio infortunio che gli fa chiudere anzitempo la stagione. Il 31 agosto 2016 rescinde consensualmente il proprio contratto con la societ\u00e0 salentina.\nNel luglio 2017 a Coverciano si allena con altri giocatori svincolati e inizia il corso da allenatore UEFA B che consente di allenare in Serie D.\nSasso Marconi.\nDopo un anno senza contratto, nel 2017 viene ingaggiato dal , formazione bolognese al debutto assoluto in Serie D con cui disputa tre stagioni. Il 15 febbraio 2021, dopo l'esonero di Davide Marchini, viene nominato allenatore-giocatore, con la squadra al penultimo posto del Girone D della serie D. Dopo pochi giorni comunica che svolger\u00e0 solamente il ruolo di allenatore, ritirandosi di fatto dall'attivit\u00e0 agonistica. A giugno 2021 la societ\u00e0 annuncia di aver confermato la fiducia al tecnico per la stagione 2021-22.\nNazionale.\nConta diverse presenze nelle rappresentative giovanili azzurre ed un titolo europeo vinto con l'Under-19 nel 2003\nStatistiche.\nPresenze e reti nei club.\n\"Statistiche aggiornate al 15 febbraio 2021.\""}
{"id": "1177494", "revid": "767487", "url": "https://it.wikipedia.org/wiki?curid=1177494", "title": "Jorma Ollila", "text": "Dal 1992 al 2006 \u00e8 stato chairman e CEO della Nokia, dal 1996 \u00e8 membro del consiglio direttivo di Otava Books and Magazines Group, dal 1997 di UPM-Kymmene, e dal 2000 di Ford."}
{"id": "1177496", "revid": "38120", "url": "https://it.wikipedia.org/wiki?curid=1177496", "title": "Zombie hotel", "text": ""}
{"id": "1177498", "revid": "827882", "url": "https://it.wikipedia.org/wiki?curid=1177498", "title": "Comiket", "text": ", conosciuto anche come o CM, \u00e8 la pi\u00f9 grande manifestazione dedicata ai fumetti al mondo. Viene tenuta due volte all'anno a Tokyo, in Giappone. La manifestazione dura due o tre giorni, ed \u00e8 un'occasione per molti disegnatori in erba per pubblicizzare i propri lavori, soprattutto d\u014djinshi. Poich\u00e9 gli oggetti venduti ad un Comiket sono considerati rari ed estremamente preziosi (in quanto un d\u014djinshi \u00e8 raramente ristampato), alcuni possono essere trovati nei negozi con prezzi fino a 10 volte quelli originali.\nOgni Comiket viene organizzato da un comitato speciale, chiamato \nStoria.\nPresupposti.\nAll\u2019inizio degli anni settanta si resero disponibili, al grande pubblico, mezzi di stampa offset economici e fotocopiatrici che permisero una pi\u00f9 economica riproduzione e distribuzione di manga amatoriali, come del resto testi politici e letterari. Le nuove tecnologie permisero la nascita di piccole tipografie e case editrici attraverso le quali persone di ogni ceto e mezzi poteva stampare e riprodurre il proprio lavoro senza ricorrere alle grandi case editrici. Questa alternativa produzione culturale fu definita \"minikomi\" (\"mini comunicazione\") in alternativa alla comunicazione di massa (\"masukomi\"). Le forme pi\u00f9 diffuse di \"minikomi,\" in Giappone, sarebbero state proprio i manga amatoriali.\nNascita e sviluppo.\nNel 1975 un gruppo di giovani studenti dell'Universit\u00e0 Meiji, appassionati di manga, , fondarono un circolo, , per promuovere lo sviluppo e la diffusione del manga amatoriale. Lo scopo era creare un grande raduno pubblico, da tenersi pi\u00f9 volte all\u2019anno, dove i manga amatoriali potevano trovare mercato e diffusione.\nIl primo Comiket si tenne nel dicembre del 1975, vi parteciparono 32 circoli con un'affluenza di 600 persone. Queste cifre crebbero gradualmente tra il 1975 e il 1986, con un aumento esponenziale tra il 1986 e 1992. Nei primi dieci anni il comiket si teneva tre giorni all\u2019anno, con la crescita del pubblico, l\u2019evento fu riprogrammato in due diversi weekend ad agosto e dicembre nel centro fieristico di Harumi a Tokyo. A met\u00e0 degli anni settanta, quando il raduno aveva dimensioni relativamente piccole, molti artisti dilettanti divennero professionisti, tra questi: , , . Quando il mezzo amatoriale crebbe, negli anni ottanta sempre meno artisti dilettanti approdarono alla produzione commerciale. La sua esistenza incoraggiava comunque la nascita di nuovi circoli nei licei, nelle universit\u00e0 e fra gli amatori un po\u2019 ovunque nel paese. I teorici hanno sviluppato l\u2019idea che questo genere di sottoculture possano operare come \u201ceconomie culturali ombra\u201d, offendo ad individui mancati di una educazione ufficiale e dello status sociale che ne deriva l\u2019accesso ad un mondo alternativo dove potersi esprimere, confrontare, crescere. Negli anni il Comiket \u00e8 divenuta una struttura centrale del medium del manga amatoriale.\nDate e numeri.\nI Comiket hanno luogo al Tokyo Big Sight due volte l'anno, in agosto (solitamente nella stessa settimana del festival del Bon) e in dicembre (solitamente il 29 e il 30). I due eventi vengono comunemente chiamati e . Attualmente il Comiket ha raggiunto l'edizione numero 95 nel dicembre 2018. L', una manifestazione simile al Comiket che si tiene in primavera, viene da alcuni chiamato , ma tale definizione \u00e8 erronea in quanto gli organizzatori dei due eventi non sono gli stessi.\nI Comiket attraggono un altissimo numero di persone ogni anno. Durante il 62\u00b0 Comiket dell'estate 2004, circa 35.000 circoli erano presenti alla manifestazione, mentre il numero dei partecipanti totali tocc\u00f2 le 510.000 unit\u00e0. Ad ogni circolo viene offerta un'unica piazza (chiamata \"space\") dove mostrare i propri lavori. Poich\u00e9 questi posti sono solitamente molto ristretti, tuttavia, ogni circolo pu\u00f2 fare richiesta di avere due piazze per s\u00e9. Visto l'alto numero di richieste, ogni anno le doppie piazze vengono assegnate tramite sorteggio.\nCaratteristiche.\nI Comiket sono la pi\u00f9 grande manifestazione di fumetti al mondo e una delle pi\u00f9 grandi al coperto in generale. Il Super Comic City, anche se in grandezza e numero di partecipanti vi si avvicina, resta comunque secondo.\nIn queste manifestazioni \u00e8 possibile trovare qualsiasi cosa: manga, anime, CD musicali, d\u014djinshi incentrati sulla vita delle idol, materiale per i cosplay (in particolare vestiti in stile gothic lolita) e oggetti costruiti artigianalmente come accessori, hardware o bambole. L'evento riunisce decine e decine di subculture giapponesi, e non \u00e8 difficile trovarvi circoli composti da persone che non hanno nulla in comune con gli altri, come per esempio infermieri, piloti d'aereo, amanti del giardinaggio, degli animali, del t\u00e8.\nI generi poco conosciuti hanno una grande possibilit\u00e0 di ampliare il loro target e farsi conoscere al grande pubblico. A causa del grande numero di pubblico, molti circoli adeguano la loro tabella di marcia in relazione a questi eventi in modo da non pubblicare la maggior parte dei loro lavori durante l'anno e tenerli in serbo per i Comiket.\nOrigine del nome.\nIl nome \u00e8 spesso abbreviato in o . In origine la manifestazione si chiamava , che resta tutt'oggi il nome formale. Tutti 4 i nomi, abbreviazioni comprese, sono state registrate nel 1998.\nAd ogni Comiket viene assegnato un nome nel formato \"Comic Market X\", dove X \u00e8 il numero di volte cui si \u00e8 tenuto l'evento, escludendo i Comiket speciali; molti abbreviano questo nome in \"CX\" per comodit\u00e0. Il Comiket tenutosi dal 12 al 14 agosto 2005, il 68\u00b0 in ordine crescente, viene chiamato per esempio \"Comic Market 68\", abbreviato \"C68\", mentre il Comiket tenutosi dal 29 al 31 dicembre 2009 \u00e8 stato il C77.\nIl primo Comic Market tenutosi, tuttavia, viene chiamato da tutti con il nome originario \"Comic=Market\". La forma contratta del nome cominci\u00f2 ad essere usata a partire dal quarto e quinto Comiket.\nCataloghi.\nData l'estensione di ogni Comiket, trovare un singolo circolo in mezzo agli altri \u00e8 un'impresa quasi impossibile. Per questa ragione vengono stampati per ogni evento dei cataloghi che contengono una lista di tutti i circoli partecipanti, mappe del sito della manifestazione, indicazioni su come raggiungere determinati luoghi, regole da seguire e almeno una o pi\u00f9 immagini per ogni circolo.\nI cataloghi cominciano in genere ad essere venduti in molte librerie un mese prima dell'evento, e sono comunque sempre reperibili davanti all'entrata della manifestazione, in genere venduti da membri dello staff.\nVisto il numero di circoli che prendono parte all'evento, ogni catalogo \u00e8 solitamente spesso diversi centrimetri e conta all'attivo pi\u00f9 di 1000 pagine di lunghezza. Nel corso degli anni alcuni cataloghi sono addirittura arrivati a pesare diversi chili.\nA partire dal 56\u00b0 Comiket sono entrati i commercio anche le versioni digitali dei cataloghi in forma di CD. Alcune delle funzioni presenti nel CD-ROM includono:\nI CD-ROM vengono messi in commercio una settimana dopo la versione stampata dei cataloghi.\nManifestazioni speciali.\nNel corso degli anni si sono tenute diverse edizioni del Comiket, soprattutto a scopo celebrativo. Questi eventi non sono tenuti in considerazione nel conteggiare il numero di Comiket organizzati."}
{"id": "1177500", "revid": "767487", "url": "https://it.wikipedia.org/wiki?curid=1177500", "title": "Freakshow (BulletBoys)", "text": "Freakshow \u00e8 il secondo album dei BulletBoys, uscito nel 1991 per l'Etichetta discografica Warner Bros."}
{"id": "1177507", "revid": "2519", "url": "https://it.wikipedia.org/wiki?curid=1177507", "title": "Provincia di Nueva Vizcaya", "text": "Nueva Vizcaya \u00e8 una provincia delle Filippine, situata nella parte centrale di Luzon nella regione della Valle di Cagayan.\nIl capoluogo \u00e8 Bayombong.\nGeografia fisica.\nLa provincia di Nueva Vizcaya confina con le seguenti province: ad ovest con Benguet, a nord con Ifugao, a nord-est con Isabela, ad est con Quirino, a sud-est con Aurora, a sud con Nueva Ecija, a sud-ovest con Pangasinan.\nIl territorio di questa provincia che \u00e8 tra le poche a non avere sbocchi sul mare, \u00e8 caratterizzato dall'alta valle del fiume Cagayan che la attraversa, e dalla presenza di foreste che coprono molta della sua superficie.\nNella parte fluviale \u00e8 abitata dagli Ilongot.\nGeografia antropica.\nSuddivisioni amministrative.\nLa provincia di Nueva Vizcaya comprende 15 municipalit\u00e0.\nEconomia.\nLa principale risorsa della provincia di Nueva Vizcaya \u00e8 l'agricoltura. Il territorio piuttosto pianeggiante e l'abbondanza idrica che caratterizzano la valle del Cagayan favoriscono l'agricoltura che comunque, ancor oggi, sfrutta meno del 20% della superficie della provincia. Tra i prodotti principali ci sono grano, riso, ortaggi, ananas, banane, noci di cocco, caff\u00e8, arance e altra frutta.\nL'altra grande risorsa della provincia \u00e8 legata all'attivit\u00e0 estrattiva. Ci sono depositi di materiali metallici come rame, oro, molibdeno e pirite, e cave di altri materiali come argilla e calcare, ghiaia e sabbia."}
{"id": "1177508", "revid": "1776051", "url": "https://it.wikipedia.org/wiki?curid=1177508", "title": "Za-Za", "text": "Za-Za \u00e8 il terzo album dei BulletBoys, uscito nel 1993 per l'Etichetta discografica Warner Bros."}
{"id": "1177509", "revid": "4506", "url": "https://it.wikipedia.org/wiki?curid=1177509", "title": "Pasqua quartodecimana", "text": ""}
{"id": "1177511", "revid": "729019", "url": "https://it.wikipedia.org/wiki?curid=1177511", "title": "Beretta Serie 70", "text": "La Beretta mod. 70 \u00e8 una pistola semiautomatica a chiusura a massa, con caricatore monofilare da 8 colpi (in cal 7,65) o 10 (in cal. 22LR), progettata e costruita dalla Fabbrica d'Armi Pietro Beretta.\nStoria.\nL'arma \u00e8 stata, insieme alla Beretta mod. 1934, tra i primi modelli di pistola semiautomatica utilizzati dalle forze dell'ordine italiane, in particolare dalla polizia municipale, sino al 1990 c.a quando fu sostituita solitamente con la Beretta 84 cal. 9 corto. Fu l'arma utilizzata dal mostro di Firenze.\nUna curiosit\u00e1: ancora oggi (2020) sono usate per servizio alcune unit\u00e1 di mod. 70 presso la Polizia Locale di Fano (PU).\nDisponibile solo nella versione calibro 7,65\u00a0mm, ma in pi\u00f9 varianti dal lato estetico, il modello base (il pi\u00f9 diffuso tra i civili) fu segu\u00ecto da una versione \"S\", dalle forme pi\u00f9 sportive, e da una versione riprendente le precedenti linee classiche con l'aggiunta delle guancette in madreperla.\nLe Beretta mod. 70 furono prodotte durante tutti gli anni sessanta e anni settanta.\nI modelli della serie 70.\nEsistono due versioni delle pistole serie 70: la prima \u00e8 fornita di una sicura manuale sul fusto di tipo a traversino; nella seconda invece, nella foto, la sicura diventa di tipo a leva (facilmente azionabile tramite il pollice) che ha la funzione aggiuntiva di bloccare il carrello in chiusura una volta inserita. Oltre a questa distinzione il modello 70 differisce anche per il materiale del fusto: versione con fusto in acciaio oppure in lega leggera.\nLa pistola Beretta Modello 70 \u00e8 anche stata, tra le altre forze di polizia, anche arma d'ordinanza del \"Corpo Forestale dello Stato\"\nAltri modelli furono il mod. 71 (in cal. .22 LR), sempre in cal. .22 LR ci sono i modd. 72, 73, 74 e 75 che differiscono tra di loro per piccole cose (alzo, soprattutto) e poi, figlia sempre della serie 70, \u00e8 la 76: una pistola da tiro, con impugnatura anatomica e contrappeso in alluminio alla volata per ridurre il rilevamento durante il tiro.\nEsiste anche la variante mod. 71 a canna lunga o standard in calibro .22 LR."}
{"id": "1177517", "revid": "45927", "url": "https://it.wikipedia.org/wiki?curid=1177517", "title": "Successioni numeriche", "text": ""}
{"id": "1177518", "revid": "1718925", "url": "https://it.wikipedia.org/wiki?curid=1177518", "title": "Prestito obbligazionario", "text": "Il prestito obbligazionario \u00e8 una forma di finanziamento a lungo termine con cui una societ\u00e0 o altro ente per chiedere un prestito emette obbligazioni a favore di investitori; questi pretendono cedole di interesse a scadenza fissa (trimestrale, semestrale o annuale), fino al completo rimborso del prestito. \nIl versamento del prestito pu\u00f2 non necessariamente coincidere con il momento dell'emissione. Il rimborso del prestito avviene, secondo contratto, a una determinata data, in blocco o a estrazione (ovvero con rimborso rateale del capitale a quote fisse o variabili, da versare insieme ai pagamenti delle cedole di interesse)."}
{"id": "1177520", "revid": "712828", "url": "https://it.wikipedia.org/wiki?curid=1177520", "title": "N\u00famendil", "text": ""}
