{"id": "1204113", "revid": "767487", "url": "https://it.wikipedia.org/wiki?curid=1204113", "title": "\u014c Soto Gari", "text": "Osoto Gari \u00e8 una delle 40 Nage waza originali di J\u016bd\u014d sviluppate da Kan\u014d Jigor\u014d. Viene inclusa nelle attuali 67 proiezioni del Kodokan Judo, ed \u00e8 classificata come un \"ashi waza\", ovvero una tecnica in cui la parte principale usata per la proiezione \u00e8 la gamba.\nSolitamente viene usata dai judoka pi\u00f9 alti nei confronti di un avversario di statura inferiore, per evitare la controtecnica (\"gaeshi\") pi\u00f9 frequente nel caso opposto, l'\"o soto gari gaeshi\".\nLo squilibrio ottenuto in vari modi tende a portare uke verso l'indietro-destra, quindi il piede sinistro di tori prende posizione all'esterno del piede di uke all'altezza del suo avampiede a circa una spanna (la posizione del piede dipende comunque anche dallo slancio che tori esegue, potendosi trovare anche pi\u00f9 in avanti rispetto all'avversario della linea del piede di uke, ma cos\u00ec facendo la tecnica ha pi\u00f9 similitudini con l'\"o soto otoshi\").\nIl contatto (\"tzukuri\") avviene fra la spalla destra di tori e la spalla destra di uke, mentre il braccio sinistro di tori tira verso il basso e il braccio destro al bavero, mantenendo il contatto, spinge verso sinistra.\nImportante mantenere il ginocchio della gamba d'appoggio leggermente flesso, per permettere al piede di mantenersi in spinta appoggiando solo l'avampiede, per non sbilanciarsi all'indietro (pericolo di \"o soto gari gaeshi\").\nLa testa di tori deve protendere verso il basso, quasi appoggiandosi sul braccio di uke nella direzione dello squilibrio.\nA questo punto con un movimento d'anca volto a schivare il corpo di uke, si proietta la gamba destra oltre la gamba di uke, mantenendola diritta con la punta del piede in dorsiflessione e si falcia con forza mantenendo l'asse testa corpo gamba su una stessa linea (come la testa scende, la gamba sale diritta).\nLa proiezione di uke avviene all'indietro.\nSe il piede d'appoggio \u00e8 pi\u00f9 arretrato (pi\u00f9 avanti) rispetto al piede di uke, spesso la gamba che falcia si ritrova piegata e la falciata \u00e8 pi\u00f9 un agganciamento, mentre la proiezione viene effettuata aiutandosi con il peso del corpo (tecnica pi\u00f9 frequente in competizione, che potrebbe essere definita una via di mezzo fra \"o soto gari\" ed \"o soto otoshi\")."}
{"id": "1204117", "revid": "2104733", "url": "https://it.wikipedia.org/wiki?curid=1204117", "title": "Dusty Springfield", "text": "Biografia.\nLe origini.\nMary \u00e8 la secondogenita di Gerard e Catherine (Kay) O'Brien, immigrati irlandesi originari di Tralee e stabilitisi in uno dei quartieri operai della periferia nord di Londra. Cresce nel sobborgo di Ealing e gi\u00e0 da bambina si guadagna il soprannome di Dusty per il suo atteggiamento da maschiaccio. Eredita la passione per la musica dal nonno materno, che la incoraggia ad ascoltare autori come George Gershwin, Richard Rodgers, Cole Porter, Count Basie, Duke Ellington e Glenn Miller. Il suo modello musicale da ragazzina \u00e8 Peggy Lee. Nel 1958 lascia la scuola e, rispondendo a un annuncio su un giornale, si unisce al gruppo delle \"Lana Sisters\". Grazie a questa esperienza impara l'armonia vocale, le tecniche di microfonia e di registrazione, si esibisce in spettacoli dal vivo, incide alcuni singoli (fra i quali anche una versione inglese di \"Tintarella di luna\") e fa anche le prime apparizioni televisive.\nNel 1960 lascia il gruppo e, insieme a Dion O'Brien (suo fratello maggiore, che prender\u00e0 il nome di Tom Springfield) e a Reshad (Tim) Feild, forma il trio \"the Springfields\". I ragazzi del trio, che si ispirano al folk americano, vengono messi sotto contratto dalla Philips, piazzano alcuni successi nella classifica inglese (\"Island of Dreams\") e uno (\"Silver Threads and Golden Needles\") addirittura nella classifica USA. Vengono cos\u00ec inviati a Nashville per registrare un album (\"Folk Songs from the Hills\"), e durante il loro soggiorno negli Stati Uniti, Dusty ha modo di conoscere e di ascoltare la musica dei nuovi gruppi vocali femminili di colore. Questo sar\u00e0 determinante nella sua successiva svolta musicale. Nel 1963 \"Say I Won't Be There\", che sar\u00e0 l'ultimo singolo registrato dagli Springfields, raggiunge le prime posizioni nella classifica britannica, ma il gruppo sa di non poter reggere l'impatto della nuova ondata beat e, dopo l'ultimo concerto tenuto l'11 ottobre al London Palladium, decide di sciogliersi. Lo stesso Tom incoraggia sua sorella a proseguire la carriera come solista.\nIl debutto come solista.\nAppena sei giorni dopo Dusty entra in sala di registrazione e realizza il suo primo 45 giri. \"I Only Want to Be with You\" viene pubblicato nel novembre 1963 ed entra immediatamente tra i dischi pi\u00f9 venduti, rimanendo in classifica 18 settimane e risuonando in vari Paesi d'Europa e oltreoceano (la canzone \u00e8 stata fra l'altro ripresa in chiave remix nel 2009 dalla cantante italo-francese Juliette Jolie). La canzone, dichiaratamente ispirata al \"Motown sound\", imita i suoni e lo stile del famoso arrangiatore Phil Spector, ed \u00e8 la prima ad essere eseguita nel neonato programma televisivo \"Top of the Pops\" realizzato dalla BBC.\nA questo singolo fa subito seguito \"A Girl Called Dusty\", un album che sorprende per la coraggiosa scelta di autori non ancora molto noti, ma che in seguito caratterizzeranno la scena \"pop\" internazionale: Burt Bacharach, Randy Newman e Carole King. Nel maggio 1964 l'album arriva nel Regno Unito al numero 6 della classifica e viene seguito da due altri successi a 45 giri: il primo, \"I Just Don't Know What to Do With Myself\" \u00e8 un brano di Bacharach (ripreso, tra l'altro, nel 2003 dal gruppo rock statunitense White Stripes), il secondo, \"Losing You\", viene scritto da suo fratello Tom.\nIl suo successo la porta ovunque: in autunno viene in Italia a lanciare la versione italiana di \"Wishin' and Hopin\"', brano di Burt Bacharach che verr\u00e0 intitolato \"Stupido, stupido\". A dicembre si esibisce a Citt\u00e0 del Capo di fronte a una platea mista di spettatori bianchi e di colore. La sua sfida alla politica di segregazione razziale del governo sudafricano le coster\u00e0 l'immediata espulsione dal territorio. Alla fine dell'anno il tradizionale sondaggio indetto dalla rivista \"New Musical Express\" la elegge miglior voce femminile nonostante la concorrenza di artiste come Lulu, Sandie Shaw e Cilla Black.\nGli anni del grande successo.\nNel 1965 Dusty viene invitata a Sanremo dove gareggia al Festival con \"Di fronte all'amore\" e \"Tu che ne sai?\" Entrambi i brani vengono eliminati e Dusty si trova esclusa dalla finale ma, tornata in Inghilterra, decide di prendere la canzone a suo parere pi\u00f9 bella della manifestazione e di interpretarla a suo modo. \"Io che non vivo (senza te)\", scritta da Pino Donaggio, viene adattata in inglese da Vicki Wickham, sua amica e futura manager, e da Simon Napier-Bell, e diventa \"You Don't Have to Say You Love Me\". Insoddisfatta dal risultato della registrazione, con il perfezionismo che tutti le hanno sempre riconosciuto, chiede di montare il microfono nella tromba delle scale dell'edificio in cui si trova lo studio e, cantando dal fondo della cantina, ottiene finalmente l'effetto di eco che desiderava. Il brano raggiunge il numero 1 nelle classifiche di molti Paesi europei e sfonda anche negli Stati Uniti, diventando un \"evergreen\" (\u00e8 stata votata tra le prime cento canzoni di ogni tempo in un referendum di Radio 2 della BBC).\nNello stesso anno a Dusty viene offerta la conduzione di uno \"special\" televisivo in cui ha l'opportunit\u00e0 di dar voce in Gran Bretagna alle star emergenti del \"rhythm and blues\". Lo show, intitolato \"The Sound Of Motown\", ospita personaggi come Stevie Wonder, Marvin Gaye, The Miracles, The Supremes e The Temptations ed \u00e8 l'occasione per il lancio del suo secondo LP, intitolato \"Ev'rything's Coming Up Dusty\".\nNel 1966 la cantante si trova a dover giocare letteralmente su due sponde: in Gran Bretagna i discografici privilegiano ormai i gruppi dell'ondata \"beat\" e la sua figura \u00e8 leggermente in declino, nonostante anche per il 1965 sia stata confermata miglior cantante dell'anno, negli Stati Uniti invece la sua reputazione \u00e8 tale che gli autori scrivono pezzi destinati espressamente alla sua voce. Tra questi, Carole King che scrive per lei \"Some of Your Lovin\"' e \"Goin' Back\", Ben Weisman che le confeziona \"All I See Is You\", una ballata in puro stile \"sanremese\", con il proposito di bissare il successo del brano di Donaggio, e Burt Bacharach che le affida \"The Look of Love\", brano che verr\u00e0 inserito nella celebre pellicola \"James Bond 007 - Casino Royale\".\nQuest'ultimo brano sfonda negli Stati Uniti e diventa nel tempo un classico della musica lounge, mentre in patria viene quasi ignorato e resta relegato nella facciata B di un 45 giri. Tornata a Londra, nel 1967 Dusty promuove l'uscita del suo terzo album \"Where Am I Going?\", che comprende una versione inglese della famosa \"Ne me quitte pas\" di Jacques Brel e \"Close to You\", scritta ancora una volta da Bacharach e che verr\u00e0 incisa anche da Dionne Warwick e dai Carpenters.\nIl 1968 vede nuovamente la Springfield protagonista in classifica nel Regno Unito con \"I Close My Eyes And Count to Ten\", e in televisione con il programma a puntate \"It must be Dusty\". In autunno esce il suo quarto album \"Dusty... Definitely\", che la conferma interprete sensibile e raffinata di autori quali Sammy Cahn e Jimmy Van Heusen, Charles Aznavour, Randy Newman e, per l'ennesima volta, Burt Bacharach del quale sceglie \"This Girl's in Love with You\".\nAlla fine dell'anno Dusty \u00e8 nuovamente negli Stati Uniti dove la Atlantic Records, etichetta che gestisce la maggior parte dei cantanti soul americani, le assicura un prestigioso contratto discografico mettendole a disposizione i migliori e pi\u00f9 accreditati musicisti per la realizzazione del primo vero album americano (in precedenza erano uscite negli Stati Uniti solo raccolte dei suoi successi). \"Dusty in Memphis\", questo il titolo del lavoro, vender\u00e0 molto meno degli album precedenti, ma ancor oggi \u00e8 riconosciuto dai critici come il miglior album della cantante, che in questo disco mette alla prova tutte le sue capacit\u00e0 vocali. Un 45 giri estratto dall'album, \"Son of a Preacher Man\", riesce comunque ad entrare in classifica sia in Gran Bretagna che negli Stati Uniti, e verr\u00e0 molti anni pi\u00f9 tardi inserito nella colonna sonora del celebre film \"Pulp Fiction\".\nNel 1969 Dusty torna di scena alla BBC con otto puntate dello show \"Decidedly Dusty,\" si reca poi negli USA, che ormai sono la sua seconda patria, per incidere il suo secondo album per l'Atlantic, \"From Dusty With Love\". Prodotto da Thom Bell, Kenny Gamble e Leon Huff, tre giovani talenti che alcuni anni pi\u00f9 tardi saranno tra gli artefici della \"disco music\", il disco non ottiene i risultati sperati. Unico singolo estratto dall'album \u00e8 \"A Brand New Me\", che entra in classifica nei soli Stati Uniti e viene quasi ignorato in Gran Bretagna.\nIl declino.\nNel 1970 \u00e8 pronto il suo terzo lavoro per la casa discografica statunitense: \"Longing\", questo il titolo del disco, viene preceduto da un 45 giri per \"saggiare\" il pubblico, ma le disastrose vendite di quest'ultimo mandano a monte il progetto. I nastri originali saranno distrutti in un incendio, ma il produttore Jeff Barry, che aveva tenuto per s\u00e9 delle copie non definitive, far\u00e0 uscire le incisioni come \"bonus-tracks\" in una riedizione postuma di \"Dusty in Memphis\".\nIn questo periodo il \"gossip\" sulla vita privata di Dusty Springfield, finora tenuta gelosamente nascosta, irrompe prepotentemente sulle pagine dei giornali. Il fatto che a 31 anni non fosse sposata e non avesse avuto, apparentemente, alcuna relazione con un uomo aveva alimentato molti pettegolezzi, ma all'epoca intervistare un personaggio pubblico sulla propria vita sessuale era impensabile. Eppure Ray Connolly, giornalista dell'Evening Standard, riesce a farsi rilasciare una dichiarazione nella quale la cantante ammette di aver imparato ad accettare, con il tempo, la propria diversit\u00e0 omosessuale o, secondo alcuni, bisessuale.\nLa cosa, per alcuni, sembra non aver influito sulla sua carriera e per altri, invece, lo ha fatto molto pesantemente, ma sta di fatto che per tutti gli anni settanta si sentir\u00e0 parlare di lei molto meno che nel decennio precedente. Nel 1972 esce per la Philips l'album \"See All Her Faces\", che raccoglie materiale registrato in parte in USA e in parte a Londra. Il risultato \u00e8 un album slegato, del quale la prima ad essere insoddisfatta sar\u00e0 la cantante stessa, che decide di non promuoverlo. Paradossalmente, dalle tracce del disco resta fuori \"What Are You Doing the Rest of Your Life?\", che verr\u00e0 edito solo 24 anni pi\u00f9 tardi, e che diventer\u00e0 un grande successo.\nL'anno successivo scade il contratto con la Philips e con l'Atlantic. Dusty si trasferisce a Hollywood e, dopo l'uscita dell'album \"Cameo\" per la Dunhill Records, decide di ritirarsi a vita privata e per un certo periodo non si sente pi\u00f9 parlare di lei. In questi anni sembra che sia stata sottoposta a pesanti trattamenti antidepressivi, mirati ad impedire gli atti di autolesionismo che spesso si infliggeva, e l'uso di alcool e di droghe.\nIl ritorno sulle scene.\nIl 1978 \u00e8 l'anno del suo ritorno sulle scene, con \"It Begins Again\", album realizzato con Roy Thomas Baker, ex produttore dei Queen. Ricomincia per Dusty il grande giro promozionale nelle TV, in radio e nelle sale stampa. Sorprendentemente l'anno successivo pubblica un nuovo LP, \"Living Without Your Love\", e per l'occasione compare sul palcoscenico in quella che sar\u00e0 la sua ultima esibizione di fronte a un grande pubblico, in uno spettacolo di beneficenza che ha luogo alla Royal Albert Hall in presenza della Principessa Margaret d'Inghilterra.\nAnche negli anni ottanta, Dusty Springfield sar\u00e0 lontana dalle scene. Lo spettacolare ritorno avr\u00e0 luogo nel 1987 grazie ai Pet Shop Boys, che la vogliono come partner nel brano \"What Have I Done to Deserve This?\". Il brano, corredato di videoclip, irrompe al numero 2 delle classifiche sia statunitensi che britanniche, e fa da preludio all'album \"Reputation\", sempre prodotto dai Pet Shop Boys, che due anni dopo si riveler\u00e0 ugualmente un successo.\nDopo una manciata di singoli, che vengono utilizzati come sigle televisive o colonne sonore di spot pubblicitari, nel 1988 esce la sua raccolta ufficiale \"The Silver Collection\", che celebra i suoi 25 anni di carriera come cantante solista. Nel frattempo Dusty decide di lasciare la sua residenza in America e di tornare a vivere a Londra.\nNel 1995, durante le registrazioni di quello che sar\u00e0 il suo ultimo album, Dusty si accorge di avere un nodulo al seno e le viene diagnosticato un carcinoma. Le lunghe sedute di chemio e radioterapia avranno la meglio sulla malattia, almeno per il momento. In stato di remissione clinica, Dusty si dedica alla promozione dell'album \"A Very Fine Love\". Per l'occasione ricompare in qualche show televisivo, ma dopo circa un anno la malattia si ripresenta in forma pi\u00f9 violenta e devastante. Dopo una battaglia durata tre anni la Springfield muore proprio pochi giorni prima di ricevere l'onorificenza di Ufficiale dell'Impero Britannico (OBE). La medaglia verr\u00e0 consegnata alla sua amica e manager Vicki Wickham.\nAlla cerimonia funebre partecipano molti nomi illustri e centinaia di fans. Anche la regina Elisabetta rompe per una volta il rigore del protocollo e dichiara pubblicamente di essere \"rattristata\" per la morte dell'artista. Le ceneri di Dusty verranno in parte conservate a Henley, la cittadina dell'Oxfordshire dove si era stabilita negli ultimi anni, in parte verranno disperse da suo fratello Tom, alle scogliere di Moher, sulla costa occidentale d'Irlanda.\nAlbum originali.\nSono escluse le raccolte e le riedizioni americane degli album britannici, che spesso presentavano una lista tracce diversa dalla pubblicazione originale."}
{"id": "1204120", "revid": "120114798", "url": "https://it.wikipedia.org/wiki?curid=1204120", "title": "Oligopolio di Cournot", "text": "L'oligopolio di Cournot \u00e8 un modello economico utilizzato per descrivere una struttura industriale di oligopolio in cui le aziende decidono, in modo indipendente e contemporaneamente, la quantit\u00e0 di output che produrranno. Prende il nome da Antoine Augustin Cournot (1801-1877) che aveva studiato la competizione in un duopolio di acque minerali.\nLe caratteristiche principali del modello sono: \nUn'assunzione essenziale del modello \u00e8 che ogni impresa mira alla massimizzazione del profitto, basandosi sull'aspettativa che le proprie decisioni di output non avranno effetti sulle decisioni dei concorrenti.\nIl prezzo \u00e8 una funzione, non nota a tutte le imprese, che dipende dall'output totale ed \u00e8 decrescente all'aumentare dell'output totale. Tutte le imprese conoscono il numero dei concorrenti presenti sul mercato e considerano la loro quantit\u00e0 di produzione come data.\nOgni impresa ha una funzione di costo formula_1, che generalmente si assume essere conoscenza comune. Le imprese possono essere identiche o differire nelle funzioni di costo e il prezzo di mercato \u00e8 individuato dalla condizione che la domanda eguagli la quantit\u00e0 prodotta dal totale delle imprese.\nOgni impresa valuta la sua domanda residua in base al comportamento delle altre, considerato come un dato, e si comporta conseguentemente come un monopolista.\nCalcolo dell'equilibrio.\nIn termini generali, consideriamo la funzione di prezzo formula_2 e i costi formula_1.\nPer ottenere l'equilibrio di Nash, bisogna calcolare prima le funzioni di risposta ottima. Il profitto di ogni impresa equivale alla differenza tra le entrate e i costi, ovvero:\nLa risposta ottima per il giocatore formula_5-esimo \u00e8 quella funzione che associa a formula_6 il valore di formula_7 che massimizza formula_8. Per trovare il massimo dobbiamo allora uguagliare a zero le derivate dei profitti delle due imprese, ognuna rispetto alla quantit\u00e0 prodotta dalla stessa impresa, cio\u00e8:\nMettendo a sistema le due funzioni di risposta ottima troveremo allora la coppia di valori formula_10 che corrisponde all'equilibrio di Nash.\nEsempio.\nSupponiamo che la domanda di mercato sia formula_11 e che i costi siano formula_12 .\nI profitti delle due imprese saranno allora: \nCalcoliamo le due derivate e uguagliamole a zero; per l'impresa formula_14 avremo:\nanalogamente, per l'impresa formula_16 troveremo:\nMettendo a sistema le due funzioni di risposta ottima otteniamo quindi l'equilibrio:"}
{"id": "1204130", "revid": "141250", "url": "https://it.wikipedia.org/wiki?curid=1204130", "title": "Three Six Mafia", "text": ""}
{"id": "1204132", "revid": "1305772", "url": "https://it.wikipedia.org/wiki?curid=1204132", "title": "Hapuseneb", "text": "Biografia.\nLa madre di Hapuseneb, Ahhotep, faceva parte dell'harem reale ed il suo nome ci \u00e8 giunto grazie ad un blocco calcareo trovato da Arthur Weigall nel 1906 nel tempio di Thutmose III a Qurna; il padre, Hapu, era \"Sacerdote lettore di Amon\". Aveva anche un fratello, Sa-amon, che era \"scriba di Amon\", ed una sorella, Ahmose. Hapuseneb spos\u00f2 una donna di nome Amenhotep che gli diede 3 figli e 4 figlie.\nA causa della scarsa documentazione disponibile, \u00e8 difficile stabilire con certezza il corso della sua carriera. Pare comunque accertato che ricopr\u00ec la carica di \"Primo Profeta di Amon\" dall'anno 2 all'anno 16 del regno di Hatshepsut.&lt;br&gt;\nOltre a questa altissima carica, ne detenne molte altre: da alcuni coni funerari oggi nella collezione del Metropolitan Museum of Art di New York, sappiamo che fu anche \"Principe ereditario e Conte, Tesoriere del Re dell'Alto e Basso Egitto, Supervisore dei Sacerdoti dell'Alto e Basso Egitto\" e \"Supervisore di tutti i lavori del Re\".\nTra le altre cose, Hapuseneb fu responsabile della costruzione di una nave, di un portale, di un santuario, e della produzione di svariati oggetti di uso templare; fu anche \"Supervisore della costruzione di una tomba reale\", anche se non \u00e8 chiaro se si tratti della tomba KV20 o della tomba in pietra di Hatshepsut.&lt;br&gt;\nHapuseneb fu il primo \"Primo Profeta di Amon\" a detenere il titolo di \"Supervisore dei sacerdoti-hem dell'Alto e Basso Egitto\". Il \"Secondo Profeta di Amon\" Puyemra era imparentato con Hapuseneb via matrimonio, in quanto spos\u00f2 sua figlia Seniseneb. Seniseneb fu \"Divina Adoratrice di Amon\" e musicista del tempio.\nHapuseneb venne sepolto nella tomba tebana TT67.\nI reperti relativi ad Hapuseneb che sono giunti sino a noi sono relativamente pochi: oltre alla sua tomba, il santuario n. 15 di Gebel Silsila, qualche cono funerario, 4 statue (Louvre A134, Cairo CG 648, Bologna KS 1822, Cairo JE 39392), un vaso canopo (Torino 3304), cos\u00ec come un ostrakon e parte dei depositi di fondazione dal tempio funerario di Hatshepsut a Deir el-Bahari.&lt;br&gt;\nOltre a ci\u00f2, Hapuseneb \u00e8 menzionato anche su di una statua di Hapu (Torino 3061), su di una statuetta del maggiordomo Amenemhab (Cairo CG 42112) ed in un'iscrizione dalla tomba del sacerdote Userhat (TT51, Qurna)."}
{"id": "1204145", "revid": "228587", "url": "https://it.wikipedia.org/wiki?curid=1204145", "title": "Prefettura", "text": "La prefettura (dal latino \"praefectura\") \u00e8 un organo decentrato delle amministrazioni, al quale \u00e8 preposto un \"prefetto\" (termine di origine latina la cui etimologia indica, appunto, il funzionario \"preposto\" a un ufficio), e pu\u00f2 riferirsi a:"}
{"id": "1204147", "revid": "66387", "url": "https://it.wikipedia.org/wiki?curid=1204147", "title": "ASuW", "text": ""}
{"id": "1204148", "revid": "1543377", "url": "https://it.wikipedia.org/wiki?curid=1204148", "title": "Speos Artemidos", "text": "Lo Speos Artemidos \u00e8 un piccolo tempio rupestre fatto realizzare dalla regina Hatshepsut. Si trova due chilometri a sud di Al-Minya. Fu chiamato \"Speos Artemidos\" (in greco antico \"Grotta di Artemide\") poich\u00e9 venne innalzato in onore della dea leonessa \"Pakhet\", per i greci Artemide. Sul sito \u00e8 sorto un piccolo villaggio, in arabo \u0625\u0633\u0637\u0628\u0644 \u0639\u0646\u062a\u0627\u0631, \"Is\u1e6dabl \u02bfAnt\u0101r\".\nDescrizione.\nQuesto tempietto fu costruito nella cosiddetta \"Valle del Coltello\", a sud della necropoli di Beni Hassan; si tratta del primo tempio rupestre dell'antico Egitto. Si apriva all'esterno con un ampio vestibolo di forma rettangolare con otto pilastri quadrati, ossia quattro per lato. Nella parete settentrionale vi era scavato un corridoio che conduceva al santuario dove troneggiava una scultura riproducente la dea Pakhet, a cui il tempio era dedicato. La particolarit\u00e0 di quest'opera architettonica consisteva nel fatto che fosse integramente scavata nella viva roccia e che infatti Hatshepsut chiam\u00f2 la \"dimora divina della valle\". I monumenti di questo tempio erano degradati dall'abbandono e deteriorati forse da qualche invasione, cos\u00ec che Hatshepsut li fece restaurare e ricostru\u00ec il nuovo tempio; nelle incisioni la regina si attribuisce il merito di avere domato un'invasione, liberando cos\u00ec quella parte d'Egitto. Pi\u00f9 avanti, nello stesso luogo, per opera di Ramesse III fu edificato il cosiddetto \"castello dei milioni di anni\".\nCulto.\nLa dea Pakhet in realt\u00e0 veniva identificata con la furia distruttrice del Sole rovente della stagione calda (\"Shemu\", ossia l'estate), ed era una delle forme locali della dea Hathor. Sui testi dei sarcofagi viene descritta come cacciatrice, nell'atteggiamento di scovare le prede nel profondo della notte."}
{"id": "1204149", "revid": "486946", "url": "https://it.wikipedia.org/wiki?curid=1204149", "title": "Bursaspor", "text": ""}
{"id": "1204150", "revid": "486946", "url": "https://it.wikipedia.org/wiki?curid=1204150", "title": "Standard televisivo", "text": ""}
{"id": "1204152", "revid": "131358", "url": "https://it.wikipedia.org/wiki?curid=1204152", "title": "Kayserispor", "text": ""}
{"id": "1204153", "revid": "131358", "url": "https://it.wikipedia.org/wiki?curid=1204153", "title": "Gen\u00e7lerbirli\u011fi", "text": ""}
{"id": "1204161", "revid": "1305772", "url": "https://it.wikipedia.org/wiki?curid=1204161", "title": "Sugarhill Gang (album)", "text": "Sugarhill Gang \u00e8 il primo album del gruppo hip hop statunitense The Sugarhill Gang, pubblicato il 7 febbraio del 1980 e distribuito dalla Sugar Hill Records. In un certo senso \u00e8 un album storico perch\u00e9 \u00e8 tra i primi della storia della musica hip hop: fino al primo periodo degli anni ottanta, infatti, gli artisti rap non avevano ancora preso l'abitudine a distribuire interi LP, limitandosi alla pubblicazione di singoli. \"Sugarhill Gang\" non \u00e8 per\u00f2 l'unico disco a detenere questo particolare primato. Lo stesso anno infatti (1980), il rapper Kurtis Blow pubblic\u00f2 il suo debutto omonimo.\nIl gruppo \u00e8 accreditato per esser stato il primo nella musica hip hop ad aver avuto successo a livello internazionale. Pubblicato nel 1979, \"Rapper's Delight\" \u00e8 stato il primo contatto con l'hip hop per milioni di ascoltatori \u2013 prima di allora, pochissime persone al di fuori di New York sapevano persino cosa fosse l'hip hop.\nIn una recensione retrospettiva, Alex Henderson per AllMusic gli assegna quattro stelle su cinque, giudicandolo \u00abstoricamente importante anche se \u00e8 un po' discontinuo\u00bb ed elogiando i brani \"Rapper's Delight\" e \"Rapper's Reprise\". Henderson prosegue scrivendo che \u00abla maggior parte del materiale \u00e8 semplicemente decente e la cosa ironica \u00e8 che met\u00e0 delle canzoni non sono nemmeno rap. Nelle tracce \"Bad News Don't Bother Me\" e \"Here I Am\", la Sugarhill Gang canta invece di rappare in pezzi R&amp;B che sono lenti e romantici; \"Sugarhill Groove\" \u00e8 un elegante canzone disco music-funk che allude a Roy Ayers. Difficilmente questo LP pu\u00f2 essere definito il lavoro di puristi dell'hip hop: nel 1980, la leader della Sugarhill Records Sylvia Robinson (lei stessa una cantante R&amp;B veterana) evidentemente sentiva che far uscire un album esclusivamente rap sarebbe stato rischioso. Ma, mentre \"The Sugarhill Gang\" non \u00e8 un capolavoro, resta ancora un album che gli storici hip hop troveranno interessante.\u00bb"}
{"id": "1204166", "revid": "33689", "url": "https://it.wikipedia.org/wiki?curid=1204166", "title": "Grasulfo II del Friuli", "text": "Fratello di Gisulfo II, assunse il titolo ducale all'indomani dell'uccisione per mano bizantina, a Oderzo, dei due figli maggiori di Gisulfo e coreggenti del ducato, Caco e Tasone (625 circa). Paolo Diacono non fornisce informazioni sul suo regno, ma segnala che la sua nomina scontent\u00f2 i due figli superstiti di Gisulfo, gli ancora giovani Radoaldo e Grimoaldo. Ormai prossimi alla maggiore et\u00e0, rifiutarono di sottomettersi all'autorit\u00e0 dello zio e si trasferirono nel ducato di Benevento presso il duca Arechi I.\nGli successe Agone."}
{"id": "1204167", "revid": "767487", "url": "https://it.wikipedia.org/wiki?curid=1204167", "title": "Locomotiva FS 800 (II)", "text": "Le locomotive del Gruppo 800 erano delle originali locotender a due assi ottenute dalla trasformazione delle automotrici a vapore del gruppo 60 delle FS.\nStoria.\nLe 16 locomotive a vapore 800 erano delle locotender ottenute dalla trasformazione di altrettante automotrici a vapore del Gruppo 60, di cui erano state prodotte, nel 1907, ben 85 unit\u00e0 ma che non avevano corrisposto alle aspettative per cui erano state progettate. La trasformazione era consistita nella privazione dell'asse portante posteriore e della sezione bagagliaio e nel potenziamento della capacit\u00e0 vaporiera della caldaia che ne aveva innalzata la potenza dai 180\u00a0CV della \"60\" a 260\u00a0CV. \nAvevano assunta cos\u00ec una curiosa forma cubica quasi simmetrica che le aveva fatto affibbiare il nomignolo di \"cubo\" dai ferrovieri. Vennero utilizzate per manovra nei depositi e per piccoli servizi ausiliari.\nCaratteristiche.\nLe \"800\" erano delle locomotive a vapore saturo, a due cilindri esterni e a semplice espansione. Il loro rodiggio era semplice: a 2 assi accoppiati retaggio della loro origine in quanto carrello motore dell'automotrice di origine.\nLa caldaia era verticale (proprio per il motivo suddetto) ed era pertanto piuttosto limitata nelle caratteristiche. La quantit\u00e0 d'acqua contenuta a carico massimo era di 1,4\u00a0m\u00b3 con un volume di vapore di 0,65\u00a0m\u00b3 e una pressione massima di esercizio pari a 13 bar. La produzione oraria di vapore asciutto era di 2.600\u00a0kg. Il forno aveva una graticola di 1\u00a0m\u00b2. Il meccanismo motore era a 2 cilindri esterni del diametro di 290\u00a0mm che facevano una corsa di 400\u00a0mm. L'immissione del vapore era attuata dai distributori del tipo cilindrico a stantuffo azionati da un meccanismo di distribuzione Walschaerts. La potenza fornita era di 260\u00a0hp alla velocit\u00e0 di 30\u00a0km/h con uno sforzo di trazione al cerchione di 3.260\u00a0kg. Il carico di carbone era di 1\u00a0t mentre l'acqua delle casse era di 3,3\u00a0m\u00b3. La macchina raggiungeva la massa a pieno carico di 25,4\u00a0t che rappresentavano anche il peso aderente; con le scorte al minimo questo scendeva a 22,1\u00a0t. \nLe locomotive erano dotate di apparecchiatura del freno continuo automatico ad aria compressa e di riscaldamento a vapore delle carrozze"}
{"id": "1204175", "revid": "15428", "url": "https://it.wikipedia.org/wiki?curid=1204175", "title": "Guerra della quarta coalizione", "text": ""}
{"id": "1204177", "revid": "15428", "url": "https://it.wikipedia.org/wiki?curid=1204177", "title": "Anton Wilhelm von Lestocq", "text": ""}
{"id": "1204179", "revid": "1100311", "url": "https://it.wikipedia.org/wiki?curid=1204179", "title": "Kayserispor Kul\u00fcb\u00fc", "text": "Il Kayserispor Kul\u00fcb\u00fc, chiamato comunemente solo Kayserispor, \u00e8 una societ\u00e0 polisportiva con sede a Kayseri, in Turchia. \u00c8 nota soprattutto per la propria sezione calcistica, che milita nella S\u00fcper Lig, la massima serie del campionato turco di calcio, e dal 2009 disputa le partite interne nello stadio Kadir Has di Kayseri.\nLa squadra ha vinto una Coppa di Turchia (nel 2007-2008) e ha disputato una partita di Supercoppa di Turchia, perdendola (nel 2008). Il suo miglior piazzamento nel campionato turco di massima divisione \u00e8 il quinto posto, raggiunto nel 2005-2006, 2006-2007, 2007-2008 e 2012-2013. Ha vinto, ex aequo con altre squadre, la Coppa Intertoto 2006.\nStoria.\nL'Erciyespor, il club predecessore del Kayserispor, fu fondato con il nome di Erciyesspor e bianco e rosso come colori sociali. Nel 1937 l'Erciyesspor fu fuso con l'Y\u0131lmazspor e adott\u00f2 i colori giallo e rosso. Nel 1940 il sodalizio, dopo un'altra fusione, divenne Kayseri Gen\u00e7lik. Nel 1948 la squadra assunse i colori giallo e blu, mentre l'anno dopo fu fusa con il Kayseri Gen\u00e7lik e adott\u00f2 nuovamente il giallo e il rosso. Nel 1951 il club fu sciolto, ma fu ricostituito nel 1952 per opera di Naci Ulucan. Fino al 1966 milit\u00f2 nelle divisioni regionali.\nIl Kayserispor nacque il 1\u00ba luglio 1966 dalla fusione tra il \"Sanayispor\" e l\"'Ortaanadoluspor\". Inizi\u00f2 a giocare nel 1966-1967 nella terza divisione turca. Il primo allenatore era Erdo\u011fan G\u00fcrhan. Nell'annata del debutto professionistico milit\u00f2 nel Gruppo bianco della terza serie, che chiuse al nono posto.\nDurante gli anni il club ha subito molti cambi di nome e colori: \"Kayseri Erciyesspor\" e nero-bianco nella stagione 1989-1990; \"B\u00fcy\u00fck\u015fehir Belediye Erciyesspor\" e blu-bianco nel 1992; \"Melikgazi Belediyespor\" e giallo-rosso nel 1994; \"Hac\u0131lar Erciyesspor\" e giallo-blu scuro nel 1999; \"Erciyesspor\" e giallo-rosso-bianco nel 2001; \"Kayserispor\" e giallo-rosso nel 2004, quando il nome fu scambiato con l'attuale Kayseri Erciyesspor.\nNel 1999 l'uomo d'affari Hac\u0131 Boydak prese il controllo del club, che adott\u00f2 come i colori sociali il giallo e il blu scuro e cambi\u00f2 nome in \"Hac\u0131lar Erciyesspor\". Nel 1999-2000 la squadra ottenne la promozione in seconda divisione; nel 2001 il nome cambi\u00f2 in \"Erciyesspor\" e furono adottati come colori sociali il giallo, il rosso e il bianco. Retrocesso in terza serie nel 2001-2002, l'Erciyesspor riusc\u00ec, grazie a due promozioni consecutive, a raggiungere la S\u00fcper Lig al termine della stagione 2003-2004. Nel 2004 il club assunse la denominazione \"Kayserispor\", scambiando il proprio nome con quello di un altro club cittadino, Kayseri Erciyesspor. Nel 2004-2005 l'allenatore H\u00fcsn\u00fc \u00d6zkara fu esonerato dopo aver raccolto due soli punti nelle prime sette giornate di campionato. Il suo successore, Hikmet Karaman, riusc\u00ec a condurre la squadra alla salvezza grazie al 14\u00ba posto finale, con due posizioni di vantaggio rispetto alla zona retrocessione.\nSotto la guida di Ertu\u011frul Sa\u011flam, il Kayserispor ottenne il quinto posto nel 2005-2006, stagione in cui piazz\u00f2 G\u00f6khan \u00dcnal al primo posto della classifica dei marcatori del massimo campionato turco, con 25 reti in 32 partite. Per la prima volta il club si qualific\u00f2 dunque alle coppe europee, precisamente alla Coppa Intertoto, che vinse nel 2006, qualificandosi cos\u00ec alla Coppa UEFA. Eliminata al secondo turno della Coppa UEFA dall', nel 2006-2007 la compagine di Kayseri chiuse nuovamente al quinto posto il campionato. Perso Sa\u011flam, trasferitosi al , il club ingaggi\u00f2 Tolunay Kafkas, che nel 2007-2008 condusse i suoi al quinto posto per la terza volta di fila, oltre a vincere la Coppa di Turchia, primo trofeo nella storia del club, ottenuto battendo in finale a Bursa il per 11-10 ai tiri di rigore, dopo lo 0-0 dei 90 minuti.\nLa stagione 2008-2009 si apr\u00ec con la partecipazione del Kayserispor alla Supercoppa di Turchia, che fu persa contro il (2-1).\nNella stagione 2012-2013, sotto la guida di Robert Prosine\u010dki, ottenne nuovamente il quinto posto in massima serie, ma nel 2013-2014 retrocesse in seconda divisione a causa dell'ultimo posto finale, dopo aver cambiato tre allenatori in un'annata. Nel 2014-2015 il nuovo tecnico C\u00fcneyt Dumlup\u0131nar complet\u00f2 l'immediata risalita del club in S\u00fcper Lig. Nella stagione 2019-2020 la squadra chiude il campionato al penultimo posto, ma evita la caduta in seconda serie a seguito della decisione della federazione di bloccare le retrocessioni dalla massima serie come misura di sollievo dopo un'annata caratterizzata dalla pandemia di COVID-19.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2021-2022.\n\"Aggiornata al 12 gennaio 2022.\"\n \n "}
{"id": "1204180", "revid": "1699816", "url": "https://it.wikipedia.org/wiki?curid=1204180", "title": "Ling Xiaoyu", "text": " \u00e8 un personaggio immaginario della serie di videogiochi picchiaduro \"Tekken\", apparsa per la prima volta in \"Tekken 3\".\nStoria.\n\"Tekken 3\".\nSin da tenera et\u00e0, Ling Xiaoyu ha adorato i parchi dei divertimenti. Sempre in giovane et\u00e0 venne istruita nelle arti marziali da suo nonno Wang Jinrei. Egli credeva che se sua nipote fosse stata pi\u00f9 seria avrebbe potuto raggiungere la vera grandezza, ma divenne frustrato dal suo comportamento impulsivo.\nIn mezzo a quel caos, Heihachi trov\u00f2 Xiaoyu. La ragazza minacci\u00f2 di sconfiggerlo se si fosse rifiutato di accettare la sua richiesta. Divertito dai suoi scherzi infantili, Heihachi scoppi\u00f2 in una fragorosa risata e le promise il suo parco a tema se avesse vinto il suo torneo. Venne accolta nella casa di Heihachi e si iscrisse alla Mishima Polytechnical School, all'epoca Heihachi viveva anche con suo nipote, Jin Kazama, che veniva addestrato nello stile Mishima e anch'esso andava alla scuola Mishima.\nLa ragazza pass\u00f2 molto tempo con Jin prima del torneo \"Tekken 3\", al tempo il ragazzo presentava un carattere diverso, era \"dolce e gentile\" come la madre. Xiaoyu portava con s\u00e9 il suo panda di allenamento della sua vecchia scuola (il nome \u00e8 sempre \"Panda\"), Heihachi insegn\u00f2 all'animale a combattere, molto pi\u00f9 di quanto avesse insegnato a Kuma, cos\u00ec che potesse essere la guardia del corpo di Xiaoyu. Questo port\u00f2 Xiaoyu a vedere Heihachi come ad un nonno nei suoi confronti.\nNel finale in cui Xiaoyu vince il torneo, Heihachi costruisce il parco divertimenti promessole con attrazioni tratte dai lottatori del torneo, quali Ogre e Panda. Ma quando Xiaoyu vede che il parco divertimenti non \u00e8 stato fatto come lei voleva (colorato e un po' infantile), ma tetro ed intestato con il nome Mishima, lotta con Heiachi colpendolo ripetutamente e dicendogli \"Jerk!\".\n\"Tekken 4\".\nDopo il The King of Iron Fist Tournament 3, Xiaoyu continu\u00f2 a vivere la sua vita, studiare, e allenarsi sotto la tutela della Mishima Zaibatsu, ma la sua vita divenne noiosa e banale, senza particolari obiettivi. Due anni dopo, Xiaoyu ricevette una misteriosa e-mail, avvertendola di non fidarsi di Heihachi. Il mittente anonimo l'avvertiva che Heihachi avrebbe messo la sua vita in pericolo. A quel tempo, Xiaoyu era una matricola alla Mishima Polytechnical School ed era stufa della solita routine giornaliera, ma ricevendo quella misteriosa e-mail rinvigorir\u00f2 il suo spirito combattivo. Xiaoyu replic\u00f2 a quella e-mail una dozzina di volte. Tuttavia il mittente non la contatt\u00f2 pi\u00f9 e Xiaoyu si convinse che si trattava di Jin Kazama, il quale era sparito sin dalla fine dello scorso torneo. Attorno a quello stesso periodo, Heihachi annunci\u00f2 il the King of the Iron Fist Tournament 4. Sperando di ricongiungersi a Jin e smascherare malvagi piani della Mishima Zaibatsu, Xiaoyu decise di partecipare al torneo.\nNel suo epilogo, Xiaoyu vince il torneo, e corona il suo sogno di costruire un parco divertimenti. Miharu Hirano, la sua amica e compagna di universit\u00e0, la viene a trovare confessandole di essere stata bocciata. Xiaoyu le offre un lavoro da lei, e le dice che, dopo il torneo, aveva incontrato Jin che, dopo averle parlato, and\u00f2 via.\n\"Tekken 5\".\nXiaoyu era nel mirino di Heihachi Mishima, ma, sapendo che era in pericolo, Yoshimitsu la salv\u00f2 e le raccont\u00f2 la storia della famiglia Mishima. Xiaoyu inizi\u00f2 a credere che la radice di tutte le disgrazie che circondavano Jin e la famiglia Mishima fosse il gesto di Heihachi quando gett\u00f2 il figlio Kazuya dalla rupe di un burrone all'et\u00e0 di cinque anni. A questo punto, Xiaoyu credette che la sua missione personale era salvare la famiglia Mishima. Sper\u00f2 che ci potesse essere un modo per tornare indietro nel tempo e rimettere le cose a posto. Le sue richieste furono esaudite quando sent\u00ec parlare di uno scienziato anonimo che dichiarava che se avesse avuto un'ingente somma di denaro avrebbe potuto costruire una macchina del tempo. Per ottenere i fondi necessari per costruire la macchina, Xiaoyu entr\u00f2 nel The King of the Iron Fist Tournament 5 per vincere il premio in denaro.\nSub-boss di Ling \u00e8 Jin Kazama. Ling \u00e8 sub-boss di stage 4 di Wang Jinrei e Kuma.\nNel suo finale, Xiaoyu vince il torneo, e d\u00e0 la vincita allo scienziato. La macchina del tempo viene completata e azionata, quando Xiaoyu non riesce a salirci ed essa parte da sola. Indietro nel tempo, Heihachi \u00e8 sul punto di lanciare Kazuya nel dirupo, quando la macchina del tempo compare e colpisce i due facendo cadere comunque Kazuya.\n\"Tekken 6\".\nLing Xiaoyu tir\u00f2 un sospir\u00f2 di sollievo quando scopr\u00ec che Heihachi non era veramente morto. Comunque, come capo della Mishima Zaibatsu, Jin Kazama mira ad uccidere Heihachi. Xiaoyu prov\u00f2 a fermare Jin da sola, ma la Zaibatsu la cacci\u00f2, rendendole difficile la possibilit\u00e0 di incontrare Jin. La dichiarazione di guerra della Mishima Zaibatsu lanci\u00f2 le ostilit\u00e0 in tutto il globo. Quando poi venne annunciato il The King of Iron Fist Tournament 6, Ling Xiaoyu decide di partecipare nella speranza di salvare Jin dal suo spirito demoniaco.\nNel suo epilogo, Xiaoyu, alla fine del torneo, si ritrova sulla sommit\u00e0 grattacielo, dove convince Jin a non suicidarsi per le azioni nefande da lui commesse. Poco dopo per\u00f2, si sveglia nella propria camera dopo una rovinosa caduta dal suo letto, distesa su Panda, comprendendo che \u00e8 stato tutto un sogno.\n\"Tekken Comic\".\nXiayou appare nel fumetto di \"Tekken\" come presentatrice del torneo di Jin, poi incontrer\u00e0 Leo il quale verr\u00e0 aiutato dalla ragazza a trovare Lili. All'inizio, Xiayou sembra stesse flirtando con Leo, ma poi quando ella vedr\u00e0 Leo abbracciare Lili, rimarr\u00e0 un po' scossa. Alla fine ordiner\u00e0 a Panda di attaccare Nina.\n\"Street Fighter X Tekken\".\nLing Xiaoyu \u00e8 apparsa come personaggio giocabile in \"Street Fighter X Tekken\"."}
{"id": "1204183", "revid": "7336", "url": "https://it.wikipedia.org/wiki?curid=1204183", "title": "Piero Della Francesca", "text": ""}
{"id": "1204185", "revid": "767487", "url": "https://it.wikipedia.org/wiki?curid=1204185", "title": "Clemer", "text": "Carriera.\nCon l'Internacional, Clemer ha vinto sei volte il Campionato Ga\u00facho, una Coppa Libertadores (l'edizione 2006) e un Mondiale per club FIFA (nello stesso anno)."}
{"id": "1204187", "revid": "767487", "url": "https://it.wikipedia.org/wiki?curid=1204187", "title": "I fichissimi", "text": "I fichissimi \u00e8 un film del 1981, diretto da Carlo Vanzina.\nTrama.\nMilano. Romeo e Felice sono a capo di due bande rivali, che si sbeffeggiano di continuo. Romeo lavora con l'amico Renato in un garage, dove l'avvocato Colombo lascia spesso in custodia la sua Ferrari; Felice fa le consegne per un fruttivendolo a bordo di un'Ape.\nUn giorno Romeo conosce Giulietta in metropolitana. La ragazza fa la cassiera in un bar ed \u00e8 la sorella di Felice, ma questo Romeo lo scopre solo dopo, quando Felice, a una festa mascherata scopre la tresca e scoppia il pandemonio. Romeo ha un incidente con la Ferrari, presa di nascosto all'avvocato Colombo, e finisce in prigione per una tentata rapina fatta per poter pagare i danni, mentre Felice cerca di far sposare la sorella con Walter, il ricco proprietario del bar dove lei lavora.\n\u00c8 proprio l'avvocato Colombo a togliere dai guai Romeo durante il processo: Romeo pu\u00f2 cos\u00ec precipitarsi in chiesa per impedire il matrimonio della sua amata. I due fanno finalmente pace e si sposano.\nProduzione.\nIl film \u00e8 ambientato a Milano, tuttavia alcune scene sono state girate a Roma. In particolare il girato ambientato in casa di Felice e altre scene sono state girate al quartiere Laurentino 38, che all'epoca del film era appena stato finito di costruire.\nDistribuzione.\nLa pellicola \u00e8 stata distribuita nelle sale cinematografiche italiane il 3 dicembre 1981.\nAccoglienza.\nCostata solamente 470 milioni di lire ebbe un incasso di circa 9 miliardi, classificandosi al 10\u00ba posto tra i primi 100 film della stagione cinematografica italiana 1981-1982."}
{"id": "1204189", "revid": "717966", "url": "https://it.wikipedia.org/wiki?curid=1204189", "title": "Salmi di Salomone", "text": " \nI Salmi di Salomone sono un apocrifo dell'Antico Testamento, pseudoepigrafi di Salomone re degli Ebrei (X secolo a.C.) ma scritti probabilmente verso la fine del I secolo a.C.\nCi sono pervenuti in greco a partire da testi ebraici perduti. Anche le versioni greche erano da secoli andate perdute ma riemersero durante il XVII secolo in codici scritti in greco secondo edizioni della Settanta.\nI 18 salmi contengono accenni messianisti, anti-romani, anti-maccabei, anti-sadducei. Non vanno confusi con le \"Odi di Salomone\"."}
{"id": "1204190", "revid": "767487", "url": "https://it.wikipedia.org/wiki?curid=1204190", "title": "Fate of Norns", "text": "Fate of Norns \u00e8 il quinto album del gruppo melodic death metal Amon Amarth pubblicato nel 2004 dalla Metal Blade.\nQuesto full length segue il percorso tracciato dal precedente album \"Versus the World\": le canzoni risultano, cio\u00e8, pi\u00f9 lente e pesanti.\nIl cantante e frontman Johan Hegg in un'intervista ha dichiarato:\nUn'edizione limitata dell'album comprende un DVD Bonus intitolato \"Amon Amarth live at Grand Rokk\" contenente una ripresa di 45 minuti del concerto tenuto a Reykjav\u00edk, Islanda, il 5 marzo 2004.\nPrima della pubblicazione dell'album, la Metal Blade ha distribuito alcuni promo contenenti materiale extra come la biografia del gruppo e alcune foto.\nDella traccia \"Pursuit of Vikings\" \u00e8 stato girato un videoclip."}
{"id": "1204198", "revid": "339392", "url": "https://it.wikipedia.org/wiki?curid=1204198", "title": "Vergine Santa", "text": ""}
{"id": "1204200", "revid": "125032270", "url": "https://it.wikipedia.org/wiki?curid=1204200", "title": "Odi di Salomone", "text": "Le Odi di Salomone sono apocrifi dell'Antico Testamento, pseudoepigrafi attribuiti a Salomone re degli Ebrei (X secolo a.C.), ma scritti probabilmente verso la fine del I secolo d.C. e gli inizi del II secolo d.C. in ambiente cristiano.\nStoria.\nCi sono pervenute in quattro manoscritti, nessuno dei quali completo: due manoscritti sono in siriaco; cinque odi sono tradite in un manoscritto copto (attraverso la Pistis Sophia, scritto gnostico egiziano del IV secolo d.C.); l'undicesima ode ci \u00e8 arrivata anche in greco, con delle differenze nel numero dei versi. Un verso della diciannovesima ode \u00e8 tradito da Lattanzio (Div. Inst. 4.12.3).\nLa lingua probabile di composizione sembra essere il siriaco (anche se sono state proposte alternative quali il greco, ormai rifiutato, e l'ebraico, non tenuto troppo in considerazione). Pertanto risultano essere la prima testimonianza del cristianesimo siriaco.\nI collegamenti con il Prologo del Vangelo secondo Giovanni sono notevoli, e anche le somiglianze con gli Inni di Qumran sono state pi\u00f9 volte sottolineate, seppur la critica recente non consideri pi\u00f9 le Odi di Salomone come un prodotto di un esponente della comunit\u00e0 di Qumran. Questi collegamenti, assieme alla lingua d'origine siriaca e alle probabili concordanze con le lettere di Ignazio di Antiochia, fanno pensare ad un ambiente di composizione che sarebbe all'incirca la zona siriaca occidentale, attorno ad Antiochia.\nNon vanno confusi con i Salmi di Salomone e con le Odi del canone delle Chiese ortodosse.\nSi tratta di 42 brevi componimenti poetici, ma non possediamo la seconda ode e l'inizio della terza."}
{"id": "1204203", "revid": "1305772", "url": "https://it.wikipedia.org/wiki?curid=1204203", "title": "Pontificale", "text": "Per Pontificale si pu\u00f2 intendere:"}
{"id": "1204205", "revid": "80339", "url": "https://it.wikipedia.org/wiki?curid=1204205", "title": "Nakhodka", "text": ""}
{"id": "1204206", "revid": "729019", "url": "https://it.wikipedia.org/wiki?curid=1204206", "title": "Pietro Pedranzini", "text": "Biografia.\nI primi anni e gli studi.\nBormiese, figlio di contadini, Pedranzini ebbe cinque sorelle maggiori e due fratelli minori. Il padre mor\u00ec quando Pietro aveva 11 anni. Frequent\u00f2 le scuole elementari maggiori e, nel 1842 si iscrisse al Ginnasio appena riaperto in Bormio (era stato chiuso nel 1822) che abbandon\u00f2 durante il terzo anno per riprendere i lavori nei campi.\nLe prime esperienze militari.\nNel 1847 fu riformato dalla leva austriaca per malattia di cuore.\nAl principio del 1848 fu istituita in Bormio la Guardia Nazionale e il 20 marzo un drappello di circa venti uomini si reca allo Stelvio a sorvegliare il confine. Pedranzini partecip\u00f2 con questi alle istruzioni sul maneggio delle armi tenute da ex militari austriaci. Lo stesso anno il Governo Provvisorio della Lombardia effettu\u00f2 la leva delle classi 1826 e 1827 e il Pedranzini fu arruolato col grado di caporale e assegnato alla prima compagnia bersaglieri del battaglione dei coscritti valtellinesi. Partecip\u00f2 al presidio della posizione dello Stelvio (o, in termini enfatici, \"alla conquista del passo dello Stelvio nel 1848 e alla esaltante proclamazione della Repubblica Italiana Stelvio-Tonale, avvenuta il 12 agosto 1848\") sinch\u00e9, verso la met\u00e0 di agosto, questa dovette essere abbandonata per l'arrivo degli austriaci: Pedranzini e gli uomini della propria squadra - quasi tutti militi del Mandamento di Bormio - furono tra gli ultimi ad abbandonare il presidio ritirandosi attraverso il Ghiacciaio del Cristallo (scendendo a Bormio per il Passo del Cristallo (o Passo dell'Ables d'Ardof) avendo ormai gli austriaci occupato la Valle del Braulio.\nNel 1856 prese moglie e nel 1859, avendo ormai due bambini, non pot\u00e9 arruolarsi volontario.\nNel 1859 gli austriaci occuparono il Giogo dello Stelvio e l'Alta Valle del Braulio presidiando la IV Cantoniera e la sommit\u00e0 di Spondalunga, reclutando a Bormio e nei dintorni una sessantina di operai per effettuare lavori di fortificazione. Giunti a Bormio i volontari garibaldini (8-9.000 uomini) comandati da Bixio e Medici, il Pedranzini, informatosi presso alcuni operai fuggiti dell'entit\u00e0 contingente austriaco, fece in modo di sottoporre allo stesso Bixio un piano per riprendere il Giogo grazie un'ardita azione di aggiramento e sorpresa attraverso il Passo del Cristallo da condursi con sette-ottocento uomini scelti fra i migliori. Bixio liquid\u00f2 la proposta come \"una ragazzata\" e prefer\u00ec limitarsi a fronteggiare pacificamente il nemico occupando le gallerie della Strada dello Stelvio e le soprastanti posizioni del Diroccamento e della Glandadura erigendo qualche piccola difesa in terra e sassi.\nNel 1861, durante la campagna d'Ancona e della Bassa Italia, fu mobilitato in Valtellina un battaglione di Guardia Nazionale sotto il comando del maggiore Giovan Battista Caimi, per la guarnigione di Bologna. Il Pedranzini vi entr\u00f2 col grado di sergente, prestando servizio per due mesi come istruttore.\nRientrato dal servizione nella Guardia Nazionale col grado di luogotenente, partecip\u00f2 alle elezioni comunali di Comune di Bormio nelle quali riport\u00f2 il maggior numero di voti e fu assessore anziano fino al 1864, anno in cui assunse la carica di segretario comunale, impiego che tenne fino a poco prima della morte, avvenuta nel 1903.\nLe vicende del 1866.\nNel 1866, ancora luogotenente della Guardia Nazionale, comand\u00f2 il secondo drappello (undici militi e due carabinieri) destinato alla sorveglianza della strada dello Stelvio che part\u00ec la sera del 20 giugno per recarsi al Passo omonimo (per dare il cambio al primo drappello - undici militi - che era al Passo fin dal 18). Il 22 il presidio fu rinforzato da dieci Guardie Forestali accompagnate dall'ispettore Giuseppe Cetti e da altre 26 Guardie Nazionali giunte al comando del tenente Francesco Clementi. Il 23 giunse allo Stelvio il colonnello Enrico Guicciardi, comandante della neocostituita legione di Guardia Nazionale formata dai battaglioni 44\u00b0 (Vallecamonica) e 45\u00b0 (Valtellina), insieme al maggiore Giovan Battista Caimi, ispettore della G.N. e comandante del battaglione valtellinese. Nell'andarsene il Guicciardi dispose che, nel caso di attacco austriaco, Pedranzini evitasse lo scontro procurando una ritirata regolare.\nPer questi fatti a Pedranzini il 19 aprile 1867 \u00e8 assegnata la Medaglia in oro al valor militare \"coll'annessovi soprassoldo di lire duecento annue\"."}
{"id": "1204207", "revid": "80339", "url": "https://it.wikipedia.org/wiki?curid=1204207", "title": "Nahodka", "text": ""}
{"id": "1204208", "revid": "648716", "url": "https://it.wikipedia.org/wiki?curid=1204208", "title": "Dean Chance", "text": "Chance firma il suo primo contratto professionistico dopo le superiori con i Baltimore Orioles e passa i due anni successivi (1959-1960) a giocare nelle leghe minori. Nel dicembre 1960 viene selezionato dai Los Angeles Angels all\"'American League expansion draft\". Dopo aver passato gran parte del 1961 al livello AAA, a fine stagione passa in Major League. La sua stagione da rookie nel 1962 \u00e8 straordinaria, con una Media PGL (\"ERA\") di 2.96, ma quella successiva non \u00e8 altrettanto buona. Nel 1964 vince il Cy Young Award, ha la migliore ERA dell'American League e la sua squadra vince la lega. A fine del 1966 viene ceduto ai Minnesota Twins.\nAi Twins per\u00f2 \u00e8 protagonista di un'ottima stagione e il 6 agosto 1967 \u00e8 protagonista di una partita perfetta, accorciata per\u00f2 a cinque inning per pioggia, contro i Boston Red Sox. Vince il premio AL Comeback Player of the Year. La sua carriera declina dopo il 1968 e nel 1970 passa ai Cleveland Indians; non finisce l\u00ec la stagione per\u00f2: viene presto girato ai New York Mets. L'anno successivo \u00e8 ai Detroit Tigers, con cui chiude la carriera la stagione stessa.\nNelle sue 11 stagioni da professionista ha giocato 406 partite come pitcher, con un'ERA di 2.92. Era un notoriamente un debole battitore: ha una media in carriera di 0.066. Ha partecipato due volte all'American League All-Star Game. In tre stagioni ha superato i 200 strikeout.\nNegli anni novanta passa al pugilato e fonda la International Boxing Association.\nCollegamenti esterni.\n MLB.com Historical Player Stats La scheda giocatore sul sito ufficiale della Lega."}
{"id": "1204216", "revid": "6923", "url": "https://it.wikipedia.org/wiki?curid=1204216", "title": "Perceptive Pixel", "text": "Perceptive Pixel \u00e8 una societ\u00e0 fondata da Jefferson Y. Han nel 2006.\n\u00c8 nata dall'istituto NYU Courant di scienze matematiche per sviluppare e mettere sul mercato i pi\u00f9 avanzati sistemi \"multi-touch\" (schermi sensibili al tatto in pi\u00f9 punti) al mondo.\nAltri progetti simili sono stati pensati dalla Apple con iPhone e con iPod touch, e in seguito al successo riscattato da Apple, anche da Microsoft con Microsoft Surface nel 2007."}
{"id": "1204217", "revid": "114546896", "url": "https://it.wikipedia.org/wiki?curid=1204217", "title": "Bietigheim", "text": ""}
{"id": "1204221", "revid": "275260", "url": "https://it.wikipedia.org/wiki?curid=1204221", "title": "Beverello", "text": ""}
{"id": "1204233", "revid": "15756", "url": "https://it.wikipedia.org/wiki?curid=1204233", "title": "Chiesa di Santa Chiara (Monte San Savino)", "text": "La chiesa di Santa Chiara \u00e8 un edificio sacro che si trova a Monte San Savino, in provincia di Arezzo e diocesi di Arezzo-Cortona-Sansepolcro.\nStoria.\nCostruita dalle Clarisse a partire dal 1659, risulta completata in appena due anni: la prima messa vi fu celebrata proprio nell'agosto del 1661.\nDescrizione.\nSulla facciata compaiono lo stemma della famiglia Di Monte(?) e resti di affreschi prospettici ottocenteschi dovuti forse all'artista figlinese Giuseppe Righi.\nL'edificio consta di un'aula unica con volte a crociera. Sulla controfacciata la cantoria ripete i modi di quella sansoviniana in Sant'Agostino.\nAll'interno si conservano molte opere d'arte: le pi\u00f9 interessanti sono alcune pale di terracotta. Sulla parete destra troviamo la pala in terracotta raffigurante \"San Lorenzo tra Rocco e Sebastiano\", da considerare opera autografa di Andrea Sansovino, ricordata anche dal Vasari (\"Fece [...] in Firenze, una tavola di terra cotta per la chiesa di Sant'Agata [...] con un San Lorenzo et alcuni altri Santi, e picciole Storiette benissimo lavorate\"): quest'opera proviene infatti dal'Ex prioria delle SS. Agata e Lucia. Quest'opera viene datata intorno al 1490 circa.\nSempre sulla destra troviamo una \"Nativit\u00e0\" uscita dalla bottega di Andrea della Robbia, attribuita a Luca Della Robbia il Giovane, databile al primo decennio del XVI secolo. Anch'essa proveniente dall'ex prioriria di Sant'Agata e Lucia, giunse in questa chiesa nel 1793.\nNella parete dell'altare troviamo una statua lignea della \"Madonna dei Sette Dolori\", della fine del XVIII secolo.\nLa grande tela dell'altar maggiore dipinta da Salvi Castellucci nel 1663 raffigura \"La presentazione al tempio tra i santi Nicola, Savino e Chiara\", commissionato dalla famiglia Galletti il cui stemma ricorre sia nelle parti lignee della cornice che nel piviale della figura dipinta di san Nicola.\nNella parete sinistra troviamo ancora una terracotta invetriata di mano del Sansovino, proveniente dall'ex prioria di Sant'Agata e Lucia (era la pala dell'altar maggiore) raffigurante la \"Madonna in gloria con Bambino e santi\": l'opera, che giunse in questa chiesa nel 1793, \u00e8 di poco successiva alla pala con il san Lorenzo (1490 circa) e fu invetriata solo in un secondo momento, probabilmente dalla bottega di Benedetto Buglioni.\nL'ultima grande opera in terracotta che troviamo \u00e8 la statua con \"Sant'Antonio abate\" di scuola robbiana (fine XV - primi XVI secolo). La pala proviene dalla chiesa di Sant'Antonio abate (successivamente diventata chiesa di san Giovanni) e giunse qui nel 1793: in quell'occasione le fu aggiunta la cornice in terracotta invetriata dei primi del XVI secolo."}
{"id": "1204237", "revid": "287204", "url": "https://it.wikipedia.org/wiki?curid=1204237", "title": "Bingen", "text": ""}
{"id": "1204238", "revid": "120816167", "url": "https://it.wikipedia.org/wiki?curid=1204238", "title": "Fossi un tango", "text": "Fossi un tango \u00e8 il ventinovesimo album della cantante italiana Iva Zanicchi, pubblicato nel 2003 dalla Sugar."}
{"id": "1204239", "revid": "287204", "url": "https://it.wikipedia.org/wiki?curid=1204239", "title": "B\u00f6singen", "text": ""}
{"id": "1204241", "revid": "1543377", "url": "https://it.wikipedia.org/wiki?curid=1204241", "title": "Impi", "text": "Impi (o \"iMpi\", plurale \"iziMpi\") \u00e8 una parola Zulu che significa \"guerra\" o \"combattimento\" e, per associazione, qualsiasi gruppo di uomini riuniti per la guerra, ad esempio \"impi ya masosha\" \u00e8 un termine che denota un \"esercito\". Tuttavia, in lingua inglese l'etimo \"impi\" \u00e8 spesso usato per riferirsi a un reggimento zulu o all'esercito stesso. I suoi inizi datano alle usanze storiche della guerra tribale africana, quando disorganizzati gruppi d'uomini armati chiamati \"impi\" combattevano. Il sistema fu radicalmente riorganizzato dal re zulu Shaka (r. 1816-1828) quando, in giovane et\u00e0, viveva da esule combattendo nell'esercito del re Mthethwa Dingiswayo (morto 1817) impegnato a combattere i Ndwandwe nel triennio 1817-1819. La creazione dell'Impero zulu da parte di Shaka, dopo la morte di Dingiswayo, fu garantita dalla radicale riforma militare-politica della societ\u00e0 zulu, reggimentata in funzione della \"impi\", e funse da modello per tutti i regni creati in quel tempo di torbidi politici, oggi noto come \"Mfecane\" (1815-1835).\nLe \"impi\" dell'impero zulu costituivano una forza complessiva di circa 25.000 operativi, organizzate in reggimenti (\"amabutho\") fissi dalle identificative insegne, acquartierati presso appositi villaggi/fattorie militari (\"amakhanda\"), composti dagli uomini atti alle armi d'et\u00e0 compresa tra i 20 ed i 40 anni. I guerrieri erano rigorosamente addestrati all'uso della lancia (\"iklwa\") e dello scudo (\"isihlangu\") per il corpo a corpo, a marce forzate senza indossare sandali ed alla manovra tattica d'aggiramento (\"Impondo zenkomo\", lett. \"corna di bufalo\"). L'esercito zulu disponeva di un corpo ufficiali ma non prevedeva una figura assimilabile al maresciallo di campo. Tutti guerrieri delle \"impi\" giuravano fedelt\u00e0 al re che li compensava con doni e con il privilegio del matrimonio.\nOrigini.\nL'origine della \"impi\" Zulu \u00e8 comunemente legata al genio militare di Shaka che trasform\u00f2 la piccola trib\u00f9 Zulu in un impero dominante nell'Africa meridionale, c.d. \"Impero zulu\". Taluni per\u00f2 riconducono le innovazioni zulu ad un sostrato preparato dal capo Mthethwa Dingiswayo. Queste innovazioni a loro volta attingevano alle usanze tribali esistenti, come la \"iNtanga,\" una tradizione comune a molti dei popoli bantu della regione meridionale del Continente Nero che prevedeva l'organizzazione dei giovani maschi in gruppi di et\u00e0, con ogni coorte responsabile di determinati doveri e cerimonie tribali. Periodicamente, i gradi di et\u00e0 pi\u00f9 avanzata venivano convocati nei villaggi (\"kraal\") dei sotto-capi, o \"inDunas\", per consultazioni, incarichi e una cerimonia di investitura che segnava il loro passaggio da ragazzi ad adulti e guerrieri a tutti gli effetti, gli \"ukuButwa\". Gli anziani del \"kraal\" generalmente gestivano controversie e problemi locali. Sopra di loro c'erano gli \"inDuna\" e sopra gli \"inDuna\" c'era il capo-trib\u00f9 il cui potere era di derivazione dinastica. Gli \"inDuna\" si occupavano di questioni amministrative per i loro capi-trib\u00f9 che andavano dalla risoluzione delle controversie alla riscossione delle tasse. In tempo di guerra, gli \"inDuna\" controllavano i combattenti nelle loro aree, fornendo la guida delle forze militari schierate per il combattimento. I reggimenti di \"iNtanga\" guidati dagli \"inDuna\" costituirono la base per l'organizzazione sistematica del reggimento che sarebbe diventata nota in tutto il mondo come \"impi\".\nIl contesto: i limiti delle guerre tribali bantu.\nLa materia bellica, tra i Bantu, seppur gli scontri fossero frequenti era cosa da poco prima dell'ascesa di Shaka. Gli obiettivi erano in genere limitati a questioni come l'Incursione per il bestiame (\"abigeato\"), la vendetta o la risoluzione di controversie inerenti le zone di pascolo. Generalmente, gli scontri erano mischie cui partecipava una truppa disorganizzata, chiamata appunto \"impi,\" ed avvenivano negli spazi aperti nel \"Veld\". Al termine dello scontro, l'equilibrio tra le parti era ristabilito. Arco e freccia erano conosciuti ma usati raramente. La guerra, come la caccia, dipendeva da abili lancieri e inseguitori. L'arma principale era un sottile giavellotto di 6 piedi, la zagaglia (\"assegai\"), ed ogni guerriero ne portava diversi, mentre l'unica difesa era un piccolo scudo di pelle bovina. Molte battaglie erano preordinate, con i guerrieri del clan che si incontravano in un luogo e in un'ora assegnati, mentre le donne e i bambini del clan osservavano da una certa distanza. Insulti ritualizzati, singoli combattimenti e accuse provvisorie erano lo schema tipico. Se la faccenda non si fosse dissipata prima, una delle parti avrebbe potuto trovare abbastanza coraggio per sferrare un attacco prolungato, respingendo i propri nemici. Le vittime erano generalmente poche. Il clan sconfitto poteva pagare in terre o bestiame e avere prigionieri da riscattare ma lo sterminio e le vittime di massa erano rari, n\u00e9 si verificavano campagne di sterminio degli sconfitti. Le tattiche erano rudimentali. Al di fuori delle battaglie rituali, l'incursione rapida era l'azione di combattimento pi\u00f9 frequente, caratterizzata dall'incendio del \"kraal\" nemico, dalla cattura di prigionieri e dalla razzia del bestiame. Pastori nomadi e agricoltori leggeri, i Bantu di solito non costruivano fortificazioni permanenti per respingere i nemici. Un clan minacciato da predoni semplicemente prendeva i propri miseri averi ed il bestiame e fuggiva in attesa di tempi migliori e qualora i predoni non fossero poi rimasti per impossessarsi permanentemente delle aree di pascolo, il clan sarebbe tornato al villaggio distrutto dopo un paio di giorni.\nLa riforma di Dingiswayo.\nAll'inizio del XIX secolo, una combinazione di fattori inizi\u00f2 a cambiare il modello consueto della guerra tra i Bantu. Questi includevano l'aumento della popolazione, la crescita degli insediamenti bianchi e l'aumento della \"tratta dei neri\" nella Colonia del Capo (destinati alle Americhe) e nel Mozambico portoghese (destinati all'Oriente), nonch\u00e9 l'ascesa di ambiziosi \"uomini nuovi\". Uno di questi, un guerriero chiamato Dingiswayo (lett. \"il Turbato\") dei Mthethwa, sal\u00ec alla ribalta. Storici come Donald Morris sostengono che il suo genio politico abbia posto le basi per un'egemonia relativamente leggera, basata su una combinazione di diplomazia e conquista, declinate non tramite lo sterminio o la riduzione in schiavit\u00f9 del nemico ma la riconciliazione strategica ed un uso giudizioso delle armi. L'egemonia di Dingiswayo ridusse le frequenti faide e combattimenti tra i piccoli clan nell'orbita dei Mthethwa, trasferendo le loro energie a forze pi\u00f9 centralizzate. Sotto Dingiswayo i gradi di et\u00e0 vennero considerati come leva militare, impiegata pi\u00f9 frequentemente per mantenere il nuovo ordine. Fu da piccoli clan \"pacificati\", tra cui gli eLangeni e gli Zulu, che nacque appunto Shaka.\nLa riforma di Shaka.\nDopo il suo arruolamento, Shaka si dimostr\u00f2 uno dei guerrieri pi\u00f9 abili di Dingiswayo, combattendo con il suo reggimento \"iziCwe\" ovunque fosse stato assegnato. Il suo approccio alla battaglia si scost\u00f2 per\u00f2 dallo schema tradizionale, sviluppando metodi e stile individuali, introducendo (forse progettando) l'uso della lancia corta \"iklwa\" e del grande scudo \"isihlangu\", scartando i sandali di pelle di bue che riteneva un ingombro. Le innovazioni si dimostrarono efficaci su piccola scala ma la loro adozione fu vasta scala fu frenata da Dingiswayo. La concezione stessa della guerra di Shaka era molto pi\u00f9 estrema dei metodi riconciliatori di Dingiswayo: il combattimento doveva essere rapido e sanguinoso, non un duello rituale tra campioni o una scaramuccia per rubare del bestiame. Dingiswayo seppe sempre imbrigliare Shaka ma quando il vecchio re mor\u00ec, lo zulu fu libero di sviluppare su ampia scala le sue innovazioni, stravolgendo la guerra tribale con le sue migliorie negli armamenti, nell'organizzazione e nelle tattiche.\nArmamenti.\nA Shaka \u00e8 attribuita l'introduzione di una nuova arma primaria, dismettendo il lungo giavellotto in favore d'una corta picca dalla grande lama, e di uno scudo pi\u00f9 grande e pi\u00f9 pesante, lo \"isihlangu\", addestrando poi i suoi guerrieri ad un nuovo tipo di mischia con queste armi. Il giavellotto non fu scartato ma standardizzato come arma secondaria da scaricare sul nemico prima della carica vera e propria. Queste modifiche alle armi facilitarono una mobilit\u00e0 pi\u00f9 aggressiva in supporto alla riorganizzazione tattica.\nLe armi del guerriero zulu erano la lancia corta \"Iklwa\", sua arma principale la cui perdita poteva comportare financo l'esecuzione, e la mazza/randello di legno duro \"Iwisa\" (\"Knobkerrie\" in Afrikaans). Gli ufficiali Zulu portavano spesso una scure a forma di mezzaluna ma era arma pi\u00f9 simbolico che funzionale. La \"iklwa\", cos\u00ec chiamata per il suono di risucchio che emetteva quando veniva estratto da un corpo umano, con la sua lama larga di , sia stata o meno un'invenzione di Shaka, sostitu\u00ec la vecchia zagaglia la lancio, la \"Ipapa\", cos\u00ec chiamata a causa del suono \"pa-pa\" che emetteva mentre volava nell'aria. Poteva teoricamente essere usato sia in mischia sia come arma da lancio ma ai guerrieri di Shaka era proibito lanciarla, sia perch\u00e9 ci\u00f2 li avrebbe disarmati dando al contempo al nemico proiettili da rigettargli contro, sia perch\u00e9 Shaka riteneva che il lancio della zagaglia scoraggiava i guerrieri dall'avvicinarsi al combattimento corpo a corpo. Il fratello e successore di Shaka, Dingane kaSenzangakhona, reintrodusse invece l'uso del giavellotto, forse come contrappeso alle armi da fuoco boere.\nGi\u00e0 durante il regno di Shaka un piccolo numero d'armi da fuoco, spesso moschetti e fucili obsoleti, veniva ottenuto dagli Zulu dagli europei per commercio. All'indomani della sconfitta dell'Impero britannico nella battaglia di Isandlwana (1879), molti Martini-Henry Mk I\u2013IV furono catturati dagli Zulu insieme a considerevoli quantit\u00e0 di munizioni. Il vantaggio di questa cattura \u00e8 discutibile a causa della presunta tendenza dei guerrieri Zulu a chiudere gli occhi quando sparano. Il possesso di armi da fuoco cambi\u00f2 poco le tattiche Zulu che continuarono a fare affidamento su un rapido avvicinamento al nemico per portarlo in combattimento ravvicinato.\nTutti i guerrieri portavano uno scudo di pelle di bue, che ne tratteneva i capelli, con un'asta centrale di legno di supporto, il \"mgobo\". Gli scudi erano di propriet\u00e0 del re ed erano immagazzinati in strutture specializzate sollevate da terra per la protezione dai parassiti quando non erano in uso al reggimento competente. Il grande scudo \"isihlangu\" dei tempi di Shaka era lungo circa cinque piedi e fu poi parzialmente sostituito dal pi\u00f9 piccolo \"umbumbuluzo\", identico nella fabbricazione ma lungo circa tre piedi e mezzo. Il combattimento ravvicinato si basava sull'uso coordinato della \"iklwa\" e dello scudo. Il guerriero cercava di portare il bordo del suo scudo dietro il bordo di quello del suo nemico, in modo da poter tirare di lato lo scudo del nemico, aprendolo cos\u00ec a una stoccata della \"iklwa\" nell'addome o nel torace.\nLogistica.\nLa truppa in rapido movimento, come tutte le formazioni militari, necessitava rifornimenti che erano forniti da ragazzi uniti alla truppa per trasportare razioni, pentole, stuoie per dormire, armi extra e altro materiale, gli \"udibi\". Il bestiame a volte veniva utilizzato come \"dispensa mobile\". Anche questi accorgimenti erano quasi certamente tradizionali. Shaka li standardizz\u00f2 ed organizz\u00f2 capillarmente, sfruttandone i vantaggi per le incursioni in profondit\u00e0 nel territorio nemico.\nSistema reggimentale per et\u00e0.\nRaggruppamenti per et\u00e0 di vario genere erano comuni nella cultura tribale bantu dell'epoca e ancora oggi sono diffusi ed importanti in gran parte dell'Africa. I gradi di et\u00e0 erano responsabili di una variet\u00e0 di attivit\u00e0, dalla guardia del campo, all'allevamento del bestiame, a certi rituali e cerimonie. Era consuetudine nella cultura Zulu che i giovani prestassero un servizio limitato ai loro capi locali fino a quando non si sposavano e venivano riconosciuti come capifamiglia ufficiali. Shaka manipol\u00f2 questo sistema, avocando a s\u00e9 il periodo di servizio tradizionalmente dovuto ai capi-clan e rafforzando cos\u00ec la sua egemonia personale. Tali raggruppamenti sulla base dell'et\u00e0 non costituivano un esercito permanente e pagato nel senso occidentale moderno, tuttavia fornivano una base stabile per una mobilitazione armata sostenuta molto pi\u00f9 consistente dello standard tribale precedente. Alcuni storici sostengono che il grande apparato militare fosse un salasso per l'economia zulu, alimentando le continue incursioni a scopo di razzia e l'espansionismo militare. Questo pu\u00f2 essere vero dal momento che un gran numero di uomini della societ\u00e0 zulu era allontanato dalle normali occupazioni ma qualunque fosse l'impatto delle risorse, il sistema reggimentale si \u00e8 chiaramente costruito su elementi culturali tribali esistenti che foraggiarono una politica espansionistica.\nShaka organizz\u00f2 i vari gradi di et\u00e0 in reggimenti e li divise tra speciali \"kraal\" militari, assegnando ad ogni reggimento nomi e insegne. L'insediamento militare zulu standard (sing. \"ikhanda\"; plur. \"amakhanda\") consisteva in un grande terreno di parata circolare centrale (\"Isibaya esikhulu\"), circondato da caserme dei guerrieri (\"Uhlangoti\") e da capanne di deposito per i loro scudi. I guerrieri \"Impi\" iniziavano il loro addestramento a sei anni, entrando nell'esercito come portatori (\"udibi\"), arruolati in gruppi della stessa et\u00e0 (\"intanga\"). Fino a quando non erano \"buttati\", i ragazzi Zulu accompagnavano i loro padri e fratelli in campagna come servi. Sarebbero poi stati indirizzati al \"ikhanda\" pi\u00f9 vicino a \"kleza\" (lett. \"da bere direttamente dalla mammella\"), divenendo \"inkwebane\", cadetti. Passavano il loro tempo ad allenarsi fino a quando non venivano formalmente arruolati dal re. Si sfidavano alla rissa ed era loro proibito ritirarsi pena di disonore. Dopo il loro ventesimo compleanno, i cadetti venivano smistati nei reggimenti, gli \"amabutho\" (sing. \"ibutho\"). Costruivano a questo punto un loro \"ikhanda\" che fungesse da l\u00ec in avanti come loro luogo di raccolta quando convocati per il servizio attivo che continuava fino al matrimonio, un privilegio concesso solo dal re. Gli \"amabutho\" erano reclutati in base all'et\u00e0 e non all'origine regionale o tribale, quindi anche i cadetti non zulu, specialmente quelli dei popoli soggiogati, potevano entrare nell'armata di Shaka. In questo modo, il potere centralizzato del re Zulu si rafforz\u00f2 a spese di capi-clan e capi-trib\u00f9, poich\u00e9 i reggimenti giuravano fedelt\u00e0 al re della nazione Zulu e non pi\u00f9 alla trib\u00f9.\nMobilit\u00e0, formazione e insegne.\nShaka scart\u00f2 i sandali per consentire ai suoi guerrieri di correre pi\u00f9 veloci. Inizialmente la mossa fu impopolare ma la pronta esecuzione dei riottosi sed\u00f2 i malumori. Secondo il mito, Shaka indur\u00ec i piedi delle sue truppe facendogli schiacciare i rami degli alberi spinosi e dei cespugli. Shaka addestrava frequentemente le sue truppe, con marce forzate di pi\u00f9 di cinquanta miglia al giorno ed esercitazioni alla manovra dell'accerchiamento (v.si seguito), dando agli Zulu la mobilit\u00e0 che ne fece in breve la forza locale dominante. Il mantenimento del sistema reggimentale e dell'addestramento sembra essere continuato dopo la morte di Shaka, sebbene le sconfitte zulu da parte dei Boeri e la crescente invasione da parte dei coloni britannici, abbiano drasticamente ridotto le operazioni di raid prima della guerra del 1879. Morris registra una di queste missioni sotto il re Mpande per dare esperienza ai guerrieri verdi del reggimento \"uThulwana\": un raid nello Swaziland, soprannominato \"Fund' uThulwana\" (lett. \"addestrare lo \"uThulwana\"\").\nAi tempi di Shaka, i guerrieri indossavano spesso un'elaborata panoplia di penne, piume e code di mucca in battaglia. Dalla Guerra anglo-zulu del 1879, molti guerrieri ridussero il loro vestiario al perizoma e ad una forma minima di copricapo. Il soldato Zulu del periodo successivo and\u00f2 in battaglia vestito in modo relativamente semplice, dipingendo la parte superiore del corpo e il viso con gesso e ocra rossa. Ogni \"ibutho\" aveva una disposizione singolare di copricapo ed ornamenti, tanto che si pu\u00f2 asserire la presenza d'uniformi reggimentali nell'esercito zulu. La panoplia completa veniva indossata solo in occasioni festive. Gli uomini dei reggimenti anziani indossavano, oltre al copricapo, anche l'anello cranico \"isicoco\" che denotava il loro stato coniugale. \u00c8 stata trovata una gradazione del colore degli scudi: i reggimenti junior avevano scudi in gran parte scuri, quelli pi\u00f9 anziani avevano scudi con colorazione pi\u00f9 chiara; il reggimento personale di Shaka, \"Fasimba\" (lett. \"Foschia\"), aveva scudi bianchi con solo una piccola macchia di colore pi\u00f9 scuro. Questa uniformit\u00e0 dello scudo era facilitata dall'usanza di dividere il bestiame del re in branchi in base al colore del mantello. Certi ornamenti furono assegnati a singoli guerrieri come onorificenza: es. un tipo di anello da braccio in ottone pesante chiamato \"ingxotha\" e un'intricata collana composta da pioli di legno intrecciati chiamata \"iziqu\".\nDisciplina.\nShaka cre\u00f2 una determinazione spietata nel suo esercito instillando nei suoi guerrieri la consapevolezza di cosa sarebbe successo se il loro coraggio fosse venuto meno in battaglia o i loro reggimenti fossero stati sconfitti. Un destino brutale attendeva loro e le loro famiglie se non si fossero comportati bene in combattimento. Il celebre scrittore britannico H. Rider Haggard apprese i metodi di Shaka dal suo pronipote Cetshwayo:\nTattica.\nGli Zulu tipicamente attaccavano schierandosi nella distintiva formazione \"corna di bufalo\" (\"Impondo zenkomo\") che comprendeva:\nL'uso massivo della tattica di aggiramento non era rivoluzionaria in s\u00e9 n\u00e9 aliena alla tradizione tribale. Ci\u00f2 che era unico negli Zulu era il grado di organizzazione, la coerenza con cui usavano questa tattica e la velocit\u00e0 con cui la eseguivano. Sviluppi e perfezionamenti potrebbero aver avuto luogo dopo la morte di Shaka, come testimoniato dall'uso di gruppi pi\u00f9 grandi di reggimenti da parte degli Zulu contro gli inglesi nel 1879. Le missioni, la forza lavoro disponibile e i nemici variavano ma sia che si trovassero di fronte a una lancia nativa o a un proiettile europeo, gli \"impi\" generalmente combattevano e aderivano al classico schema delle corna di bufalo.\nOrganizzazione e \"leadership\" delle forze Zulu.\nReggimenti e corpi. Le forze Zulu erano generalmente raggruppate in tre livelli: reggimenti, corpi di diversi reggimenti e \"eserciti\" o formazioni pi\u00f9 grandi, sebbene gli Zulu non usassero questi termini nel senso moderno. Sebbene si tenesse conto delle distinzioni dimensionali, qualsiasi gruppo di uomini in missione poteva essere chiamato collettivamente un \"impi\", sia che si tratti di un gruppo di razziatori di 100 o di un'orda di 10.000. I numeri non erano uniformi ma dipendevano da una variet\u00e0 di fattori, inclusi gli incarichi del re o la forza lavoro radunata da vari capi clan o localit\u00e0. Un reggimento poteva essere di 400 o 4000 uomini. Questi erano raggruppati in corpi che prendevano il nome dai \"kraal\" militari in cui erano radunati, o talvolta dal reggimento dominante di quella localit\u00e0. C'erano 4 gradi di base: assistenti mandriani, guerrieri, \"inDuna\" e superiori di grado superiore per una missione particolare.\nComando superiore e leadership dell'unit\u00e0. Un \"inDuna\" guidava ogni reggimento e ne rispondeva al \"izinduna\" anziano che controllava il raggruppamento del corpo e lo guidava. In assenza del re, uno o pi\u00f9 di questi capi anziani potevano accompagnare una grande forza in una missione importante ma non esisteva un equivalente dell'europeo \"maresciallo di campo\" al comando supremo di tutte le forze zulu. Gli \"izinduna\" del reggimento, come i sottufficiali dell'esercito di oggi e i centurioni romani, erano estremamente importanti per il morale e la disciplina. Questo \u00e8 stato dimostrato durante la battaglia di Isandhlwana. Coperta da una pioggia di proiettili, razzi e artiglieria britannici, l'avanzata degli Zulu vacill\u00f2. Dalla montagna, tuttavia, risuonavano le cadenze gridate e le ardenti esortazioni dei loro \"izinduna\" che ricordava ai guerrieri che il loro re non li aveva mandati a fuggire. Cos\u00ec incoraggiati, i reggimenti di accerchiamento rimasero sul posto, mantenendo una pressione continua, fino a quando le posizioni britanniche, indebolite, permisero agli attaccanti un ultimo risoluto assalto frontale.\nRiassunto delle riforme di Shaka.\nCome notato sopra, Shaka non fu n\u00e9 l'ideatore della \"impi\", n\u00e9 del reggimento basato sull'et\u00e0, n\u00e9 del concetto di un raggruppamento pi\u00f9 grande del sistema dei piccoli clan. La sua opera riformatrice consistette nella rielaborazione di tutti questi elementi, nella standardizzare di logistica, armi e metodi di combattimento, nella creazione di unit\u00e0 reggimentali uniche a lungo termine e nel sistematico ricorso alla formazione \"corna del bufalo\". L'approccio di Dingswayo era quello di una libera federazione di alleati sotto la sua egemonia, che si univano per combattere, ciascuno con i propri contingenti, sotto i propri leader. Shaka ha rinunciato a questo, insistendo invece su un'organizzazione standardizzata e un pacchetto di armi che ha spazzato via e ha sostituito le vecchie alleanze con il clan con la lealt\u00e0 verso se stesso. Questo approccio uniforme ha anche incoraggiato la lealt\u00e0 e l'identificazione dei guerrieri con i propri reggimenti militari distintivi. Col tempo, questi guerrieri, provenienti da molte trib\u00f9 e clan conquistati, arrivarono a considerarsi un'unica nazione: gli Zulu. Le riforme mariane di Roma in ambito militare sono riferite da alcuni scrittori come simili. Mentre altri poteri antichi come i Cartaginesi mantenevano un mosaico di tipi di forza e le legioni mantenevano tali sopravvissuti in stile falange come i \"triarii,\" Marius attu\u00f2 un approccio standardizzato coerente per tutta la fanteria. Ci\u00f2 ha permesso formazioni pi\u00f9 disciplinate e un'esecuzione efficiente delle tattiche nel tempo contro una variet\u00e0 di nemici. Come osserva uno storico militare:\nIn battaglia.\nL'indubbio metro di valutazione dell'effettivo successo delle \"impi\" fu il loro sistematico diffondersi, durante il periodo poi noto come \"Mfecane\" (1815-1835), presso altri popoli che, imitando l'organizzazione socio-militare degli Zulu di Shaka, costruirono nuovi regni: es. l'impero Gaza creato intorno al 1824 nel sud degli attuali Mozambico e Zimbabwe.\nIn termini numerici, le operazioni delle \"impi\" zulu mutarono da quelle di piccole compagnie o forze di battaglione a manovre in forza multi-divisionale di 10.000-40.000 uomini: es. la vittoria ottenuta dal re zulu Cetawasyo alla battaglia di Ndondakusuka, due decenni prima dell'invasione britannica, fu garantita da una forza combattente di 30.000 soldati. Una formazione certamente considerevole nel contesto regionale ma che rappresentavano il grosso delle forze Zulu, stimate in un massimo di 42.000 uomini, di cui 25.000 pienamente operativi, al tempo di Cetshwayo. Poche formazioni \"impi\" dovevano raggiungere regolarmente questo livello di mobilitazione per una singola battaglia. In confronto, a Canne, i romani schierarono 80.000 uomini, e generalmente potevano impiegarne decine di migliaia in pi\u00f9 in azioni di combattimento pi\u00f9 piccole. \u00c9 infatti errato pensare che l'impero zulu disponesse di frotte di picchieri neri da schiantare contro il nemico: le forniture di manodopera nel Continente Nero erano spesso limitate e \"Le orde selvagge della tradizione popolare raramente si sono materializzate sui campi di battaglia africani\". Questo limite strutturale svantaggi\u00f2 gli Zulu nel confronto con una potenza mondiale tecnologicamente avanzata come la Gran Bretagna. L'avvento delle armi da fuoco ebbe poi un profondo impatto sul campo di battaglia africano ma, come si vedr\u00e0, le forze in stile \"impi\" evitarono in gran parte il ricorso alle armi da fuoco. Sia che si trovassero di fronte a una lancia nativa o a un proiettile europeo, le \"impi\" combatterono in gran parte come avevano fatto fin dai tempi di Shaka, dallo Zululand allo Zimbabwe e dal Mozambico alla Tanzania.\nConfronto con gli eserciti africani contemporanei.\nPer comprendere la portata delle prestazioni della \"impi\" zulu in battaglia, gli storici militari guardano tipicamente alle sue prime operazioni contro i nemici interni africani, non solo all'interludio britannico. Le prime battaglie che coinvolsero gli \"impi\" riformarti di Shaka furono guerre inter-africane: contro gli Ndwandwe di Zwide (1758-1825), gli Ndebele di Mzilikazi (1790-1868) e gli Nguni/Tsonga (Gaza) di Soshangane.\nLa capillare diffusione delle \"impi\" riformate tra le popolazioni bantu si dovette all'irresistibile parabola di Shaka.&lt;br&gt;\nIl primo grande teatro di prova della nuova armata zulu fu la battaglia di Gqokli Hill (1818), nella quale Shaka, al comando di una \"impi\" di 5.000 uomini affront\u00f2 l'esercito Ndwandwe forte di 12.000 uomini: al netto della disparit\u00e0 numerica, gli zulu sconfissero il nemico, perdendo nello scontro sanguinoso il 40% dei loro effettivi ma massacrando i 2/3 dell'armata nemica. Due anni dopo (1820), nella battaglia del fiume Mhlatuze, Shaka replic\u00f2 la prestazione, prima dividendo, poi distruggendo l'armata di Zwide. La diaspora di generali e truppe Ndwandwe che segu\u00ec implement\u00f2 il fenomeno del \"Mfecane\" (avviatosi dai tempi di Dingiswayo) e sparse in lungo e in largo il mito della potenza militare zulu, spingendo contestualmente gli altri popoli ad adottare il sistema delle \"impi\" riformate. Fu appunto un ex-generale di Zwide, Soshangane, a gettare le fondamento dell'impero Gaza imitando le \"impi\" di Shaka ed alimentandole con i giovani presi prigionieri presso le trib\u00f9 sconfitte: ci riusc\u00ec tanto bene da sconfiggere gli zulu alla battaglia di Bileni nel 1828. Le redivive forze Ndwandwe, comandate dal figlio di Zwide, Sikhunyane, furono sconfitte da Shaka tra le colline a nord del fiume Pongola nel 1826.\nComando e controllo.\nIl comando e il controllo delle \"impi\" a volte erano problematici. Le rievocazioni cinematografiche popolari mostrano un \"izinduna\" brizzolato che dirige la truppa zulu da un promontorio con eleganti movimenti della mano. Questo potrebbe essere accaduto durante l'iniziale schieramento delle forze o allo spiegamento delle riserve ma una volta che la manovra d'accerchiamento era in movimento, lo \"izinduna\" non poteva generalmente esercitare controllo dettagliato sugli infervorati guerrieri delle \"corna\" e del \"petto\". \u00c8 fuor di dubbio che i disastrosi attacchi zulu contro truppe britanniche ben trincerate, come a Rorke's Drift e a Kambula, entrambi sconfitte sanguinose delle \"impi\", sono stati condotti da \"leader\" e guerrieri troppo entusiasti, nonostante gli ordini contrari di re Cetshwayo che, nel caso di Kambula, aveva raccomandato di affrontare il nemico in campo aperto e non se fortificato.\nGestione delle forze di riserva.\nSebbene i \"lombi del bufalo\" (le riserve) fossero a disposizione dei comandanti zulu per correggere una situazione sfavorevole, nel momento in cui l'urto del corpo d'attacco avanzato, la \"testa del bufalo\", veniva infranto, le riserve potevano divenire irrilevanti. Contro i Boeri nella Battaglia di Blood River (1838), il tiro concentrato dei fucili europei falcidiarono la retroguardia zulu, permettendo poi agli uomini di Pretorius di lanciare una carica di cavalleria che scardin\u00f2 la \"impi\" mettendola in fuga. In modo simile, dopo essersi esauriti contro la potenza di fuoco britannica a Kambula e nella Battaglia di Ulundi (1879), poche delle riserve Zulu erano disponibili per fare qualcosa di costruttivo, seppur si rivelarono utili nei giorni successivi la pesante sconfitta come guerriglieri dispersi. Nella battaglia di Isandhlwana, sei mesi prima di Ulundi, il sistema classico zulu era andato a segno, con la testa e le corna del bufalo che avevano fiaccato la truppa britannica lasciandola facile preda della spinta finale dei lombi, nella peggiore sconfitta riportata dalle forze armate britanniche contro un nemico tecnologicamente inferiore.\nConfronto con gli eserciti europei contemporanei.\nCome anticipato, gli Zulu trionfarono sui loro nemici africani anche in ragione della capacit\u00e0 delle \"impi\" di concentrare un alto numero di effettivi in strategici punti del campo di battaglia. L'approccio della carica concentrata, con effettivi ammassati in schiere compatte, forniva per\u00f2 un insieme di bersagli ben identificabili nell'era delle armi da fuoco e dell'artiglieria moderne. Le trib\u00f9 africane che combattevano in distaccamenti di guerriglia pi\u00f9 piccoli in genere resistevano agli invasori europei per un tempo molto pi\u00f9 lungo, come testimoniato dalla resistenza di 7 anni dei Lobi contro i francesi nell'Africa occidentale, o le operazioni dei berberi in Algeria contro il francese.\nQuando gli Zulu acquisirono armi da fuoco (es. dopo Isandhlwana) mancarono dell'addestramento per usarle in modo inefficace: sparavano costantemente in alto convinti di dare \"forza\" ai proiettili. Si tratt\u00f2 di un loro problema, non riscontrato presso altre popolazioni nella stessa Africa meridionale, anche in zone vicino al Natal, che pullulava di bande armate come i Griqua che avevano imparato a usare le armi. Uno di questi gruppi impar\u00f2 anzi tanto bene ad utilizzare le armi da fuoco (fond. la pistola) ed il cavallo tanto da garantire la supremazia della trib\u00f9 Basotho in quella che oggi \u00e8 la nazione del Lesotho. Comunque, gli Zulu disponevano di numerosi rinnegati o avventurieri europei (Boeri e non solo) abili nell'uso delle armi da fuoco che guidarono loro distaccamenti in missioni militari: es. Nathaniel Isaacs, l'avventuriero britannico che ci lasci\u00f2 le prime testimonianze scritte relative all'opera di Shaka. Sicuramente Shaka, basandosi sulla sua esperienza con i fucili in uso ai rinnegati bianchi che servirono sotto di lui, poteva ritenere il ricorso all'arma da fuoco non impattante ai fini del mantenimento della supremazia militare ma i suoi immediati successori, sconfitti da poche centinaia Boeri a Blood River grazie al tiro concentrato dei fucilieri europei, ben quattro decenni prima di scontrarsi con i Britannici, avrebbero potuto almeno considerare di creare un corpo ben addestrato di fucilieri o granatieri, o una batteria d'artiglieria gestita da mercenari europei per fornire fuoco di copertura alle \"impi\" impegnate nella carica all'arma bianca. Invece, per tutto il XIX secolo, gli zulu hanno persistito in attacchi di \"ondata umana\" contro posizioni europee ben difese da una potenza di fuoco concentrata che ha devastato i loro ranghi. I servizi di un \"isAngoma\" (plurale: \"izAngoma\", \"rabdomante\" o \"stregone\") e il coraggio dei singoli reggimenti furono di scarsa utilit\u00e0 contro le raffiche di fucili moderni, mitragliatrici e artiglieria al fiume Ineyzane, a Rorke's Drift, a Kambula, a Gingingdlovu ed infine a Ulindi.\nLa fine della \"Impi\" ed il suo eco mediatico.\nLa fine degli \"impi\" fu dettata dal successo della colonizzazione europea dell'Africa, prima nell'Africa meridionale da parte degli inglesi che avevano distrutto la potenza militare zulu a Ulundi e infine nell'Africa Orientale tedesca, quando i colonialisti tedeschi (13 ufficiali e sottufficiali prussiani, 320 \u00c0scari indigeni delle truppe coloniali \"Schutztruppe\", 170 portatori, 12 mitragliatrici e 6 cannoni) sconfissero l'ultima delle formazioni \"impi\" di Mtwa Mkwawa degli Hehe della Tanzania, circa 3.000 uomini, nella Battaglia di Lula-Rugaro. Oltre a questi fattori di natura tecnologica, gioc\u00f2 un ruolo fondamentale nel declino della \"impi\" e del sistema sociale che l'alimentava la libert\u00e0 coniugale portata dai colonizzatori: Henry Bartle Frere, Alto commissario del Sud Africa nel quadriennio 1877-1880, impose agli zulu di dismettere l'usanza secondo la quale un uomo poteva sposarsi solo quando diveniva riservista seconda la riforma di Shaka.\nNella sua storia relativamente breve, la \"impi\" ispir\u00f2 sia il disprezzo (es. durante la Guerra anglo-zulu, il comandante britannico Lord Chelmsford si lament\u00f2 che gli zulu \"\"non combattevano lealmente\") sia l'ammirazione negli avversari, ben sintetizzata nel poema di Rudyard Kipling \"Fuzzy Wuzzy\"\", parte delle \"Barrack-Room Ballads\" (1892):\nOggi limpi\" vive nella tradizione e nella cultura popolare, anche in Occidente. Mentre il termine \"impi\" \u00e8 diventato sinonimo della nazione Zulu nella cultura popolare internazionale, appare in vari videogiochi come \"Civilization III\", ', \"Civilization Revolution\", \"\" e \"Civilization VI\", dove l'Impi \u00e8 l'unit\u00e0 unica per la fazione Zulu con Shaka come leader. \"Impi\" \u00e8 anche il titolo di una famosissima canzone sudafricana di Johnny Clegg e della band \"Juluka\" che \u00e8 diventata una specie di inno nazionale non ufficiale, soprattutto nei grandi eventi sportivi internazionali e soprattutto quando l'avversario \u00e8 l'Inghilterra:\nPrima della settima tappa del Tour de France 2013, la Team BikeExchange ha suonato \"Impi\" sul proprio autobus della squadra in onore del compagno di squadra Daryl Impey, il primo leader sudafricano del Tour de France."}
{"id": "1204242", "revid": "287204", "url": "https://it.wikipedia.org/wiki?curid=1204242", "title": "Convento di Sant'Agostino", "text": ""}
{"id": "1204246", "revid": "15756", "url": "https://it.wikipedia.org/wiki?curid=1204246", "title": "Chiesa di Sant'Agostino (Monte San Savino)", "text": "Il convento di Sant'Agostino (pi\u00f9 noto come chiesa di Sant'Agostino) \u00e8 il principale edificio religioso della citt\u00e0 di Monte San Savino, in provincia di Arezzo e diocesi di Arezzo-Cortona-Sansepolcro. Il corpo originario fu costruito nel XIII secolo, ma raggiunse la sua forma attuale solo nel 1700.\nStoria.\nQuando gli agostiniani arrivarono a Monte San Savino sul finire del XIII secolo, essi costruirono il loro primo insediamento sul Colle di Castiglia, una delle due alture che costituiscono il paese. Sono ad inizio Trecento ebbe inizio la costruzione della Chiesa, danneggiata dall'assedio nel 1325, quando Guido Tarlati, vescovo di Arezzo, distrusse Monte San Savino.\nRimessa in piedi la Chiesa, nel 1327, fu intitolata ai Santi Jacopo e Cristoforo, gi\u00e0 di pertinenza degli agostiniani. Il completamento dell'edificio venne portato a termine tra il 1343 e il 1346 grazie all'intervento di Agostino Tinacci, frate figlio della comunit\u00e0 savinese e gi\u00e0 vescovo di Narni.\nIn poco tempo il nuovo edificio religioso entr\u00f2 in contrasto con il luogo di culto pi\u00f9 antico di Monte San Savino, la Pieve. I Pievani infatti pretendevano di continuare ad organizzare la processione del Corpus Domini, ma grazie ai nuovi benefattori che destinavano i loro lasciti al nascente convento, sempre pi\u00f9 funzioni religiose furono amministrate dagli agostiniani. Solo nel 1504, con un trattato firmato da Antonio Di Monte, giurista Savinese, la disputa cess\u00f2, ma si tratt\u00f2 solo di una tregua temporanea.\nGrazie alle ingenti entrate, i frati savinesi poterono, all'inizio del '500, stilare un nuovo progetto di ammodernamento della chiesa, seguendo i nuovi canoni rinascimentali e sfruttando il clima di rinnovamento politico, religioso e commerciale.\nNel 1530 fu presentato un nuovo progetto di ampliamento, che per\u00f2 non vide mai la sua attuazione. I frati, invece, nel 1576, grazie all'aumento delle entrate ampliarono ulteriormente l'edificio, rendendolo di dimensioni monumentali, andando a coprire una superficie che va, attualmente, dal vicolo dei Frati a vicolo San Giovanni.\nLa trasformazione pi\u00f9 importante che invece riguarda solamente la chiesa risale al 1700: fu costruito un nuovo presbiterio (che parte da dove si imposta l'arco trionfale e termia con l'altare maggiore), il soffitto a capriate fu rialzato di circa due metri e furono aggiunti sei altari laterali in stucco di foggia barocca.\nNon si conosce l'esatta data di trasferimento del titolo della chiesa a Sant'Agostino, poich\u00e9 non esiste un documento ufficiale.\nDescrizione.\nEsterno.\nA differenza di tutte le altre chiese agostiniane del territorio aretino, con facciate a capanne semplici, quella di Monte San Savino si differenzia per la sua maestosa facciata gotica di gusto umbro.\nIl portone principale ligneo a formelle sovrastato da una lunetta, \u00e8 incorniciato da colonnette tortili , che, andandosi ad incontrare al di sopra della centinatura della porta, formano un arco a sesto acuto. Il tutto \u00e8 ulteriormente inserito in un altro arco a sesto acuto, decorato, nella ghiera, con motivi geometrici a quadri e cerchi, cos\u00ec da creare interessanti giochi di luce.\nAl di sopra dell'entrata principale si inserisce l'oculo, esternamente decorato con motivi naturali (purtroppo oggi visibili solo in parte), nel quale si inserisce una vetrata del 1524, fusa nella bottega di Guillaume de Marcillat (forse da Maso Porro), nella quale \u00e8 raffigurato Sant'Agostino in trono con due Angeli.\nOriginariamente il campanile si trovava nel retro dell'edificio, come testimonia un affresco dell'artista savinese Ulisse Giocchi nella stanza del silenzio, poi spostato lateralmente alla chiesa nel 1830.\nInterno.\nL'edificio \u00e8 ad un'unica navata. Appena si entra si ha la sensazione di trovarsi in un loggiato, chiamato dal Vasari \"Tramezzo del Sansovino\", sovrastato da un coro, ancora oggi accessibile. Nella contro facciata della chiesa si trovano due affreschi, attribuiti a Giovanni D'Agnolo Di Balduccio, della scuola di Spinello Aretino: a sinistra l'adorazione dei Magi, sovrastata dalla presentazione al tempio di Ges\u00f9; a destra, troviamo invece, la \"Crocifissione di Cristo\" attribuita a Paolo Schiavo. Lungo la parete destra della chiesa, in successione, si possono ammirare numerosi quadri disposti nelle diverse cappelle, che si affacciano sulla navata centrale. Sempre sulla stessa, un affresco raffigurante la vita di san Lorenzo."}
{"id": "1204250", "revid": "112210006", "url": "https://it.wikipedia.org/wiki?curid=1204250", "title": "Vara (folclore)", "text": "Vara \u00e8 un termine utilizzato in Sicilia e in alcune regioni dell'Italia del sud per indicare il carro trionfale su cui vengono posti statue o dipinti di santi per essere portati in processione. Del pari, in uso il diminutivo, varetta.\nDefinizione.\nDal punto di vista etimologico, \"vara\" \u00e8 la corruzione di \"bara\", in quanto le prime forme del genere avevano le sembianze di tombe processionali. Per \"vara\" infatti si dovrebbe indicare non la impalcatura che sostiene il simulacro, bens\u00ec il contenitore delle reliquie del santo patrono. Tuttavia, nella denominazione popolare, il termine in linea generale \u00e8 assurto ad essere corrisponde a quello di \"fercolo\" in uso nella lingua italiana. Si tratta quindi per lo pi\u00f9 di una struttura atta a portare in processione il simulacro del santo patrono di una determinata citt\u00e0 o talora anche pi\u00f9 rappresentazioni. In alcuni casi, si tende a differenziare le due strutture quali chiusa o aperta: difatti se il fercolo assomiglia in generale ad un tempietto intorno a spoglie o simulacro, la vara \u00e8 solitamente una imponente impalcatura che sorregge i medesimi.\nTipologie e diffusione.\nVe ne sono di diversi tipi, come ad esempio i \"carri\", diffusi in provincia di Palermo, tra i pi\u00f9 celebri \u00e8 il carro impiegato per la festa di Santa Rosalia a Palermo, sono grandi strutture in legno della forma di una nave, ricoperte da tessuti variopinti e sul cui ponte si trovano, generalmente, il coro o la banda musicale e i membri del clero.\nNella processione dei misteri di Trapani le 20 vare vengono chiamate \"gruppi sacri\"\", in quanto ciascuna rappresenta una stazione della Via crucis.\nAd Altavilla Milicia sul carro viene montata, l'8 settembre in occasione della festa della Madonna, una colorata torre in legno e cartapesta, alta circa 20 m, che svetta sui tetti delle case con l'icona della Vergine Maria, quadro di scuola giottesca, in cima. Esso, come da tradizione, viene trainato dai buoi e dalle vacche per le vie del paese. I carri trionfali vengono seguiti da migliaia di fedeli in festa.\nNella Sicilia centrale, notevole, ad Enna \u00e8 la \"Nave d'Oro\", del 1590 rivestita in oro zecchino, su cui la statua della patrona, Maria SS. della Visitazione, viene trasportata dal Duomo alla Chiesa di Montesalvo a spalla da 124 confrati, in occasione della Festa della Madonna della Visitazione del 2 luglio. Altrettanto famose, se non di pi\u00f9 le 16 vare della Settimana Santa di Caltanissetta raffiguranti altrettante scene della Passione di Cristo.\nLa citt\u00e0 di Messina vanta possedere uno dei pi\u00f9 celebri e antichi carri devozionali esistenti in Europa, la \"Vara dell'Assunta\", portata in processione ogni anno il 15 agosto. Si tratta di un imponente apparato che si sviluppa in altezza e che narra attraverso diversi personaggi la morte della Vergine e la sua assunzione in cielo. La sua costruzione rimonta al XVII secolo, ma \u00e8 stata pi\u00f9 volte rimaneggiata e restaurata, sostituendo i personaggi, anticamente rappresentati da bambini, con figure di cartapesta.\nSempre in provincia di Messina c'\u00e8 la \"Vara di Fiumedinisi\", dedicata all'Annunciazione e la \"vara di San Giacomo Maggiore\" a Capizzi.\nVi \u00e8 un carro devozionale, simile per significato e per aspetto a quello di Messina, nel quale i figuranti sono viventi ed \u00e8 la \"Varia\" di Palmi.\nIn Provincia di Catania esiste un vastissimo patrimonio di \"vare\", tra cui annoverare i fercoli di tipo ordinario a sei o a quattro colonne, ad imitazione di un tempietto classicheggiante, in legno o argento, a quelle pi\u00f9 caratteristiche come nei casi messinesi. Va citata l'ormai dismessa \"Barca di Sant'Agata\" che in occasione della Festa di Sant'Agata a Catania ne anticipava il fercolo. Il suo aspetto era pressoch\u00e9 identico ai \"carri\". Sebbene tecnicamente la \"vara di Sant'Agata\" sia lo scrigno che conserva le spoglie della patrona catanese, ad oggi si tende indicare fercolo e vara come sinonimi.\nLa \"Vara dell'Assunta\" di Randazzo, \u00e8 una dei pi\u00f9 famosi e suggestionali carri che durante l'anno percorrono la via principale della citt\u00e0 nonch\u00e9 la pi\u00f9 alta vara di Sicilia, ricalcante la tipologia messinese e come questa viene allestita il 15 Agosto in onore della compatrona della citt\u00e0 di Randazzo: la Madonna Assunta. Viene trascinata con lunghe corde dai fedeli lungo tutto il centro storico, viene poi accompagnata con canti popolari intonati dai bambini, e al passaggio di essa, dalle balconate vengono lanciate caramelle, dolciumi e talvolta anche delle monete e banconote che i bambini conservano in borse di stoffa, appositamente create per la giornata. Si differenzia da quella di Messina per la diversa d'altezza: a Randazzo \u00e8 alta 18 metri, a differenza della vara messinese che misura in altezza 13,50 metri. Altro elemento che le differenzia \u00e8 l'et\u00e0: la tradizione di una vara a Randazzo risale al 1476. Taluni documenti infatti, dichiarano l'allestimento di una fiera di nove giorni a cavallo con il 15 di Agosto, durante la quale si riunivano in citt\u00e0 giocolieri, musicisti, mastri di ogni arte per intrattenere la popolazione e ravvivare ancora di pi\u00f9, il corso in quelle giornate di festa. Infine a Messina i personaggi che rappresentano l'ascesa ai cieli di Maria oggi sono di cartapesta, a di Randazzo sono ancora interpretati da 25 bambini che in passato venivano messi rigorosamente a digiuno e fino al 1960 solamente maschi. Infine, ogni anno i boscaioli ed artigiani ricreavano il tronco principale e le ornamentazioni perch\u00e9 alla fine della corsa la vara venisse spogliata dai randazzesi che ne portavano un pezzo a casa conservandolo come reliquia e portafortuna.\nUn altro uso, sebbene improprio, del termine \u00e8 nel suo vezzeggiativo: nel catanese sono dette \"varette\" (piccole vare) le caratteristiche \"candelore\", grossi ceri votivi appartenenti a circoli o classi sociali trasportati per mezzo di artistiche costruzioni lignee dalle forme baroccheggianti.\nIn alcune localit\u00e0 etnee della provincia di Catania la vara utilizzata il Venerd\u00ec santo per portare in processione il Cristo Morto \u00e8 chiamata cataletto."}
{"id": "1204252", "revid": "80598", "url": "https://it.wikipedia.org/wiki?curid=1204252", "title": "Is There Anybody Out There? The Wall Live 1980-81", "text": ""}
{"id": "1204254", "revid": "1573940", "url": "https://it.wikipedia.org/wiki?curid=1204254", "title": "Sinagoga di Monte San Savino", "text": "La sinagoga di Monte San Savino \u00e8 un edificio sacro che si trova in via Salomone Fiorentino.\nLa sinagoga \u00e8 situata sulla strada che formava l'ossatura centrale dell'antico ghetto. Edificata nel XVII secolo, fu ristrutturata tra il 1729 e il 1732. Risalgono a quell'epoca i resti di stucchi con cornici modanate e finte finestre che si notano ancora nella parte alta dell'ambiente.\nSempre nella parte alta si nota una cornice di pietra dove sono rimasti i cardini sui quali ruotavano le ante delle porte dell'\"Aron Ha Kodesh\". Travi sporgenti dal muro indicano ancora l'altezza dei vari piani in cui si articolava l'edificio, con in basso i servizi pubblici della Comunit\u00e0 e al centro uffici e scuole. Nel 1799, a seguito dei moti del Viva Maria, gli ebrei savinesi furono costretti ad abbandonare la citt\u00e0."}
{"id": "1204255", "revid": "1529788", "url": "https://it.wikipedia.org/wiki?curid=1204255", "title": "Vara", "text": ""}
{"id": "1204262", "revid": "30232", "url": "https://it.wikipedia.org/wiki?curid=1204262", "title": "Automotrice ALe 501", "text": ""}
{"id": "1204273", "revid": "599013", "url": "https://it.wikipedia.org/wiki?curid=1204273", "title": "Boxberg", "text": ""}
{"id": "1204274", "revid": "256896", "url": "https://it.wikipedia.org/wiki?curid=1204274", "title": "Boricua Popular Army", "text": ""}
{"id": "1204275", "revid": "158286", "url": "https://it.wikipedia.org/wiki?curid=1204275", "title": "Margarito d'Arezzo", "text": ""}
{"id": "1204276", "revid": "1860791", "url": "https://it.wikipedia.org/wiki?curid=1204276", "title": "Shine On You Crazy Diamond", "text": "Shine On You Crazy Diamond \u00e8 un brano musicale dei Pink Floyd, scritto da David Gilmour, Roger Waters e Richard Wright nel 1974. La canzone \u00e8 uno struggente omaggio all'ex componente della band Syd Barrett, che aveva lasciato il gruppo nel 1968.\nLa canzone fu eseguita per la prima volta durante il tour francese del 1974, e l'anno successivo fu inserita nel concept album \"Wish You Were Here\" del 1975. Con una durata complessiva di 26 minuti, si tratta della canzone pi\u00f9 lunga composta dal gruppo.\nIl brano.\nShine On You Crazy Diamond: Parte I-V.\nShine On You Crazy Diamond: Parte 1.\nLa prima parte di Shine On You Crazy Diamond va dal minuto 0:00 al minuto 3:53. Essa \u00e8 un paziente crescendo che prepara lo spettacolo vero e proprio: la progressione fluida ed eterea degli accordi in sottofondo \u00e8 stata fatta dai membri dei Pink Floyd facendo scorrere le dita sul bordo dei bicchieri di vino riempiti a diversi livelli. Questi suoni dovevano originariamente essere presenti in un album chiamato Household Objects (\u201cOggetti Domestici\u201d) che presenta suoni da ci\u00f2 che suggerisce il nome. Quindi, David Gilmour, usa la sua Fender Stratocaster nera per suonare l\u2019assolo di chitarra blues.\nShine On You Crazy Diamond: Parte 2.\nLa seconda parte va dal minuto 3:53 al minuto 6:26. Essa dura poco meno di tre minuti e introduce il tema di quattro note caratteristico di questa canzone - noto anche come \"Syd\u2019s Theme\u201d (Tema di Syd) - suonato con la chitarra elettrica, che viene poi affiancata dalla batteria e dal basso. Il ritmo \u00e8 poi ripreso da un assolo di chitarra elettrica di Gilmour.\nIl motivo di Syd si ripresenta in tutto l'album in varie permutazioni. Pi\u00f9 lo ascolti, pi\u00f9 lo senti; e anche quando finisce, riesci comunque a sentirlo nella tua mente. Si evolve e muta, riflettendo la crescita di Barrett e, in definitiva, la sua triste disintegrazione.\nShine On You Crazy Diamond: Parte 3.\nLa terza parte va dal minuto 6:26 al minuto 8:40. L'assolo di David Gilmour si trasforma in un assolo di sintetizzatore Minimoog eseguito dal tastierista Richard Wright. Il Minimoog \u00e8 stato un sintetizzatore di riferimento per Wright durante l'era di The Dark Side of the Moon e Wish You Were Here. Anche la patch di synth psichedelica di \u201cAny Colour You Like\u201d \u00e8 stata realizzata utilizzando il Minimoog.\nIl rallentamento dell'assolo di Wright si accumula nel terzo assolo di chitarra di David Gilmour sulla traccia. Questo assolo viene solitamente escluso nelle esibizioni dal vivo dei Pink Floyd, come si vede nel leggendario set Pulse del 1994 della band.\nShine On You Crazy Diamond: Parte 4.\nLa quarta parte va dal minuto 8:40 al minuto 11:08.\n\u201cRemember when you were young | You shone like the sun\u201d: questo verso \u00e8 pronunciato retoricamente a Syd Barrett. Prima che i suoi problemi psichici prendessero il sopravvento, brillava davvero come il sole. Ha scritto la maggior parte dell\u2019album di debutto dei Pink Floyd, The Piper at the Gates of Dawn, ed \u00e8 apparso nel loro secondo album, A Saucerful of Secrets. Notare l'uso di termini astronomici: \"splende come il sole\", i suoi occhi sono \"come buchi neri nel cielo\". C'\u00e8 anche un contrasto con i versi successivi. Brilla come il sole mentre piange per la luna. Vuole ci\u00f2 che non \u00e8, il che implica una perdita di identit\u00e0 (molti credono che Syd Barrett soffrisse di disturbo di personalit\u00e0 multipla).\n\u201cNow there's a look in your eyes | Like black holes in the sky\u201d: mentre la salute mentale di Syd stava peggiorando e il suo comportamento diventava pi\u00f9 irregolare, molti dei membri lo notarono con uno sguardo simile nei suoi occhi. Lo sguardo nei suoi occhi \u201ccome buchi neri nel cielo\u201d si riferisce anche alla grande dilatazione delle pupille mentre andava in trip con l'LSD, dando l'apparenza di grandi e infiniti buchi neri.\n\u201cShine on you crazy diamond\u201d: questo sembra essere un riferimento ironico a The Dark Side of the Moon i cui temi di denaro e follia sono stati parzialmente ispirati da Syd Barrett e forse alludono al suo picco raggiunto troppo presto nella vita. \nForse \u00e8 anche un riferimento alla canzone di Barrett \u201cJugband Blues\u201d, l\u2019ultima canzone di Barrett con i Pink Floyd, che dice:\nAnd I never knew the moon could be so big (E non ho mai saputo che la luna potesse essere cos\u00ec grande)\nAnd I never knew the moon could be so blue (E non ho mai Saputo che la luna potesse essere cos\u00ec blu)\n\u201cWell, you wore out your welcome with random precision\u201d: Barrett fu espulso dalla band il 6 aprile 1968 per il suo comportamento casuale e imprevedibile e per il peggioramento del contributo alla band. \u00c8 durato per l'uscita di due album e ha contribuito solo con il materiale di uno; The Piper at the Gates of Dawn, il loro debutto nel 1967. \"Random precision\" \u00e8 un ossimoro, che caratterizza perfettamente il comportamento frustrantemente imprevedibile di Barrett che avrebbe prevedibilmente interrotto gli sforzi della band.\n\"Come on you raver, you seer of visions\": a causa del suo pesante abuso di LSD, Barrett potrebbe aver sviluppato un certo grado di schizofrenia, che avrebbe causato la comparsa di \"visioni\". Tuttavia questa linea potrebbe anche riferirsi al genio creativo di Syd come un modo di prevedere il futuro: dopo aver lasciato la band, il suo lavoro sembrava avere un'enorme influenza nei successivi album dei Pink Floyd e in generale nel genere rock psichedelico / progressivo.\n\u201cCome on, you painter, you piper, you prisoner, and shine\u201d: la passione di Barrett in et\u00e0 avanzata era dipingere e paragonarlo a un flautista di Pan allude al primo album di Floyd The Piper at the Gates of Dawn.\nLa parola \"prigioniero\" \u00e8 usata per descrivere Syd Barret e come era prigioniero della sua malattia mentale e dell'abuso di LSD.\nShine On You Crazy Diamond: Parte 5.\nLa quinta parte va dal minuto 11:08 al minuto 13:32. Il sassofonista baritono Dick Parry si unisce alle chitarre per un assolo, quindi passa a un sassofono tenore e c\u2019\u00e8 un cambio di tempo al minuto 12:02 . Il sassofono tenore poi svanisce; ripreso da un ronzio che segna l'inizio del brano successivo dell'album, \"Welcome to the Machine\".\nShine On You Crazy Diamond: Parte VI-IX.\nShine On You Crazy Diamond: Parte 6.\nLa sesta parte va dal minuto 0:00 al minuto 4:38.\nShine On You Crazy Diamond: Parte 7.\nLa settima parte va dal minuto 4:38 al minuto 6:02. \nNella linea \"Shine On You Crazy Diamond\" \u00e8 presente un acronimo (S.Y.D) che indica il fondatore ed ex-membro dei Pink Floyd.\n\"And sail on the steel breeze\": \"Steel breeze (brezza d'acciaio)\" sembra riferirsi alla connessione musicale tra Syd e Waters. Entrambi suonavano strumenti \"d'acciaio\" e si relazionavano molto facilmente e naturalmente, come una \"brezza\", con questi strumenti. Questo termine appare in tutti e tre i versi di \"Shine On You Crazy Diamond\", ma \u00e8 retto ogni volta da un verbo diverso. La prima strofa usa \"blown (soffiare)\", per implicare che Syd fosse piuttosto coinvolto nella produzione musicale per soddisfare le richieste dei media.\nLa seconda strofa usa \"rode (cavalare)\" per indicare che durante tutto il suo stato mentale illusorio, ha comunque tentato di portare avanti la sua musica.\nInfine, questo verso usa \"sail (salpare)\" in senso futuristico. A questo punto della canzone si fa riferimento a Syd da un punto di vista ipotetico, il che implica che se si dovesse riunire con Waters potrebbero prendere il controllo (salpare) della musica (brezza d'acciaio) e portarla in qualsiasi direzione.\nShine On You Crazy Diamond: Parte 8.\nL'ottava parte va dal minuto 6:02 al minuto 9:00.\nShine On You Crazy Diamond: Parte 9.\nLa nona parte va dal minuto 9:00 al minuto 12:27. Il passaggio dell'organo rappresenta il funerale (inteso come \"arrivederci\") della celebrit\u00e0 di Syd.\n\u00c8 stata l'ultima composizione in assoluto realizzata nella storia del quartetto dal tastierista Richard Wright.\nAlla fine Rick suona una parte di See Emily Play sul suo Minimoog come omaggio a Barrett.\nCuriosit\u00e0 storiche.\nDurante la sera del 6 Maggio 1976 un abitante del paese di Tricesimo, in provincia di Udine, era intento a registrare su audiocassetta il suo disco di Wish You Were Here. Alle ore 21 il Friuli venne colpito da un violento terremoto e nello stesso istante la registrazione si trovava sulla traccia attorno al sesto minuti di \"Shine on You Crazy Diamond\". Nel brano, diventato storico per tutti i friulani, si pu\u00f2 sentire dapprima il disco saltare per le vibrazioni dovute alla scossa e subito dopo si pu\u00f2 udire l'audio ambientale della casa percependo sia il suo del terremoto, sia le voci degli inquilini terrorizzati."}
{"id": "1204277", "revid": "158286", "url": "https://it.wikipedia.org/wiki?curid=1204277", "title": "Margaritone di Arezzo", "text": ""}
{"id": "1204279", "revid": "400694", "url": "https://it.wikipedia.org/wiki?curid=1204279", "title": "5-3-03 - State College, Pennsylvania", "text": "State College, Pennsylvania, May 3rd 2003 \u00e8 un album live dei Pearl Jam, facente parte della collezione di \"bootleg ufficiali\" che la band ha pubblicato per quasi ogni concerto dei tour del 2000 e 2003."}
{"id": "1204280", "revid": "599013", "url": "https://it.wikipedia.org/wiki?curid=1204280", "title": "Epb", "text": ""}
{"id": "1204281", "revid": "256896", "url": "https://it.wikipedia.org/wiki?curid=1204281", "title": "Ej\u00e9rcito Popular Boricua", "text": ""}
{"id": "1204282", "revid": "773636", "url": "https://it.wikipedia.org/wiki?curid=1204282", "title": "Santuario di Santa Maria delle Vertighe", "text": "Il santuario di Santa Maria delle Vertighe \u00e8 un edificio sacro che si trova nella localit\u00e0 omonima a Monte San Savino, in provincia di Arezzo e diocesi di Arezzo-Cortona-Sansepolcro.\nStoria e descrizione.\nEsso \u00e8 dedicato alla Madonna delle Vertighe, nominata patrona dell'Autostrada del Sole, nel 1964, da Papa Paolo VI.\nOriginariamente la chiesa era annessa a un priorato camaldolese ricordato nel 1073.\nAlla met\u00e0 del XV secolo venne ricostruita inglobando la cappella medievale la cui abside, traslata secondo la leggenda dal contado di Asciano intorno al 1100 e conservata presso l'attuale altare maggiore, reca l'affresco della \"Madonna in mandorla\", oggetto di devozione popolare.\nIn breve tempo il santuario divenne meta di continui pellegrinaggi: all'inizio del Cinquecento fu costruito il portico lungo la chiesa, per proteggere i pellegrini dalle intemperie, e venne rifatto l'interno.\nL'interno \u00e8 a pianta basilicale a tre navate divise da due file di colonne con capitelli ionici su cui si impostano archi a tutto sesto.\nLa copertura della navata centrale \u00e8 con capriate.\nOpere d'arte.\nLa cura del Santuario \u00e8 affidata alla Fraternit\u00e0 francescana di Betania, istituto monacale creato ad hoc da un frate minore composto da frati e suore e famiglie."}
{"id": "1204283", "revid": "287204", "url": "https://it.wikipedia.org/wiki?curid=1204283", "title": "Br\u00fchl", "text": ""}
{"id": "1204287", "revid": "256896", "url": "https://it.wikipedia.org/wiki?curid=1204287", "title": "Los Macheteros", "text": ""}
{"id": "1204290", "revid": "339392", "url": "https://it.wikipedia.org/wiki?curid=1204290", "title": "Buchen (Baden-W\u00fcrttemberg)", "text": ""}
{"id": "1204291", "revid": "256896", "url": "https://it.wikipedia.org/wiki?curid=1204291", "title": "Ejercito Popular Boricua", "text": ""}
{"id": "1204295", "revid": "767487", "url": "https://it.wikipedia.org/wiki?curid=1204295", "title": "Careful with That Axe, Eugene", "text": ""}
{"id": "1204299", "revid": "729019", "url": "https://it.wikipedia.org/wiki?curid=1204299", "title": "Il pittore e la sua fidanzata", "text": "Il pittore e la sua fidanzata \u00e8 un dipinto di Marc Chagall, a olio su tela (116x88,7\u00a0cm), realizzato nel 1980. L'opera \u00e8 conservata al Museo Pu\u0161kin di Mosca.\nDescrizione.\nChagall ritrae qui se stesso con in mano la tavolozza dei colori e ai suoi piedi la donna amata che lo abbraccia teneramente. Al loro fianco vi \u00e8 un vaso di fiori rossi, unica nota colorata che spicca sulle tenui tonalit\u00e0 che caratterizzano questo dipinto. Dietro alle figure dei due fidanzati, collocati in primo piano, sullo sfondo compaiono alcune immagini evocatrici di momenti felici della vita del pittore, in quanto raffiguranti luoghi a lui cari: a sinistra Parigi, illuminata da una luce solare, di cui si riconoscono la Torre Eiffel, il fiume Senna con i suoi ponti e l'\u00cele de la Cit\u00e9, isola fluviale in cui sorge la cattedrale di Notre-Dame; a destra, invece, Vitebsk, citt\u00e0 natale di Chagall, qui rischiarata da una luce lunare, che si riflette sulla cupola verde e bianca della chiesa ortodossa.\nTra le due citt\u00e0, ma leggermente pi\u00f9 in basso, \u00e8 rappresentato un gruppo compatto di musicisti e saltimbanchi, simboleggiante l'ideale fusione dei due soggetti geografici preferiti dall'artista, con una chiara allusione all'armonica convivenza delle due identit\u00e0 nazionali riconosciute da Chagall. Mentre la contrapposizione di luce diurna e luce notturna \u00e8 funzionale a sottolinearne le diversit\u00e0, al contrario il gruppo omogeneo di musicisti e acrobati ne evidenzia l'inscindibilit\u00e0 nella percezione emotiva e artistica del pittore.\nL'opera, che appartiene all'ultimo quinquennio della vita e dell'attivit\u00e0 di Chagall, rappresenta una sorta di epilogo del ciclo di dipinti dedicati al tema dell'amore per Belle e per le citt\u00e0 pi\u00f9 importanti della sua vita, raggiungendo qui picchi di sentimentalismo perfettamente resi dalle scelte cromatiche e da una particolare stesura del colore, frutto di leggere pennellate post-impressionistiche.\nBibliografia.\nFederica Tammarazio, \"Chagall\", collana \"I classici dell'arte\", Milano, Rizzoli/Skira, 2004, pp.\u00a0172\u2013173."}
{"id": "1204303", "revid": "1851848", "url": "https://it.wikipedia.org/wiki?curid=1204303", "title": "Juriy Cannarsa", "text": "Carriera.\nLa sua prima squadra professionistica fu il con cui gioc\u00f2 quattro stagioni in Serie B tra il 1996 e il 1999, in seguito milit\u00f2 ancora in cadetteria con la Fermana.\nNel 2000 pass\u00f2 al dove alla seconda stagione vince il campionato di Serie C1. Rimane poi nella citt\u00e0 labronica anche in Serie B nelle due successive annate, conquistando la promozione in massima serie nel 2004 con in panchina Walter Mazzarri. In quell'estate segue il tecnico trasferitosi a Reggio Calabria.\nHa quindi esordito in Serie A il 12 settembre 2004 con la maglia della nella partita Reggina- (0-0).\nNel 2006 passa al Frosinone dove resta per due stagioni e mezzo in Serie B.\nNel gennaio 2009 firma un contratto biennale con la , quindi passa all', in serie C1.\nNell'estate 2010 approda al , in serie C2, con un ingaggio fino al 30 giugno 2011.\nNella finestra di mercato di gennaio 2011 passa in prestito per 6 mesi al Rodengo Saiano.\nNel settembre 2011 passa al Rosignano Sei Rose, militante in Serie D girone D.\n. Il 14 dicembre seguente, a seguito dell'esonero di Stefano Brondi, la dirigenza rosignanese \"promuove\" temporaneamente Cannarsa (in coppia con Fratini) ad allenatore del Rosignano. Dopo una sola partita, vittoriosa in trasferta, la coppia Cannarsa-Fratini lascia spazio in panchina a Rino Lavezzini, che sostituir\u00e0 nuovamente poche gare dopo.\nNel luglio 2012 passa al Forcoli ancora in Serie D.\nAllenatore.\nDal 2014 al 2021 ha allenato le giovanili del , con una parentesi da collaboratore tecnico della prima squadra nella stagione 2015-2016.\nNell'estate 2021 diviene allenatore dell'."}
{"id": "1204308", "revid": "77594", "url": "https://it.wikipedia.org/wiki?curid=1204308", "title": "Saint George's Hall", "text": "St. George's Hall \u00e8 un grande edificio situato nel centro di Liverpool destinato ad ospitare la vita pubblica della citt\u00e0.\nQuesta sorta di basilica civile contiene infatti aule per riunioni e per l'amministrazione della giustizia, nonch\u00e9 una grande sala per concerti.\nProgettato da Harvey Lonsdale Elmes negli anni intorno al 1840, il complesso fu inaugurato nel 1854, malgrado alcune sue parti fossero gi\u00e0 state aperte nel 1851.\nTuttavia Elmes mor\u00ec giovanissimo prima che l'edificio fosse ultimato, lasciando cos\u00ec la direzione dei lavori ad altri progettisti.\nDal punto di vista architettonico St. George's Hall si richiama ai temi del neoclassicismo, con i suoi imponenti porticati che sorreggono un'alta trabeazione che corre lungo tutto il perimetro dell'edificio; la planimetria \u00e8 assai articolata e si basa sull'accostamento di volumi distinti, presentando quindi affinit\u00e0 con alcune opere di Karl Friedrich Schinkel (Konzerthaus Berlin, Altes Museum).\nLa sala circolare interna, denominata Concert Hall, \u00e8 una squisita realizzazione di Charles Robert Cockerell, che subentr\u00f2 alla morte di Elms; qui, un elegante e leggiadro ballatoio sorretto da cariatidi si pone in netto contrasto con la severit\u00e0 dell'esterno e pone St. George's Hall come uno dei pi\u00f9 interessanti edifici neoclassici dell'epoca."}
{"id": "1204309", "revid": "339392", "url": "https://it.wikipedia.org/wiki?curid=1204309", "title": "Ankaraspor", "text": ""}
{"id": "1204310", "revid": "181699", "url": "https://it.wikipedia.org/wiki?curid=1204310", "title": "Autoritratto (Chagall)", "text": "Autoritratto \u00e8 un dipinto a olio su tela (61,5x51 cm) realizzato il 1959 ed il 1960 dal pittore Marc Chagall.\n\u00c8 conservato nel Corridoio vasariano, presso gli Uffizi a Firenze."}
{"id": "1204311", "revid": "298055", "url": "https://it.wikipedia.org/wiki?curid=1204311", "title": "Ozzie Altobello", "text": ""}
{"id": "1204314", "revid": "767487", "url": "https://it.wikipedia.org/wiki?curid=1204314", "title": "Notturno (Chagall)", "text": "Notturno \u00e8 un dipinto a olio su tela realizzato nel 1947 dal pittore Marc Chagall.\n\u00c8 conservato nel Museo Pu\u0161kin di Mosca."}
{"id": "1204315", "revid": "2175", "url": "https://it.wikipedia.org/wiki?curid=1204315", "title": "Cecil B. De Mille", "text": ""}
{"id": "1204317", "revid": "113266409", "url": "https://it.wikipedia.org/wiki?curid=1204317", "title": "Le luci del matrimonio", "text": "Le luci del matrimonio \u00e8 un dipinto a olio su tela (123x120 cm) realizzato nel 1945 dal pittore Marc Chagall.\n\u00c8 conservato nel Kunsthaus di Zurigo.\nGenesi del dipinto.\nEsso \u00e8 stato dipinto nel 1945 in onore della morte della moglie dell'artista, deceduta nel 1944, un anno prima del loro matrimonio. "}
{"id": "1204319", "revid": "110157", "url": "https://it.wikipedia.org/wiki?curid=1204319", "title": "Waldkirch (Germania)", "text": "Waldkirch \u00e8 un comune tedesco di 20.433 abitanti, situato nel land del Baden-W\u00fcrttemberg."}
{"id": "1204320", "revid": "287204", "url": "https://it.wikipedia.org/wiki?curid=1204320", "title": "Waldkirch", "text": ""}
{"id": "1204321", "revid": "1904508", "url": "https://it.wikipedia.org/wiki?curid=1204321", "title": "Ritratto di Mos\u00e8 Bianchi", "text": "Ritratto di Mos\u00e8 Bianchi \u00e8 un dipinto a olio su tela e misura cm 131 x 89 eseguito nel 1900 circa dal pittore italiano Pompeo Mariani.\n\u00c8 conservato nei Musei Civici di Monza."}
{"id": "1204322", "revid": "1429175", "url": "https://it.wikipedia.org/wiki?curid=1204322", "title": "Donna nuda su una poltrona rossa", "text": "Donna nuda su una poltrona rossa \u00e8 un dipinto (130x97 cm) realizzata nel 1932 dal pittore spagnolo Pablo Picasso.\n\u00c8 conservato nella galleria Tate Modern di Londra."}
{"id": "1204324", "revid": "1718925", "url": "https://it.wikipedia.org/wiki?curid=1204324", "title": "Donna che piange", "text": "Donna che piange \u00e8 un dipinto (60\u00d749 cm, olio su tela) realizzato nel 1937 dal pittore spagnolo Pablo Picasso e conservato nella galleria Tate Modern (Londra).\nDopo aver realizzato il celebre \"Guernica\", Picasso decise di riprendere il particolare della figura urlante a sinistra del dipinto e riproporlo in pi\u00f9 versioni; una di esse \u00e8 la \"Donna che piange\". Pur conservando la carica drammatica e violenta di \"Guernica\", questo ritratto, raffigurante un soggetto femminile colto nell'attimo di mordere un fazzoletto in segno di dolore, presenta colori accesi e forti contrasti cromatici."}
{"id": "1204325", "revid": "15756", "url": "https://it.wikipedia.org/wiki?curid=1204325", "title": "Tyson Gay", "text": "Con il tempo di 9\"69 \u00e8 il secondo atleta pi\u00f9 veloce di sempre sui 100 metri piani alla pari con Yohan Blake, dietro al solo Usain Bolt.\nBiografia.\nTyson Gay frequenta la \"Lafayette Senior High School\" a Lexington, nel Kentucky, mettendosi in luce nell'atletica leggera dove vince molti titoli statali nelle sue due principali specialit\u00e0: i 100 e i 200 m piani. A livello universitario, Gay gareggia per il \"Barton Community College\" e per l'Universit\u00e0 dell'Arkansas; nel 2004 vince i 100\u00a0m ai campionati outdoor NCAA e nel mese di giugno porta il suo primato personale sui 100 m a 10\"06.\nIl debutto internazionale.\nNel 2005 si concentra sui 200 m, portando il suo record personale a 19\"93, seconda migliore prestazione dell'anno, preceduta solamente da quella ottenuta dal suo compagno di \"college\" ed allenamento Wallace Spearmon. Ai Mondiali di Helsinki gareggia nei 200 classificandosi quarto in una gara che passa alla storia perch\u00e9 vede per la prima volta 4 atleti di una stessa nazione - gli USA - classificarsi ai primi quattro posti. Durante la gara della staffetta 4\u00d7100 metri Gay fallisce il tentativo di affermarsi come miglior curvatore nella specialit\u00e0, a causa di un errato passaggio di testimone tra i suoi compagni Mardy Scales e Leonard Scott che comporta la squalifica della squadra statunitense.\nNel 2006 Gay inizia a migliorare le proprie prestazioni. L'11 luglio ottiene il sesto tempo di sempre sui 200 m, 19\"70, al Grand Prix IAAF di Losanna, in Svizzera. Nonostante il tempo di rilievo Gay non vince quella gara, venendo preceduto da Xavier Carter il quale, con 19\"63, ottiene la terza miglior prestazione della storia. Il 21 luglio, a Retimo, corre i 100 m in 9\"88. Il suo primato personale sulla distanza breve viene eguagliato il 18 agosto a Zurigo, in Svizzera, dove \u00e8 in grado di correre in 9\"84. Anche in questo caso si piazza secondo, dietro al giamaicano Asafa Powell che nella stessa gara eguaglia il suo record mondiale per la terza volta in carriera (9\"77).\nGay migliora il suo personale sui 200 m il 10 settembre a Stoccarda, durante la IAAF World Athletics Final, vincendo con 19\"68 e raggiungendo Frank Fredericks con la quarta prestazione della storia. In quella gara Gay corre la pi\u00f9 veloce curva di sempre, arrivando a met\u00e0 strada dopo soli 9\"96; Michael Johnson, quando stabil\u00ec il record mondiale di 19\"32 sui 200 m, percorse i primi 100\u00a0m in 10\"12. Alla fine del 2006, Gay detiene il secondo miglior tempo dell'anno ed il quarto di sempre sia sui 100 che sui 200 m.\n2007: triplo oro ai Mondiali di Osaka.\nGay inizia la stagione 2007 con due grandi prestazioni sui 100 m, seppur aiutate dal vento: 9\"79 (+2,5\u00a0m/s) il 20 maggio all'Adidas Track Classic a Carson, Stati Uniti d'America, e 9\"76 (+2,2\u00a0m/s) al Reebok Grand Prix il 2 giugno. Con la squalifica di Justin Gatlin, Gay pare essere l'avversario pi\u00f9 accreditato di Asafa Powell per il 2007. Il 22 giugno, ai \"trials\" ad Indianapolis, Gay vince i 100 m correndoli in 9\"84 (-0,5\u00a0m/s), precedendo il secondo classificato Trinton Holliday di ben 0\"23: un record. Il 24 giugno, sempre ai \"trials\", vince i 200 in 19\"62, seconda prestazione di sempre.\nSi presenta ai Mondiali di Osaka come favorito nei 200 m piani e come principale avversario di Asafa Powell nei 100 m. Si impone subito nella distanza pi\u00f9 breve, mostrando una grande capacit\u00e0 di resistenza alla pressione e alla fatica dei turni successivi, davanti al bahamense Derrick Atkins e al favorito Asafa Powell; il risultato tecnico \u00e8 notevole: 9\"85 con 0,5\u00a0m/s di vento contro. Tyson conferma di essere il pi\u00f9 forte sprinter bissando il successo nei 200 metri, davanti al giamaicano Usain Bolt e al connazionale Wallace Spearmon; anche in questo caso il tempo (19\"76, -0,8\u00a0m/s, record dei campionati) \u00e8 notevole. Gay conduce anche la 4\u00d7100 metri al successo (37\"78 con Darvis Patton, Wallace Spearmon e Leroy Dixon) e con tre medaglie d'oro \u00e8 l'atleta pi\u00f9 titolato ed il protagonista maschile dei mondiali.\n2008: delusione ai Giochi olimpici di Pechino.\nNel 2008 arriva secondo nella gara in cui Usain Bolt stabilisce il nuovo record mondiale dei 100 metri (9\"72 Bolt, che batte il 9\"74 ottenuto a Rieti da Asafa Powell, e 9\"85 per Gay). Il 28 giugno 2008, nello stesso giorno in cui Bolt vince i \"trials\" giamaicani in 9\"85 davanti ad un Powell ancora convalescente da un lungo infortunio, Tyson vince il suo quarto di finale dei \"trials\" statunitensi con 9\"77 (vento +1,6\u00a0m/s), nuovo record personale che lo proietta al vertice della classifica statunitense di tutti i tempi e al terzo posto in quella mondiale di sempre. Il giorno dopo, nella finale, non si accontenta della qualificazione olimpica, staccando un 9\"68 che sarebbe record mondiale. Il vento \u00e8 per\u00f2 +4,1\u00a0m/s ed il tempo non pu\u00f2 essere omologato come primato. Il 5 luglio 2008, sempre ai \"trials\", durante i quarti di finale dei 200 metri, si infortuna agli adduttori e cade, perdendo cos\u00ec la possibilit\u00e0 di competere su questa distanza ai Giochi olimpici di Pechino.\nAi Giochi, non essendosi completamente ristabilito dall'infortunio patito ai \"trials\", non va oltre la semifinale dei 100 metri, mentre nella semifinale della staffetta 4\u00d7100 metri, Darvis Patton e lo stesso Gay (Tyson era ultimo frazionista) fanno cadere il testimone al momento del cambio, decretando l'eliminazione per la squadra statunitense.\n2009: l'argento ai mondiali di Berlino ed i nuovi primati nazionali.\nIl 30 maggio 2009 vince i 200 m al Reebok Grand Prix di New York con il tempo di 19\"58, terza prestazione di sempre. Il 16 agosto 2009, ai Mondiali di Berlino, conquista l'argento nei 100\u00a0m con il tempo di 9\"71 ottenendo il nuovo record nazionale nonch\u00e9 la terza prestazione di sempre (alle spalle degli ultimi due record mondiali di Bolt di 9\"69 e 9\"58). Il 18 agosto d\u00e0 forfait alla gara dei 200 m, gesto che spiega con un dolore all'adduttore sinistro che potrebbe mettere a repentaglio la prova della staffetta 4\u00d7100 m, gara a cui non potr\u00e0 successivamente prendere parte a causa della squalifica in semifinale per cambio irregolare della squadra statunitense.\nIl 20 settembre 2009, durante il meeting di Shanghai vince i 100 m in 9\"69, seconda prestazione mondiale di sempre e tempo che eguaglia il precedente record mondiale di Usain Bolt, ottenuto ai Giochi olimpici di Pechino l'anno precedente.\n2010: la vittoria nella Diamond League.\nIl 2010 si rileva particolarmente soddisfacente per Gay, che partecipa a 5 delle 14 tappe della Diamond League vincendone 4. Al DN Galan di Stoccolma riesce a battere il rivale Usain Bolt sui 100 metri (non accadeva da 2 anni) con il tempo di 9\"84 contro il 9\"97 del giamaicano. Una settimana dopo al Crystal Palace di Londra correndo in 9\"78 realizza la miglior prestazione dell'anno sulla distanza (su una pista bagnata e con un vento contrario di 0,4\u00a0m/s); il tempo viene successivamente eguagliato a Rieti da Nesta Carter, tuttavia ottenuto con un vento a favore di 0,9\u00a0m/s.\nConclude la stagione il 27 agosto al Memorial Van Damme, l'ultima tappa della Diamond League, ottenendo un 9\"79 (vento +0,1\u00a0m/s) ad un solo centesimo dal primato stagionale, davanti a Nesta Carter (9\"85) e Yohan Blake (9\"91), confermando il primo posto in classifica.\nNello stesso anno, il 17 aprile, corre a Gainsville in Florida, i 400 metri in 44\"89, diventando il primo uomo a scendere contemporaneamente sotto i 10 secondi nei 100 m, sotto i 20 secondi nei 200 m e sotto i 45 secondi nei 400 m.\n2011: l'infortunio e la rinuncia ai mondiali.\nTyson Gay inizia molto bene la stagione correndo al meeting di Clermont in 9\"79 (vento +1,1\u00a0m/s) e imponendosi come leader stagionale sui 100 metri. L'11 giugno, all'Adidas Grand Prix, dopo tre false partenze, viene battuto dal giamaicano Steve Mullings per questione di millesimi di secondo, entrambi infatti corrono in 10\"26, tempo condizionato da un fortissimo vento contrario di 3,4\u00a0m/s.\nPurtroppo ai \"trials\" di Eugene, validi per l'accesso ai Mondiali di Taegu e dove parte da favorito, si infortuna agli adduttori durante il riscaldamento che precede la semifinale dei 100 metri, dovendo cos\u00ec rinunciare alla gara e di conseguenza alla rassegna iridata. Il suo primato viene poi battuto da Asafa Powell a Losanna con 9\"78 (anch'egli non parteciper\u00e0 ai mondiali a causa di un infortunio) e da Usain Bolt (che ai mondiali viene squalificato per falsa partenza) a Bruxelles con 9\"76.\n2012: i Giochi olimpici di Londra.\nIl 6 giugno 2012 Gay ritorna a gareggiare all'Adidas Grand Prix, in una finale secondaria e l'esordio \u00e8 pi\u00f9 che soddisfacente: 10 secondi netti con un 1,5\u00a0m/s di vento contrario, distaccando di ben 3 decimi di secondo esatti i due giamaicani Kemar Bailey-Cole e Jason Young. Il 24 giugno prende parte alla finale dei 100 metri ai trials statunitensi; questa volta non sopraggiunge alcun infortunio e in finale riesce a qualificarsi per i Giochi olimpici di Londra arrivando secondo con 9\"86 dietro a Justin Gatlin che vince in 9\"80 (vento +1,8\u00a0m/s).\nIl 6 luglio al meeting Areva si prende una piccola rivincita sul campione nazionale correndo in 9\"99 contro 10\"03 in totale assenza di vento, ripetendosi poi al London Grand Prix con il tempo di 10\"03 (vento -1,2\u00a0m/s).\nSabato 4 agosto ai Giochi olimpici di Londra si qualifica tranquillamente in batteria con 10\"08, mentre il giorno dopo in semifinale arriva secondo dietro a Yohan Blake che con 9\"85 lo supera di cinque centesimi. In finale riesce a correre un eccellente 9\"80 (vento +1,5\u00a0m/s), ma non riesce a salire sul podio per un centesimo, arrivando quarto dietro a Usain Bolt (9\"63), Yohan Blake (9\"75) e Justin Gatlin 9\"79, battendo cos\u00ec un singolare primato: quello della pi\u00f9 veloce medaglia di legno della storia, gli verr\u00e0 per\u00f2 presto revocato, risultando nel 2013 positivo a una sostanza dopante, che gli coster\u00e0 oltre alla squalifica l'annullamento dei tempi registrati da luglio.\nL'11 agosto corre la staffetta 4\u00d7100 metri insieme a Trell Kimmons, Justin Gatlin e Ryan Bailey, in rappresentanza degli Stati Uniti d'America, che con 37\"04 riescono a battere il primato nazionale di 37\"38 (realizzato in semifinale) e a eguagliare il precedente record mondiale; tuttavia la squadra giamaicana, composta da Nesta Carter, Michael Frater, Yohan Blake e Usain Bolt vince in 36\"84, abbassando ulteriormente il record e costringendo gli USA alla medaglia d'argento.\nAlla conclusione dei Giochi affronta il vice-campione olimpico Yohan Blake all'Athletissima di Losanna e con 9\"83 sfiora il suo primato stagionale, arrivando tuttavia secondo dietro il giamaicano, che con 9\"69 diventa il secondo uomo pi\u00f9 veloce della storia insieme allo stesso Gay, che corse quel tempo nel 2009, a Shanghai. Al meeting di Zurigo si ritrova a fronteggiare nuovamente Blake, ma stavolta incappa in una falsa partenza che gli causa la squalifica.\nStagione 2013.\nLa stagione per Gay inizia il 4 maggio a Kingston dove, in assenza di Bolt e Blake, realizza un 9\"86, reso ancor pi\u00f9 significativo da una partenza disastrosa.\nIl 14 luglio annuncia pubblicamente di essere risultato positivo ad una non specificata sostanza dopante dopo un controllo effettuato il 16 maggio. Insieme a lui sono stati colti in fallo altri noti atleti, tra cui il rivale Asafa Powell.\nStagione 2014.\nAd inizio maggio Gay viene squalificato per due anni dalla WADA. La squalifica \u00e8 retroattiva ed i suoi risultati vengono cancellati a partire da luglio 2012, compreso l'argento nella 4\u00d7100\u00a0m ottenuto ai Giochi olimpici di Londra. Il 2 giugno annuncia il suo ritorno alle gare, con la presenza il 3 luglio nella tappa della Diamond League di Losanna sui 100\u00a0m.\nVita privata.\nIl 16 ottobre 2016 la figlia quindicenne Trinity, anch'essa atleta, rimane uccisa nel parcheggio di un ristorante dopo essere stata colpita al collo da un proiettile vagante, durante un conflitto a fuoco tra due macchine."}
{"id": "1204327", "revid": "1392130", "url": "https://it.wikipedia.org/wiki?curid=1204327", "title": "Seppellimento di santa Lucia", "text": "Il Seppellimento di santa Lucia \u00e8 un dipinto di Caravaggio, a olio su tela (408\u00d7300 cm), attualmente conservato dietro l'altare del Santuario di Santa Lucia al Sepolcro a Siracusa.\nStoria.\nRealizzato successivamente all'ottobre del 1608, dopo la rocambolesca evasione dal carcere di Malta dove era rinchiuso e l'arrivo a Siracusa dove forse grazie all'amico pittore siracusano Mario Minniti, conosciuto a Roma nella bottega del pittore siciliano Lorenzo Carli ottenne di poter lavorare come pittore per il Senato siracusano. Il quadro fu realizzato da Caravaggio come pala per l'altare maggiore della Basilica di Santa Lucia al Sepolcro (o Fuori le Mura), nel sito ove secondo la tradizione la santa fu martirizzata e sepolta.\nGli spostamenti della tela.\nLa tela ha subito diversi spostamenti rispetto alla sua collocazione originaria presso la Chiesa di Santa Lucia al Sepolcro. Dapprima era esposto al Museo Bellomo, poi nel 2005 spostato per essere sottoposto ad un nuovo restauro. Subito dopo viene concesso temporaneamente per la mostra \"Caravaggio e l\u2019Europa\" al Palazzo Reale di Milano. Nell\u2019aprile del 2006 il dipinto viene nuovamente sottoposto ad indagini radiografiche e a restauro e questa volta posto nella sede originaria della Chiesa di santa Lucia a Siracusa. Nel 2009 la tela viene spostata presso la Chiesa di Santa Lucia alla Badia in piazza Duomo a causa di un restauro della chiesa in cui era custodito. Il quadro vi rimane sino al 2020 quando a seguito di una mostra a Rovereto (da cui ne sorge una polemica) viene dato in prestito per poi tornare a Siracusa ed essere nuovamente ricollocato presso il Santuario di Santa Lucia al Sepolcro.\nDescrizione.\nFra i dipinti realizzati in Sicilia, secondo Roberto Longhi, \u00e8 il pi\u00f9 antico, ma anche quello pi\u00f9 rovinato, pi\u00f9 facilmente leggibile grazie alle copie, come quella del Collegio dei Gesuiti a Siracusa e della chiesa di San Pietro a Palestrina. La scena sembra ambientata all'ingresso delle latomie (Marini ritiene nella latomia dei 'Cordari' ) o, pi\u00f9 verosimilmente, negli ambienti sotterranei e bui delle catacombe sottostanti la chiesa di Santa Lucia al Sepolcro per la quale il dipinto fu eseguito, e nelle quali si trova il sepolcro della martire. Due enormi becchini in primo piano stanno cominciando a scavare la fossa, mentre, rimpiccioliti e quasi stampati sullo sfondo rotto solo da un arco cieco (facilmente interpretabile come richiamo all'arcosolio dentro cui si trova la tomba della santa), stanno gli astanti al funerale, con il vescovo che benedice la santa decapitata.\nLa santa presenta una ferita da taglio sul collo, ma se si osserva da vicino la trama della pittura, in un primo momento la testa appariva staccata. La drammaticit\u00e0 della scena \u00e8 conferita, oltre che dalla riduzione delle dimensioni dei personaggi, dalla luce: non pi\u00f9 orientata e uniforme come nelle opere del periodo romano, ma pi\u00f9 drammatica, del colore del sangue e assumente tragici guizzi che quasi cancellano le figure; la parete di fondo solcata dall'arco cieco, poi, rende il tutto ancora pi\u00f9 opprimente. Il pensiero di ridurre nello spazio rappresentato le misure degli uomini che vengono sovrastati dalle gigantesche mura \u00e8 per Longhi un rapporto inedito nella pittura italiana\" \"gi\u00e0 pronto per il Rembrandt incisore\"\".\nSembra quasi che il pittore non voglia far sovvenire in chi guarda il martirio glorioso, ma solo la cupa realt\u00e0 di un funerale, di cui i becchini sono i veri protagonisti. Secondo Lionello Venturi i due \" \"enormi becchini in primo piano\"\" servono per concentrare lo sguardo dello spettatore sul volto della morta che ricorda quello livido della Madonna nella grande Pala poi rifiutata di S. Maria della Scala\nIl motivo, poi, per cui Caravaggio scelga questo tema \u00e8 semplice: su di lui pesava il bando capitale ed era in continua fuga per sfuggirne, ma l'incubo di finire giustiziato faceva s\u00ec che egli dipingesse, ossessivamente, scene di decapitazione."}
{"id": "1204331", "revid": "1543377", "url": "https://it.wikipedia.org/wiki?curid=1204331", "title": "Bartolomeo Veratti", "text": "Biografia.\nNacque a Modena nel 1809, primo degli undici figli di Giambattista Veratti, avvocato e professore di Diritto penale presso l'Universit\u00e0 di Modena. \nIl padre ottenne la carica di presidente del Supremo Tribunale di Giustizia dal duca Francesco IV, ma mor\u00ec nel 1824, dopo addirittura sette suoi figli.\nBartolomeo intraprese la carriera paterna, laureandosi in legge nel 1831: in giovent\u00f9 si schier\u00f2 coi legittimisti, convinti sostenitori del duca.\nLa sua \"tribuna di propaganda\" fu la \"Voce della Verit\u00e0\", giornale voluto da Francesco IV dopo i moti del 1831. \nSignificative queste sue parole, che mostrano la sua forte e salda determinazione alla causa, qualit\u00e0 per le quali fu molto ammirato.\nNel 1835 il fratello Francesco fu arrestato per aver organizzato un complotto e affiliato alla \"Giovane Italia\": riusc\u00ec poi ad evadere dal carcere (le guardie erano compiacenti verso la famiglia Veratti), fuggendo all'estero.\nLa famiglia rimase sconvolta da questo evento: la madre mor\u00ec, e Bartolomeo dimentic\u00f2 ogni fervore politico e religioso, rimanendo per\u00f2 fedele al Duca.\nFu aggregato alla Reale Accademia di Scienze, Lettere e Arti di Modena nel 1841.\nContinu\u00f2 la sua attivit\u00e0 giornalistica, fondando e dirigendo gli \"Opuscoli Religiosi, Letterari e Morali\" nel 1857. La rivista prolungava idealmente le \"Memorie di Religione, di Morale e di Letteratura\", fondate e guidate da monsignor Giuseppe Baraldi nei primi decenni del secolo, dopo la morte del quale erano proseguite come \"Continuazione delle Memorie di Religione, di Morale e di Letteratura\". Agli \"Opuscoli\" Veratti dette seguito con gli \"Studi Letterari e Morali\".\nScrisse saggi in ambito storico, filologico, linguistico, per la quasi totalit\u00e0 reperibili nelle riviste ora citate.\nConosceva quasi tutte le lingue europee, assieme al latino, al greco classico e all'ebraico.\nFu professore di diritto nell'Universit\u00e0 di Modena e presidente del Collegio degli avvocati di Modena fino a quando ne fu rimosso da Farini, con la proclamazione del Regno d'Italia.\nMor\u00ec a Modena nel 1889.\nVeratti storico delle matematiche.\nIl suo rapporto con la matematica fu sempre di amore, e anche di parziale rimpianto, come indicano bene queste parole, riportate dal nipote e figlio adottivo Giambattista Rossi Veratti, nel necrologio per lo zio.\nFra gli anni 1854-1864 si prodig\u00f2 in saggi di carattere storico-matematico, utilizzando appieno la propria esperienza di letterato e conoscitore del latino e del greco.\nCinque sono i titoli a noi giunti: essi sono riportati in una memoria storiografica di Pietro Riccardi, studioso divenuto famoso per la fondamentale opera \"Biblioteca Matematica Italiana dalla origine della stampa ai primi anni del secolo XIX\", repertorio di scritti e articoli di carattere matematico dall'invenzione della stampa fino ai primi dell'Ottocento: \u00e8 notevole notare come i due studiosi vissero quasi contemporaneamente nella stessa citt\u00e0, e come, a distanza di 10 anni, misero a compimento due opere \"complementari\", pur non avendo avuto contatti tra loro, a causa delle divergenti idee politiche.\nOpere.\n\"De' matematici italiani anteriori all'invenzione della stampa\".\nSicuramente l'opera pi\u00f9 importante di Veratti, usc\u00ec in un primo momento suddivisa in varie parti, per poi essere ricomposta in un unico volume, dedicato al principe Baldassarre Boncompagni, figura di primissimo piano fra gli storici italiani delle matematiche.\nSi presenta come un agile libretto, di facile lettura e di carattere quasi divulgativo: \u00e8 nelle note che Veratti per\u00f2 infonde tutta la propria cultura ed erudizione, discutendo tesi di vari autori e mettendole spesso a confronto. Esse risultano cos\u00ec vastissime: sulle 96 pagine del commentario storico, le note sono 175.\nIl trattato parte da Boezio (VI secolo) per arrivare a Luca Pacioli, la cui opera principale fu stampata (\"Summa de Arithmetica\") nel 1494.\nNei primi secoli i matematici furono prevalentemente fra gli astronomi, gli astrologi ed i monaci: Veratti cita anche Platone da Tivoli, traduttore dall'arabo e dall'ebraico del XII secolo, e Gherardo da Cremona, del XII secolo.\nIntorno all'anno mille, a parte ricordare monumenti importanti, in cui la matematica applicata fu utilizzata per opere architettoniche della portata della Cattedrale di Modena e dei Navigli milanesi, Veratti si sofferma sulla figura di Gerberto, il futuro papa Silvestro II, nei cui scritti accennava ad un sistema di numerazione simile a quello arabo.\nDa qui parte la lunga digressione su Leonardo Pisano Fibonacci, a cui va \"la gloria di aver determinata la rinascita in Europa delle scienza esatte\": import\u00f2 infatti la numerazione araba, oltre che l'Aritmetica e l'Algebra.\nVengono inoltre citati numerosi maestri delle scuole d'abaco, nate in seguito all'opera di Fibonacci: Massolo da Perugia, Frate Leonardo da Pistoia, Paolo dell'Abaco, Giovanni di Bartolo.\nFra i cultori di scienza, Veratti annota anche Dante, Petrarca e Boccaccio.\nDel primo ricorda citazioni ormai famose della Divina Commedia, mentre Petrarca fu appassionato di geografia e Boccaccio disponeva bene dell'aritmetica utile al commercio, avendo studiato da mercante.\nL'autore passa poi ad analizzare la situazione in varie citt\u00e0 italiane (Parma, Bologna, Ferrara, Padova), soffermandosi sulla differenza di Genova e Venezia: infatti in queste citt\u00e0 si coltiv\u00f2 moltissimo l'aritmetica di Fibonacci (detta dunque \"aritmetica mercantile\") e la trigonometria, utile alla navigazione.\nNel 1980 l'opera di Veratti \u00e8 stata ristampata dalla Casa Editrice Forni di Sala Bolognese, in seguito proprio alla ristampa della \"Biblioteca Matematica Italiana\" di Riccardi.\n\"Sopra la terminologia matematica degli scrittori latini\".\nProbabilmente la seconda opera per importanza di Veratti a carattere storico-matematico.\n\u00c8 divisa in due parti, di cui la prima \u00e8 un sunto dell\"'Arithmetica\" di Boezio, celeberrimo matematico, filosofo e statista dell'antica Roma, e la cui filosofia della matematica sta alla base di tutte le scuole monastiche medioevali.\nEgli scrisse un trattato d'Aritmetica e uno di Geometria: il primo, \u00e8 in parte un compendio di quello di Nicomaco, ed entrambi i testi furono ampiamente rimaneggiati durante il Medioevo, senza che ne venisse cambiato il nome dell'autore.\nNel sunto lo storico modenese si preoccup\u00f2 soprattutto di passare in un linguaggio scientifico moderno ci\u00f2 che il matematico latino aveva espresso: oper\u00f2 dunque, secondo le sue stesse parole, una \u00abtraduzione dalla terminologia [di Boezio] nel linguaggio presente della scienza\u00bb.\nE nella seconda parte, Veratti, coll'esperienza e lo sguardo del filologo e storico di scienza, scrisse un\n\"Del vaglio d'Eratostene e della illustrazione fattane da Samuele Horsley negli Atti della R. Societ\u00e0 di Londra\".\nIl matematico Eratostene da Cirene, del III secolo a.C. ci ha lasciato un semplice e celeberrimo metodo per costruire tavole di numeri primi, detto appunto \"Vaglio\" o \"Crivello di Eratostene\".\nEsso consiste nello scrivere i numeri dispari in fila (infatti l'unico numero primo pari \u00e8 il 2) e, partendo dal 3, cancellare tutti i multipli di 3.\nSecondariamente, passare al primo numero non cancellato, cio\u00e8 5, e cancellare tutti i multipli di 5. \nProcedendo cos\u00ec, tutti i numeri non cancellati saranno numeri primi (non essendo multipli di nessun numero (a parte l'1 e s\u00e9 stessi), non hanno divisori).\nMa esso \u00e8 utile anche per costruire appunto tavole di \"divisori\" di numeri: al posto di cancellare un numero (quando multiplo del numero preso in esame), si pu\u00f2 scrivere sotto lo stesso il nostro \"divisore\". \nQuando i divisori sono numeri primi, sono detti fattori primi. \nPer esempio, il 15 avr\u00e0 sotto di s\u00e9 il 3 ed il 5, che sono appunti i suoi fattori primi.\nQuindi abbiamo una duplice utilit\u00e0:\nQuesta interpretazione \u00e8 stata tramandata a noi da Nicomaco e Boezio, e la tesi dell'Horsley \u00e8 che fu un'aggiunta loro, non presente in Eratostene; inoltre, egli mostra di stimare molto poco entrambi.\nQuesto perch\u00e9 secondo lui Eratostene avrebbe avuto altri metodi per scoprire se due numeri sono primi fra loro, ed il suo genio che ricercava sempre la semplicit\u00e0 gli avrebbe fatto desistere da questa tecnica complicata.\nVeratti contrasta fortemente con questa visione, credendo nell'aderenza all'autore originale di Nicomaco e Boezio.\nNota, non senza sarcasmo, che:\ne a un'ipotesi sul nome dei numeri \"primi\":\n\"Ricerche e congetture intorno all'arithmetica degli antichi romani\".\nSi dice che un giorno, mentre era in una chiesa di Scandiano, Veratti not\u00f2 due numeri romani iscritti su una lapide e si chiese come i Latini facessero ad eseguire i calcoli. Oper\u00f2 alcune ricerche in merito e, non avendo trovato nulla, si mise egli stesso a riflettere sull'argomento. \nNella nota ci viene mostrato come fosse relativamente semplice compiere alcune operazioni, utilizzando una tavola d'abaco. \nEvidentemente, la pi\u00f9 comoda \u00e8 l'addizione, data la natura non posizionale ma additiva della notazione romana.\nInoltre, se si utilizza la notazione additiva e non sottrattiva (es. IIII invece che IV), anche la sottrazione risulta semplice. \nNotiamo nell'esempio XXVIII-XVI=XII che i risultato si trova togliendo i termini del secondo numero dai termini del primo. \nAnche la moltiplicazione \u00e8 piuttosto meccanica: basta moltiplicare i termini dei due numeri, uno a uno, senza un ordine preciso, e sommare i vari risultati. \nLa divisione \u00e8 invece pi\u00f9 complicata. Si accorge che, mentre nel nostro sistema di numerazione una cifra pu\u00f2 essere contenuta al massimo \"nove\" volte dentro un'altra, \ncon le lettere romane si ha un massimo di \"quattro\" per i simboli I, X, C, M... e un massimo di \"uno\" per V, L, D... \nVeratti si interessa inoltre dell'elevamento a potenza, dell'estrazione di radice, dalla rappresentazione dei grandi numeri.\nBibliografia.\nOpere di Bartolomeo Veratti.\nQueste sono le 5 opere riportate anche da Riccardi nella sua memoria storica."}
{"id": "1204336", "revid": "26630", "url": "https://it.wikipedia.org/wiki?curid=1204336", "title": "Ignorante", "text": ""}
{"id": "1204339", "revid": "729019", "url": "https://it.wikipedia.org/wiki?curid=1204339", "title": "La Manneporte", "text": "La Manneporte \u00e8 un dipinto a olio su tela (81.3x65.4\u00a0cm) realizzato nel 1886 dal pittore francese Claude Monet.\n\u00c8 conservato nel Metropolitan Museum of Art di New York."}
{"id": "1204340", "revid": "767487", "url": "https://it.wikipedia.org/wiki?curid=1204340", "title": "Angel-A", "text": "Angel-A \u00e8 un film del 2005 diretto da Luc Besson.\nLa pellicola \u00e8 un omaggio a Parigi, citt\u00e0 di origine del regista.\nTrama.\nAndr\u00e9, comico personaggio apparentemente ottimista e spensierato, vive un momento di difficolt\u00e0 a causa dei suoi debiti con la malavita parigina e della sua incapacit\u00e0 di prendersi cura di s\u00e9. Cittadino americano unicamente grazie alla vincita alla lotteria di una Green Card, si rifugia presso l'ambasciata degli Stati Uniti, che per\u00f2 rifiuta di aiutarlo. Oppresso dalla propria vita e dai propri debiti, decide di buttarsi da un ponte sulla Senna, ma nello stesso istante anche un'affascinante donna, Angel-A, intende suicidarsi gettandosi proprio dallo stesso ponte. Dopo un breve dialogo, la ragazza si butta e Andr\u00e9, compiendo l'unico atto di coraggio della sua vita, salta anch'egli gi\u00f9 dal ponte per salvarla.\nPer sdebitarsi Angel-A decider\u00e0 di seguirlo e aiutarlo nelle difficili trattative con i vari creditori e nel recuperare il denaro necessario a pagare i suoi numerosi debiti. Angel-A \u00e8 un angelo moderno che si prostituisce per consentire ad Andr\u00e9 di estinguere i suoi debiti e gli insegna a volersi bene, a rispettarsi, ad amare la vita e gli altri. Alla fine nasce un forte legame d'amore tra i due, che porta Angel-A a non volersi staccare da Andr\u00e9 a missione compiuta, quando Andr\u00e9 riesce finalmente a capire che Angel-A gli \u00e8 stata inviata per un motivo ben preciso. La stessa Angel-A capir\u00e0 di avere bisogno di Andr\u00e9 tanto quanto egli ha bisogno di lei, anche solo per poter percepire le connessioni emotive che la divinit\u00e0 le ha negato.\nRiferimenti ad altre opere.\nIl film contiene riferimenti a \"Il cielo sopra Berlino\", diretto da Wim Wenders nel 1987, e \"La vita \u00e8 meravigliosa\", diretto da Frank Capra nel 1946. In particolare la scena del tentato suicidio di Andr\u00e9 e di Angel-A \u00e8 una esplicita citazione dell'analoga scena di \"La vita \u00e8 meravigliosa\" che ha per protagonisti George Bailey e l'angelo Clarence."}
{"id": "1204343", "revid": "23389", "url": "https://it.wikipedia.org/wiki?curid=1204343", "title": "La guerra (Chagall)", "text": "La guerra \u00e8 un dipinto a olio su tela (100x76 cm) realizzato nel 1943 dal pittore Marc Chagall.\n\u00c8 conservato nel Centre Pompidou di Parigi."}
{"id": "1204344", "revid": "8911", "url": "https://it.wikipedia.org/wiki?curid=1204344", "title": "Eratostene da Cirene", "text": ""}
{"id": "1204348", "revid": "1013865", "url": "https://it.wikipedia.org/wiki?curid=1204348", "title": "Tatab\u00e1nya", "text": "Tatab\u00e1nya (, in tedesco \"Totiserkolonie\") \u00e8 una citt\u00e0 dell'Ungheria nord-occidentale. \u00c8 il capoluogo della contea di Kom\u00e1rom-Esztergom.\nGeografia fisica.\nLa citt\u00e0 si trova nella valle tra i Monti Gerecse e le colline di V\u00e9rtes, a circa 60\u00a0km a nord-ovest di Budapest. In virt\u00f9 di questa posizione, la citt\u00e0 \u00e8 un nodo ferroviario e autostradale. L'autostrada M1 (E60, E75) da Vienna a Budapest passa ai limiti esterni della citt\u00e0, mentre la linea ferroviaria Vienna-Budapest passa attraverso la citt\u00e0.\nEconomia.\nTurismo.\nI principali luoghi di interesse turistico della citt\u00e0 e dei dintorni sono:\nAlla fine del XIX secolo la scoperta di giacimenti di lignite nei dintorni di Tatab\u00e1nya ha cambiato la vita del paese. Nel 1891 la Hungarian Universal Coalmine Inc. ha acquisiti i diritti di sfruttamento delle miniere, da allora i giacimenti di Tatab\u00e1nya hanno dato al paese 170,5 milioni di tonnellate di lignite fino al 1987.\nTatab\u00e1nya \u00e8 anche sede di industrie meccaniche, metallurgiche (alluminio), del cemento, dei materiali da costruzione, chimiche, tessili e alimentari."}
{"id": "1204349", "revid": "228587", "url": "https://it.wikipedia.org/wiki?curid=1204349", "title": "Animal Face-Off", "text": "Animal Face-Off \u00e8 una popolare serie di Discovery Channel in cui vari esperti di animali sono invitati per confrontare le abilit\u00e0 in combattimento di alcuni grandi animali selvatici e predire quali di questi uscirebbero vivi da uno scontro a morte con i loro avversari. I ventiquattro animali sono abbinati a coppie secondo criteri geografico-ambientali, e fatti combattere in un ricostruzione virtuale del loro habitat, con una lotta simulata in computer grafica della durata di poco pi\u00f9 di un minuto ciascuna.\nLa serie adotta un approccio proto-scientifico, e ogni scontro virtuale \u00e8 preceduto da diversi test con macchine biomeccaniche per misurare le capacit\u00e0 fisiche degli animali (mentre gli aspetti comportamentali sono meno considerati nel loro insieme). \nAlla fine di ogni episodio, viene mostrato solo il risultato pi\u00f9 probabile, tuttavia non viene indicato il valore della probabilit\u00e0 di vittoria dei vari animali l'uno sull'altro.\nAlcuni episodi del programma sono stati oggetto di critiche e perplessit\u00e0 da parte degli spettatori, come visibile sul sito TV Com nella pagina dedicata ad Animal Face-Off. Nonostante l'approccio proto-scientifico, il programma risulterebbe intriso di una forte soggettivit\u00e0; non terrebbe conto del reale comportamento di certi animali in natura e alcuni degli scontri proposti sono tra animali che non si incontrerebbero mai in natura.\nNe \u00e8 stata trasmessa una sola stagione, costituita dai 12 episodi presentati sotto. Di ciascun episodio viene qui di seguito data soltanto la descrizione del duello virtuale.\nCoccodrillo marino contro Squalo bianco.\nLo squalo bianco si aggira in cerca di cibo nei pressi della costa australiana. Un coccodrillo marino sta nuotando in queste acque in cerca di un nuovo territorio. Lo squalo individua il rettile e cerca di morderlo alla coda, ma il coccodrillo, abituato a combattere con i suoi simili, schiva il morso e si lancia al contrattacco mordendogli la coda; tuttavia non riesce a trattenere il veloce squalo e molla la presa. Lo squalo si allontana per un momento e poi ritorna all'attacco, ma il coccodrillo assesta il primo morso e con un \"giro della morte\" riesce a strappare la pinna pettorale destra allo squalo. Ferito, ma non mortalmente, lo squalo si lancia nuovamente all'assalto, ma il coccodrillo gli viene incontro, questa volta mirando alla testa del pesce. Con le sue ampie fauci il rettile riesce a mordere il \"muso\" dello squalo, mentre questo non riesce a fare altrettanto con il muso del coccodrillo perch\u00e9 la bocca del pescecane \u00e8 posta troppo in basso. Il coccodrillo cerca di assestargli il colpo fatale con un secondo giro della morte, ma a questo punto si ritrova a vuoto di energia e comincia ad affondare a pancia in su trascinandosi dietro lo squalo. Se rimanesse in quella posizione morirebbe anche lui, quindi decide di lasciare la presa e di tornare in superficie per respirare, e questo risparmia la vita allo squalo che malgrado le gravi ferite \u00e8 ancora molto forte. Lo squalo si rigira nella posizione normale del corpo e coglie l'opportunit\u00e0 di mordere il morbido ventre del coccodrillo esposto verso il basso. Si lancia ad un veloce assalto dal fondo senza che il coccodrillo se ne accorga e gli assesta un unico morso mortale nel suo ventre.\nVincitore: lo squalo.\nElefante africano contro Rinoceronte bianco.\nUn elefante africano maschio e un rinoceronte bianco stanno pascolando nella savana africana a una certa distanza tra loro. Quando il rinoceronte avverte la presenza dell'elefante si innervosisce e lo minaccia agitando la testa e le zampe, e l'elefante gli risponde agitando le grandi zanne e le orecchie come dimostrazione di forza. Tuttavia il rinoceronte non si intimidisce e si lancia ad una veloce corsa verso l'elefante, il quale risponde cominciando esso stesso a correre. I due erbivori giganti tuttavia non riescono a colpirsi a vicenda perch\u00e9 l'intelligente elefante esegue un giro del suo corpo che fa terminare a vuoto l'attacco del rinoceronte. Quest'ultimo ritorna indietro e cerca di infilzare il lungo corno anteriore nella gola dell'elefante, ma non ci riesce perch\u00e9 l'elefante \u00e8 molto pi\u00f9 alto. L'elefante reagisce cercando di colpirlo con le zanne, ma il rinoceronte \u00e8 agile e riesce a schivare per un certo tempo i suoi colpi. Alla fine per\u00f2 l'elefante gli mette le zanne sotto il corpo, lo solleva con queste e poi gliele infila sui fianchi. Il rinoceronte \u00e8 ancora vivo ma ormai incapace di reagire, e all'elefante non gli rimane altro che infilargli una seconda volta le zanne nello stesso punto rompendosene una nel processo, e infine gettarlo a terra con una potente spinta del capo. L'elefante mette le proprie zampe anteriori sul suo torace e gli d\u00e0 il colpo di grazia schiacciandolo sotto il suo enorme peso.\nVincitore: l'elefante.\nLeone asiatico contro Tigre.\nUn leone asiatico maschio si aggira per le rovine di un'antica citt\u00e0 indiana, quando vede a distanza una tigre del Bengala che sta divorando una preda. Le lancia un ruggito di sfida, e la tigre risponde. Il leone si lancia ad una corsa veloce verso l'altro felino, ma una volta giunto a destinazione si scontra con la tigre ed entrambi cadono al suolo. La tigre recupera per prima e balza sopra il leone cercando di mordergli la gola, ma il leone l'afferra con le zampe anteriori e la trattiene dal suo proposito. I due animali rimangono in questa posizione per un po' di tempo, quando la tigre decide di lasciare la presa e indietreggia di qualche passo. I due grandi felini si minacciano nuovamente a vicenda con dei ruggiti, e cominciano a combattere come due pugili sollevandosi sulle zampe posteriori e assestando colpi alla testa dell'avversario con quelle anteriori, ma nessuno dei due riesce a ferire mortalmente l'altro. A questo punto viene il momento cruciale: la tigre, abituata a uccidere le prede con un singolo morso ma meno esperta nel combattimento, decide di finire rapidamente la battaglia lanciandosi contro il leone ma quest'ultimo con un colpo la stordisce e le assesta un morso alla gola uccidendola.\nVincitore: il leone\nIppopotamo contro Squalo leuca.\nUn ippopotamo semisommerso in un fiume africano ha una ferita sul collo provocata da un altro individuo della sua specie durante un combattimento, e l'odore del sangue attira uno squalo leuca che si avvicina al possibile pasto. Comincia con un colpo esploratorio sul fianco del mammifero, e rendendosi conto che \u00e8 commestibile lo morde in un punto vicino. L'ippopotamo urla di dolore, ma lo squalo non riesce a strappargli la carne perch\u00e9 la pelle soprastante \u00e8 troppo dura e la sua forma del corpo \u00e8 troppo ampia da afferrare bene. Allora lo squalo si lancia all'attacco dell'unico punto vulnerabile dell'animale, la piccola coda, e gliela strappa con un movimento laterale delle mascelle dentate. Quando per\u00f2 si lancia all'attacco di una zampa posteriore, persino questa si rivela troppo dura per lo squalo. L'ippopotamo avendo la testa fuori dall'acqua non poteva vedere il suo aggressore, ma il dolore lo fa infuriare: si sommerge e comincia ad avanzare lentamente verso il pesce. Quest'ultimo si lancia nuovamente all'attacco, ma l'ippopotamo spalanca le sue enormi mascelle e lo squalo finisce dritto nella bocca dell'erbivoro, il quale lo morde infilzandolo con le zanne e frantumandogli la testa.\nVincitore: l'ippopotamo.\nLupo contro Puma.\nUn lupo lasciato momentaneamente solo dagli altri compagni di branco sta consumando il suo pasto, quando un puma vede la carne e si avvicina per investigare. Vedendo il suo cibo in pericolo, il lupo risponde al felino ringhiandogli minaccioso e si lancia di corsa verso di lui mordendolo alla zampa posteriore. Il puma si difende conficcandogli gli artigli sul corpo del lupo il quale per\u00f2 riesce a sfuggire grazie alla sua velocit\u00e0 nella corsa. Il coguaro carente di energia indietreggia, ma il lupo si lancia nuovamente su di lui mordendogli questa volta la zampa anteriore. Questa volta riesce a sbilanciare il puma e cerca di morderlo alla gola per ucciderlo, ma il felino reagisce afferrandolo con gli artigli anteriori e graffiandolo con quelli posteriori: alla fine le zampe posteriori assestano un calcio potente che scaraventa il lupo per terra stordendolo. Il puma termina la sua lotta mordendo il lupo nel collo uccidendolo, ma il resto del branco di lupi (che aveva udito i richiami che il loro compagno aveva emesso durante la lotta) si avvicina al puma costringendolo a ritirarsi.\nVincitore: il puma.\nOrso polare contro Tricheco.\nUn orso polare si avvicina ad un tricheco che uscendo dall'acqua \u00e8 salito sul ghiaccio. Il tricheco tenta la fuga ritornando in acqua, ma l'orso lo trattiene con le enormi zampe anteriori e cerca di mordergli il collo, ma senza risultato poich\u00e9 la pelle del pinnipede \u00e8 troppo dura. Il tricheco cerca di difendersi colpendolo con le sue zanne, ma \u00e8 troppo lento sulla terraferma. L'orso cambia tattica e tenta di ferirgli la testa con i grandi unghioni delle zampe anteriori, ma ancora una volta non riesce ad infliggere danni seri all'animale. Il tricheco riprende la sua corsa verso l'acqua, l'orso cerca di trattenerlo ma alla fine scivola e cade anch'esso nel mare trascinato dalla sua preda. Nel suo elemento il tricheco dimostra di essere pi\u00f9 veloce e agile dell'orso: quest'ultimo non riesce pi\u00f9 a trattenerlo e il mammifero marino gli assesta due paia di \"pugnalate\" sul corpo, ferendolo ma senza ucciderlo poich\u00e9 l'orso polare ha anch'esso una protezione nel suo corpo. Tuttavia l'orso si trova in difficolt\u00e0 poich\u00e9 non pu\u00f2 trattenere tanto a lungo il respiro, e sale in superficie cercando di salire sul ghiaccio per mettersi al riparo, ma ormai \u00e8 troppo debole a causa delle ferite. Il tricheco ritorna indietro e gli assesta il colpo di grazia pugnalandolo in profondit\u00e0 nella schiena.\nVincitore: il tricheco\nTigre siberiana contro Orso bruno.\nUn enorme orso bruno siberiano \u00e8 in cerca di cibo per accumulare il grasso necessario per superare l'inverno in ibernazione. Vede una carcassa e si avvicina, ma la preda \u00e8 gi\u00e0 stata cacciata da una tigre che si sta sfamando dopo un lungo digiuno. Il felino non ha intenzione di spartirla con l'orso, e il bottino pu\u00f2 significare per entrambi la differenza tra la vita e la morte: quindi la tigre si lancia all'attacco dell'orso con tutto il suo peso. L'orso per\u00f2 si alza sulle zampe posteriori e riesce ad assorbire l'impatto senza perdere l'equilibrio. La tigre cerca di morderlo alla gola ma l'orso glielo impedisce usando le zampe anteriori, e a un certo punto riesce a colpirla e a tramortirla al suolo. Credendola morta, il grande onnivoro si dirige verso la carcassa, ma la tigre non \u00e8 finita: si rialza e gli balza sulla schiena da dietro. Ancora una volta per\u00f2 non ottiene nessun effetto, e l'orso riesce a disarcionarla facilmente. La tigre comincia ad essere stanca, e l'orso molto pi\u00f9 resistente assesta una zampata sulla schiena elastica del felino, e per assicurarsi di averla uccisa le d\u00e0 un morso demolitore sul collo.\nVincitore: l'orso.\nLeone contro Coccodrillo del Nilo.\nIl leone maschio sta per mangiare la preda che ha abbattuto nei pressi di un fiume, ma un coccodrillo esce dall'acqua con l'intento di rubargliela. Il leone si avvicina al rettile cercando un punto per morderlo, ma il coccodrillo gira rapidamente la testa per afferrarlo senza risultato, poich\u00e9 il felino ha ottimi riflessi. Il leone poi si avvicina alla coda del coccodrillo ma quest'ultimo la usa come una frusta senza per\u00f2 colpire il mammifero. Allora il felino gli balza addosso sulla schiena, ma non pu\u00f2 ferirlo perch\u00e9 il coccodrillo \u00e8 coperto da una corazza ossea impenetrabile, inoltre il rettile esegue un \"giro della morte\" disarcionando il leone. I due avversari sono alla pari, allora il coccodrillo decide di dirigersi nel fiume per tentare un attacco a sorpresa. Il leone si avvicina alla riva tentando di scorgere il rettile, ma questo \u00e8 invisibile sott'acqua. Infine il coccodrillo emerge all'improvviso fuori dall'acqua e questa volta il leone non riesce a schivarlo: viene afferrato dalle mascelle del coccodrillo che lo trascina in acqua e lo uccide con un giro della morte che gli spezza il collo.\nVincitore: il coccodrillo.\nAnaconda contro Giaguaro.\nL'anaconda sta totalmente immersa in un fiume amazzonico aspettando il momento adeguato per attaccare una preda. Un giaguaro intento a cercare del cibo le si avvicina inavvertitamente. Il felino percepisce il pericolo ma non pu\u00f2 vedere il serpente perch\u00e9 l'acqua \u00e8 troppo torbida. Il canto di un uccello gli fa voltare la testa per un attimo, e l'anaconda si lancia all'attacco, lo afferra sul collo e lo trascina in acqua avvinghiandolo con le sue spire. Il giaguaro per\u00f2 riesce a togliere la testa dalle mascelle del serpente e morde la coda di quest'ultimo: normalmente un morso cos\u00ec sarebbe fatale per gran parte degli animali, tuttavia il serpente pu\u00f2 ancora muovere gran parte del suo lungo corpo. A questo punto la situazione si ribalta: l'anaconda temendo le armi dell'avversario lo rilascia e tenta di fuggire nuotando, ma il giaguaro ha deciso di mangiarsela, quindi afferra la parte posteriore del suo corpo con le mascelle e cerca di \"pescarla\" fuori dall'acqua. Tuttavia l'anaconda \u00e8 molto lunga, e prima che il mammifero riesca a tirarla fuori intera, il serpente gira verso di lui la parte anteriore del proprio corpo e lancia un secondo assalto improvviso, questa volta mordendolo dritto nella testa. Il giaguaro ormai \u00e8 troppo stanco per combattere e l'anaconda lo soffoca tra le sue spire sulla terra asciutta.\nVincitore: l'anaconda.\nGorilla contro Leopardo.\nI due animali si incontrano di sera nella foresta tropicale africana. Entrambi temono per la loro famiglia, e quindi cominciano a minacciarsi a vicenda. Il gorilla avanza battendosi il petto e urlando, ma il leopardo approfitta della sua visione notturna per tendere alla scimmia un attacco a sorpresa da una roccia vicina, sfruttando il fatto che il gorilla non pu\u00f2 vederlo bene. Quindi la pantera si lancia all'attacco e salta sul gorilla mordendolo alla spalla, senza per\u00f2 riuscire ad asfissiarlo. Il gorilla si libera facilmente del felino, il quale per\u00f2 ritorna all'attacco saltandogli sulle spalle. Ma il primate lo afferra gettandolo per terra, lo fa capitombolare e lo morde alla spalla. Il leopardo indietreggia e i due animali si fronteggiano minacciosi. Infine il carnivoro si lancia con un grande balzo sul vegetariano ma questo gli assesta un potente colpo di mano sulla sua schiena spezzandogliela.\nVincitore: il gorilla.\nAlligatore americano contro Orso nero americano.\nDopo aver passato ore in cerca di nidi di alligatore un orso nero si dirige sulla riva della palude per saziare la sua sete. Non si accorge che un alligatore adulto di 500\u00a0kg osserva ogni sua mossa nascosto sott'acqua: e il duello pu\u00f2 cominciare. Il rettile balza improvvisamente fuori dall'acqua e agguanta l'orso con le sue mascelle. L'orso cerca di difendersi graffiando il suo aggressore senza risultato poich\u00e9 questo \u00e8 protetto dalla corazza, tuttavia l'alligatore non riesce a trascinare il mammifero in acqua ma solo a strappargli un po' di pelle e carne dalla zampa posteriore. Ferito, ma non in forma mortale, l'orso risponde colpendolo alla testa senza ferirlo. L'alligatore non reagisce con decisione poich\u00e9 \u00e8 gi\u00e0 esausto dopo l'attacco precedente e si limita ad attaccare il rivale con la coda, senza risultato poich\u00e9 l'orso anticipa la sua mossa. A questo punto all'alligatore non resta che fuggire sulla terraferma, il punto cruciale: l'orso si lancia contro di esso, il rettile tenta un \"giro della morte\" ma cos\u00ec espone il suo debole ventre agli artigli dell'orso che quindi pu\u00f2 ucciderlo graffiandolo a morte.\nVincitore: l'orso.\nCalamaro gigante contro Capodoglio.\nIl capodoglio nuota nelle profondit\u00e0 del mare non accorgendosi che un calamaro gigante gli nuota attorno, tuttavia scopre il calamaro grazie al suo sonar. Il calamaro pu\u00f2 benissimo vedere il capodoglio ma rimane momentaneamente stordito dai suoi potenti impulsi sonori. A questo punto il cetaceo \u00e8 quasi sul punto di afferrarlo con le mascelle, ma il calamaro schiva l'attacco con un guizzo e si avvinghia all'altro animale con i suoi tentacoli cercando di morderlo con la sua bocca a becco. Allora il capodoglio risale in superficie trascinandosi il cefalopode il quale si vede costretto a mollare la presa a causa della pressione dell'acqua. Il calamaro tenta la fuga, ma il capodoglio lo stordisce nuovamente con i suoi impulsi sonori, lo afferra con la bocca e lo ingoia intero.\nVincitore: il capodoglio."}
{"id": "1204352", "revid": "599013", "url": "https://it.wikipedia.org/wiki?curid=1204352", "title": "Zwingenberg", "text": ""}
{"id": "1204355", "revid": "1243", "url": "https://it.wikipedia.org/wiki?curid=1204355", "title": "Societ\u00e0 Anonima Ferrovie e Tramvie Padane", "text": ""}
{"id": "1204357", "revid": "1884099", "url": "https://it.wikipedia.org/wiki?curid=1204357", "title": "Crocifissione bianca", "text": "Crocifissione bianca \u00e8 un dipinto (155x140 cm) realizzato nel 1938 dal pittore Marc Chagall, conservato nel The Art Institute di Chicago. Papa Francesco ha dichiarato come questo sia il suo quadro preferito.\nDescrizione.\nOpera ambiziosa dell'artista, ispirata alla persecuzione degli ebrei nell'Europa centrale e orientale. Non viene raffigurata una scena reale, bens\u00ec vi \u00e8 un'evocazione della sofferenza attraverso l'uso di simboli ed immagini. La Crocifissione Bianca \u00e8 dunque un\u2019opera ricca di simboli che esprime le sofferenze subite dal popolo ebraico a causa delle ripetute persecuzioni. Fu dipinta nel 1938, quando cominciava la persecuzione nazista, portatrice di odio verso gli Ebrei.\nIl dipinto presenta al centro, in grande, la figura di Cristo crocifisso, preso come simbolo dell\u2019ebraismo e, attorno a lui, scene di distruzione e persecuzione. Cristo in croce \u00e8 rappresentato morto, con il capo piegato in avanti, coperto solamente da un \u00abTallit\u00bb, lo scialle indossato dagli uomini durante la preghiera ebraica. Attorno alla testa, un\u2019aureola bianca ricorda la santit\u00e0 dell\u2019uomo. In cima alla croce compare la scritta in ebraico (con sopra le iniziali in latino) del motivo della condanna: INRI (Iesus Nazarenus Rex Iudaeorum), cio\u00e8 \u00abGes\u00f9 Nazareno Re dei Giudei\u00bb. Al posto della corona di spine, Ges\u00f9 ha il capo coperto da una stoffa bianca. Appoggiata su un fianco della croce c\u2019\u00e8 una scala, uno strumento di uso comune per una crocifissione ma che qui \u00e8 forse il simbolo del collegamento tra il cielo e la terra, tra l\u2019uomo e Dio. Un fascio di luce bianca, che simboleggia la luce divina, inonda la croce come un riflettore da palcoscenico.\nSopra la croce di Ges\u00f9, Chagall dipinge tre uomini e una donna. Sono disperati per quello che sta succedendo. Due di loro sembra che piangano, portandosi le mani sul viso, mentre gli altri due hanno le braccia aperte pregando che la sofferenza finisca presto.\nA sinistra della croce, Chagall dipinge tre case rovesciate e in fiamme, con al centro tre abitanti che sembrano impauriti. Sono i soldati delle \u00abpogrom\u00bb, termine russo per definire le razzie antisemite che, tra il 1881 e il 1921, hanno colpito anche gli ebrei russi. Negli anni Trenta in Unione Sovietica ci fu una dura persecuzione contro gli ebrei per mano dei comunisti di Stalin. Dopo la seconda guerra mondiale, ci furono infatti altri fenomeni di pogrom contro i sopravvissuti alla Shoah.\nGuardando verso il basso, una barca piena di profughi ebrei sta cercando di ancorarsi per mettersi in salvo. Nell'angolo in basso a sinistra, degli uomini stanno per mettere in salvo una Torah, la Legge Ebraica. Nel bel mezzo delle persecuzioni, la Parola di Dio resta la cosa pi\u00f9 importante da mettere in salvo e da custodire gelosamente.\nAi piedi della Croce, una Menorah, il candelabro a sette braccia (qui sono visibili solo sei candele perch\u00e9 forse una \u00e8 nascosta dalla prospettiva) fa la veglia, con le sue candele accese, a Ges\u00f9 sulla croce. Il numero delle braccia della Menorah ricorda i sette giorni della creazione, ed \u00e8 dunque un\u2019importante simbolo della religione ebraica. A destra del candelabro, una donna sta proteggendo il suo bambino mettendogli una mano a copertura del viso.\nNell'angolo in basso a destra un fuoco bianco, che si estende fino alla croce, sta bruciando dei volumi della Sacra Scrittura, mentre un uomo cerca di mettere in salvo gli ultimi oggetti portandoli dentro un sacco poggiato sulle sue spalle.\nSalendo con lo sguardo, notiamo una sinagoga che sta bruciando e un uomo con le braccia aperte cerca di salvare il contenuto dell\u2019armadio che contiene i rotoli della legge. Questo incendio ricorda le sinagoghe bruciate in Germania durante la seconda guerra mondiale. In cima alla sinagoga si vedono le due tavole dei dieci comandamenti e l\u2019altro importante simbolo della religione ebraica: la stella di Davide.\nCon questo dipinto, l\u2019artista vuole denunciare le persecuzioni ingiuste subite dal suo popolo e lo fa, in maniera sorprendente, mettendo al centro la figura di Cristo crocifisso, preso come simbolo dell\u2019innocente condannato in maniera ingiusta. Chagall dipinge un quadro che risulta lontano dalla cultura e dall'arte ebraica. Raccontando la storia in questo modo, l\u2019artista cerca di non accentuare le differenze della sua cultura da quella cristiana ma, anzi, ne evidenzia i punti di incontro."}
{"id": "1204361", "revid": "287204", "url": "https://it.wikipedia.org/wiki?curid=1204361", "title": "Sandor Veress", "text": ""}
{"id": "1204362", "revid": "198277", "url": "https://it.wikipedia.org/wiki?curid=1204362", "title": "Episodi di E.R. - Medici in prima linea (seconda stagione)", "text": "La stagione \u00e8 andata in onda negli USA sulla NBC dal 21 settembre 1995 al 16 maggio 1996. In Italia la stagione \u00e8 andata in onda su Rai 2 dal 18 ottobre 1996 al 10 gennaio 1997.\nGloria Reuben riprende il ruolo di Jeanie Boulet, gi\u00e0 ricoperto nella stagione precedente. Viene promossa a personaggio regolare a partire dal sesto episodio.\nLaura Innes entra a far parte del cast come personaggio ricorrente nel ruolo di Kerry Weaver. Verr\u00e0 promossa a personaggio regolare nella terza stagione.\n\u00c8 di nuovo ER!\nTrama.\nL'estate \u00e8 finita, ma l'internato di Carter in Pronto Soccorso sta per iniziare. Il giovane medico torna di corsa al County General, dopo essere stato bloccato nel traffico, direttamente dall'aeroporto: ha infatti trascorso una rilassante vacanza ai Caraibi e ha portato dei regali ai suoi vecchi colleghi. Ma l'inferno \u00e8 appena iniziato: il suo supervisore \u00e8 ancora una volta il dr. Benton, che si mostra dispotico e freddo come sempre. Ritroviamo anche il dr. Greene, diventato aiuto-primario, alle prese con la nomina di un supervisore per gli assistenti: la dottoressa Lewis gli fa il nome di una brava collega, ma il medico le preferisce alla fine l'altra candidata, dottoressa Kerry Weaver. Donna dalla disciplina ferrea e dalla rigida organizzazione, si distingue subito per il suo atteggiamento severo. Mentre Mark, ancora stabilito a Milwaukee, fa i conti con la dura vita del pendolare, Susan si divide fra il lavoro, la sorella e la piccola Suzie. In ospedale arrivano anche quattro studenti di Medicina, per il loro tirocinio: la pi\u00f9 spregiudicata di loro, Harper Tracy, fa immediatamente amicizia con Carter. Manca anche il dr. Swift: dopo aver terminato le sue ricerche, il dr. Morgenstern \u00e8 rientrato in servizio a pieno regime. La relazione tra Benton e Jeanie Boulet prosegue, nonostante lei sia sposata: le ultime scene li mostrano a letto insieme.\nEmergenze di fine estate.\nTrama.\nCarol Hathaway deve trascorrere un giorno di servizio in ambulanza: la certificazione \u00e8 necessaria per mantenere il titolo di infermiera. Di conseguenza, la donna fa amicizia con i due autisti, trascorrendo con loro una piacevole giornata, ad eccezione di una sparatoria che si trovano a fronteggiare in mattinata. Il dr. Ross \u00e8 alle prese con un ragazzo affetto da piromania e con sua madre, che sembra non voler capire quanto il figlio abbia bisogno di cure. \u00c8 il primo giorno dell'impero Weaver, e gi\u00e0 la donna ha rimescolato le carte in tavola. Aiutandosi a camminare con una stampella, la dottoressa si trova ai ferri corti con Susan e Doug dopo sole ventiquattro ore, nonostante il dr. Greene continui a difendere la sua scelta. Chloe, che sta frequentando un corso professionale di informatica, piomba al County General per lasciare Suzie alla sorella, che la deve portare all'asilo. Quando alla piccola sale la febbre, Susan tenta di contattare Chloe, per rendersi conto che la donna non frequenta pi\u00f9 la scuola gi\u00e0 da un bel po'. Carter risponde alle critiche di Benton con un atteggiamento positivo, lavorando duramente e dimostrandosi sempre preparato; in compenso, un inatteso incontro fra Al Boulet e Benton spinge Jeanie a riflettere.\nDopo una dura giornata, Greene perde l'ultimo treno per Milwaukee, trovandosi in stazione, solo e spaesato.\nImpara, insegna, uccidi.\nTrama.\nAnche per Carter \u00e8 arrivato il momento del primo paziente: il primo uomo di cui si occupa da solo \u00e8 Ed, un vecchio a cui deve fare un semplice drenaggio ai polmoni. Mentre mostra ad Harper come eseguire la manovra, maldestramente gli perfora il fegato: immediatamente intervengono il dr. Benton e la dottoressa Hicks, che lo portano in sala operatoria. L'operazione evidenzia una cirrosi epatica che inizialmente non era emersa: l'errore di Carter potrebbe salvargli la vita, dal momento che \u00e8 necessario un by-pass della vena porta. Il cuore dell'uomo per\u00f2 non regge, e il giovane, nonostante sia la Hicks sia Benton lo rassicurino, si sente responsabile.\nAl County General si raccolgono notizie su Greene: si vuole scrivere un articolo su di lui. Susan Lewis e Kerry Weaver sono sempre pi\u00f9 avverse l'una verso l'altra: la Weaver avverte Greene che questo potrebbe diventare un serio problema in futuro. Mentre Doug ha a che fare con un bimbo malato di AIDS a cui sono stati prescritti dei farmaci sbagliati e scopre che la sua carriera \u00e8 appesa a un filo per la mancanza di disciplina, Carol termina il suo turno in ambulanza portando in ospedale un uomo fortemente sovrappeso e rimediando un invito a cena da uno degli autisti. Chloe abbandona la bambina dalla sorella, dopo essere ricaduta nel tunnel della droga, per partire con delle ragazze appena sconosciute e vendere oggetti usati, nella speranza di potersi permettere una casa. Jeanie lascia Benton, non volendo mandare in crisi il suo matrimonio.\nChe vita \u00e8 questa!\nTrama.\nLa conoscenza fra Carter ed Harper prosegue: dopo giornate trascorse insieme al County General, i due si scambiano un breve bacio, promettendo di rivedersi per cena. Susan si divide fra lavoro e nipotina: da quando Chloe se ne \u00e8 andata, gestire il tutto diventa molto difficile, e il medico \u00e8 costretto ad andare avanti e indietro dall'asilo nido, mentre le ricerche di una baby-sitter restano infruttuose. La dottoressa Weaver \u00e8 riuscita ormai a inimicarsi tutto lo staff: nonostante il dr. Greene continui a sostenerla, tutto il resto del personale nutre un certo odio per lei e per la sua severit\u00e0. Entrando nella saletta dei medici, Kerry vede Doug che sta imitando il suo modo di camminare con una stampella, e ne rimane molto ferita. Dopo l'ennesimo screzio con la dottoressa Lewis, Greene costringe le due donne a chiarirsi: l'antipatia reciproca rimane, ma il fatto di curare insieme un paziente le avvicina. Carol prosegue la sua relazione con l'autista di ambulanze, che salva una ragazza da una sparatoria, mentre Susan ha a che fare con un uomo obeso che non smette un secondo di mangiare. Benton ha una colluttazione nel garage del Pronto Soccorso con un rifornitore di protesi e ne esce con un dito lussato che Carter segretamente gli dovr\u00e0 sistemare. Susan, definitivamente provata dalle frenetiche giornate, comincia a pensare di dare Suzie in adozione.\nIl tesorino della zia.\nTrama.\nSusan prosegue l'iter per dare la nipotina in affidamento: i nuovi genitori sembrano disponibili, ma la dottoressa ha ancora dei dubbi, dovuti soprattutto al fatto che potrebbe non far pi\u00f9 parte della vita della bambina. Dopo un infruttuoso tentativo di convincere i genitori a darle una mano, la donna chiede al dr. Greene di concederle un orario part-time. Harper e Doug Ross si trovano insieme a curare Cia-Cia, il bimbo cinese malato di AIDS che gi\u00e0 qualche tempo prima aveva attirato l'attenzione del pediatra. Il piccolo viene sottoposto a delle dolorose punture lombari: il dr. Ross scopre cos\u00ec che Cia-Cia \u00e8 affetto da meningite, e che i suoi giorni sono contati. Nonostante ci\u00f2, Doug insiste per una terapia molto dolorosa che potrebbe ritardare la morte del bimbo, trovandosi cos\u00ec in contrasto con Greene, che consiglia invece alla madre di portare Cia-Cia a casa e stargli vicino, dal momento che la cura non potrebbe comunque salvarlo. Harper \u00e8 molto scossa da quanto \u00e8 accaduto, e dopo il lavoro esce a farsi un bicchiere con Doug. Carter \u00e8 alle prese con un paziente affetto da melanoma, mentre Lydia presta degli abiti ad una prostituta, ex paziente del County General, che vuole rifarsi una vita. Susan decide infine di tenere Suzie e di non darla in affidamento; l'amico Greene la raggiunge e finalmente i due chiacchierano felici.\nUna giornataccia.\nTrama.\nCasualmente, Mark Greene scopre Harper e Doug a letto insieme, dopo la serata di \"consolazione\". Infuriato, il medico se ne va: se la cosa trapelasse, dal momento che la ragazza \u00e8 ancora una studentessa, sarebbero guai per tutti, lui incluso. La posizione di Doug \u00e8 sempre pi\u00f9 precaria: dopo un litigio con il primario di Pediatria, viene a sapere che la borsa di studio non gli sar\u00e0 rinnovata e che con tutta probabilit\u00e0 entro qualche mese dovr\u00e0 cercarsi un nuovo lavoro. Nonostante gli ultimi screzi, Greene si batte strenuamente per lui, ma invano. \u00c8 in questo momento che comincia la riconciliazione fra Doug e la dottoressa Weaver. Carol tenta di avvicinare il dr. Ross per spingerlo a confidarsi, ma il medico non si apre nemmeno con il suo vecchio amore: intanto, Harper confessa a Carter di aver fatto sesso con Doug. Il giovane non riesce a perdonarli e decide di prendere le distanze da entrambi per un periodo. In Pronto Soccorso ci sono nuovi arrivi: Miranda, detta Randi, nuova e sconvolgente receptionist che si veste come vuole nonostante il divieto della Weaver, e Jeanie Boulet, che comincia il suo tirocinio da coadiutrice medica proprio al County General. Benton si mostra con lei freddo e scorbutico, segno che non ha ancora dimenticato la loro vecchia relazione. Carol ha comprato una casa, ma il notaio sopraggiunto in ospedale per farle firmare le carte ha un attacco di cuore.\nInferno nell'acqua.\nTrama.\nDoug sostiene con successo un colloquio di lavoro per entrare in una clinica privata: allo scadere della borsa di studio al County General, quindi, se ne andr\u00e0. Tra Harper e Carter sembra ci sia un riavvicinamento: i due, insieme a Benton, si occupano del caso di una bambina investita da un'auto. La piccola, di nome Molly, viene rianimata e Harper si affeziona a lei, sostenendola anche all'arrivo dei genitori, che stanno per divorziare. Mentre Doug sta andando ad una festa di beneficenza, dove lo attende la ricca amante Linda, fora una gomma ed \u00e8 costretto a fermarsi sotto una pioggia sferzante. In quel momento un ragazzino spaventato gli bussa al vetro chiedendo aiuto: il fratello Ben \u00e8 rimasto intrappolato, giocando, in una grata di un tunnel sotterraneo. Doug comincia una lotta contro il tempo: il ragazzino \u00e8 quasi assiderato, e solo l'insistenza del medico riesce a tenerlo sveglio. Il dr. Ross utilizza tutti i mezzi a propria disposizione per salvare Ben, arrivando a portare il ragazzo in ospedale su un elicottero di un'emittente televisiva, non certo attrezzato per il trasporto di ammalati. Mentre Greene e Doug cercano di rianimare Ben, Molly si aggrava: la piccola muore davanti agli occhi sconvolti di Harper. Il ragazzo invece \u00e8 salvo, e il dr. Ross viene acclamato dai giornalisti e dalla televisione come un eroe.\nIl nonno baby-sitter.\nTrama.\nPer la vicenda dell'episodio precedente, Doug \u00e8 diventato un eroe e deve ricevere un'onorificenza. Sar\u00e0 Greene a consegnarla; intanto, Morgenstern e Bernstein, il primario di Pediatria che lo aveva cacciato, parlano con il dr. Ross e gli chiedono di restare al County General. Doug, indispettito da questo voltafaccia, non sa ancora se accettare o meno e litiga sempre di pi\u00f9 con l'amico Greene. Carol ha a che fare con una ragazza che ha tentato il suicidio, essendo stata messa incinta dal fratello dopo un rapporto incestuoso; la modalit\u00e0 \u00e8 la stessa, e lei \u00e8 costretta a ripercorrere le tappe del gesto di un anno prima, anche davanti agli occhi del fidanzato che non ne sa nulla. Carter viene accusato di poca rigorosit\u00e0 quando manda a casa un bimbo prima di aver fatto tutti i controlli necessari, ed esagera ordinando troppe analisi per i pazienti, che salvano per\u00f2 la vita ad una donna. Harper lo invita a cena a casa sua, e i due finalmente si baciano. Jeanie confessa a Benton di avere lasciato il marito: il medico ne rimane scosso. Susan cerca una baby-sitter per la nipotina, senza successo: dopo l'ennesimo litigio con i suoi, sceglie un'anziana paziente con un lungo trascorso da bambinaia, salvo poi scoprire che la donna \u00e8 malata terminale e quindi rinunciare con dispiacere all'incarico. La donna trover\u00e0 un insperato aiuto nel padre, che sopraggiunge finalmente per darle una mano con Suzie. Doug, dopo una sfuriata a Greene, riceve il premio, anche se non lo tiene in gran conto. Il medico rester\u00e0 al County General e Greene sar\u00e0 il suo supervisore, cosa che lo fa indispettire non poco.\nLa scelta di Susan.\nTrama.\n\u00c8 un altro Natale in Pronto Soccorso. Mentre Randi \u00e8 impegnata ad appendere festoni e lustrini per tutta la corsia, Harper e Carter, in preda al loro delirio amoroso, cercano di appartarsi in ogni angolo che non abbia l'ingombrante presenza dei colleghi. La ragazza racconta poi a Jeanie la sua storia: dopo un passato di droga, in giovent\u00f9, Harper si \u00e8 arruolata nell'aeronautica militare, ed \u00e8 proprio l'esercito a pagarle gli studi. Susan Lewis si trova ad affrontare il caso di una donna intossicata da lidocaina in un altro ospedale: Morgenstern le propone di scrivere una relazione sul caso e di proporlo nel corso di uno studio a Miami. L'idea del viaggio alletta la donna, ma non riesce a convincerla: Susan rifiuta, dal momento che la carriera non \u00e8 la sua unica priorit\u00e0. Mentre Carol cura un ragazzo affetto da schizofrenia e senzatetto, non riuscendo ad ottenere per\u00f2 di ricoverarlo, Doug incontra la madre: il padre, che non sentiva pi\u00f9 da diversi anni, lo ha chiamato in seguito alla fama che gli hanno portato la televisione e il premio ricevuto. Benton, grazie all'intervento del suo protetto Carter, riesce finalmente ad instaurare un rapporto costruttivo con Vucelich, un famoso chirurgo che potrebbe assisterlo negli ultimi periodi di praticantato. Greene \u00e8 costretto a correre a Milwaukee: Jennifer ha avuto un incidente d'auto. Ad attenderlo all'ospedale, per\u00f2, non c'\u00e8 solo la figlia Rachel, ma anche il collega di lavoro della donna, Craig, con cui era in macchina al momento dell'impatto. Fra le lacrime, Jennifer confessa al marito di essersi innamorata di Craig.\nI miracoli di Natale.\nTrama.\nIn periodo natalizio tutti sono pi\u00f9 buoni: cos\u00ec \u00e8 anche per Carol, che sogna di passare il Natale nella sua nuova e disastrata casa, nonostante il grosso buco nel tetto, e di cantare le carole in giro per l'ospedale. A rimetterla con i piedi per terra sono il fidanzato Ray Shepard, l'autista di ambulanze, e tutto lo staff dei colleghi, che si rifiuta di formare un coro. \u00c8 un brutto periodo per Mark Greene: il medico, infuriato con Jennifer, ha deciso irrevocabilmente di divorziare. I due litigano per Rachel, ma dopo una conversazione con un'anziana signora ebrea sopravvissuta ai campi di sterminio il dr. Greene decide di lasciare la figlia con la madre anche il giorno di Natale. Come se tutto questo non bastasse, il dottore ha il primo incontro con l'avvocato per il caso della donna morta di parto dell'anno precedente, ed ha uno spiacevole contatto con il marito di questa. La collaborazione tra Benton e il dr. Vucelich continua: il chirurgo avr\u00e0 l'opportunit\u00e0 di terminare l'intervento ma non riuscir\u00e0 a stabilire il nuovo record di tempo di una nuova tecnica, denominata \"taglia e cuci\", mentre Vucelich loda le capacit\u00e0 di Carter nel parlare con i pazienti. Jeanie affronta un gruppo di giovani, decisi a ricominciare una guerra di quartiere dopo la sparatoria al loro sacerdote. Anche la freddissima Kerry Weaver si scioglie davanti alla visita del suo fidanzato africano, che lascia a bocca aperta tutto l'ospedale: la dottoressa rivela ad una curiosa Harper di aver posseduto una fattoria in Africa. Dal momento che le autostrade sono bloccate, la festa di Natale programmata si sposta proprio a casa di Carol: la donna avr\u00e0 cos\u00ec la sua festa natalizia tanto desiderata, in compagnia di tutti gli amici e colleghi. All'arrivo del dr. Benton si scopre che \u00e8 riuscito a battere il record del \"taglia e cuci\" in un secondo intervento. Al termine della festa, Shepard raggiunge Carol, confessandole di amarla.\nI figli del crack.\nTrama.\nMentre Chicago, a fine anno, \u00e8 avvolta dalla neve, Shep e il collega Raul scoprono una casa dove quasi venti bambini neri sono stati abbandonati. I piccoli sono malnutriti e disidratati, e vengono immediatamente portati in ospedale, dove sono affidati alle cure dei medici. Susan prende in cura uno dei bimbi, affetto da paralisi cerebrale, mentre Benton rivela in malo modo a uno dei piccoli che sta per essere operato a causa di un'ernia senza riflettere su quanto questo possa mandare in crisi il suo giovane paziente, che non ha mai visto un medico. Jeanie lo apostrofa duramente, e lo affronta: se ci sono problemi con lei, Peter deve parlargliene senza rifarsi sugli altri. Al Boulet torna a farsi vedere, e confessa a Jeanie di voler riprovare a stare insieme e di aver accantonato i tradimenti. Greene riceve da Jennifer la richiesta di divorzio, mentre Carter ha in cura un'anziana signora: il marito, signor Rubadour, detto Ruby, supplica il giovane assistente di salvare la moglie, non essendo ancora pronto a perderla. Nonostante il parere negativo di Vucelich, che, senza eccessivo interesse, considera la donna come gi\u00e0 spacciata, Carter somministra a quest'ultima dei farmaci che fanno migliorare le sue condizioni e accendono nuove speranze nel signor Ruby. Benton viene promosso a ricercatore associato nel team di Vucelich, e nella notte scende a rassicurare il bimbo affetto da ernia. Susan \u00e8 costretta a separare i piccoli bimbi dalla nonna, che li ama, per metterli in un centro di accoglienza: la madre, dipendente dalla droga, sicuramente tenter\u00e0 di riprenderli per poi abbandonarli nuovamente. Una frase casuale di Shep viene equivocata da Benton e Malick: il povero autista si sente cos\u00ec accusare di razzismo.\nTempo di bugie.\nTrama.\nIn sala suture c'\u00e8 un paziente molto particolare: \u00e8 il dottor Morgenstern, che si presenta al County General in kilt e calzettoni. Il povero medico, che ha origini scozzesi, \u00e8 infatti rimasto vittima di un incidente durante il lancio del tronco, il gioco tradizionale del suo paese di provenienza. Il reparto \u00e8 quindi invaso da cornamuse, canti e strane cibarie. Carter \u00e8 assillato dal signor Ruby: la moglie sta un po' meglio, ma al momento delle dimissioni accusa un'ischemia. Il giovane la manda in neurologia, per avere un po' di respiro dopo tutte le pressioni del marito, che si fida ciecamente di lui. Jeanie lo affronta, sostenendo che sia meglio dire la verit\u00e0 al vecchio signore. Benton, dopo un intervento affrettato e un rimprovero della dott.ssa Hicks, crede erroneamente di essere ormai decaduto nella stima del dr. Vucelich: il famoso chirurgo, invece, lo invita a cena. Jeanie accompagna Benton a casa di Vucelich, che si mostra tanto freddo nei confronti dei pazienti quanto deciso a mantenere il medico nella sua \u00e9quipe. Carol e Doug hanno a che fare con un padre alcolista, che tenta di redimersi quando i suoi figli hanno un incidente; Susan, invece, \u00e8 alle prese con una donna di mezza et\u00e0 che soffre dello stesso problema e rifiuta ogni cura. Quando, nel reparto di neurologia, a Ruby viene svelata la verit\u00e0 sulle condizioni della moglie, la sua fiducia in Carter vacilla: il povero assistente scopre quindi a sue spese che alle volte la cruda verit\u00e0 \u00e8 migliore di mille parole. Doug continua a ricevere telefonate dal padre, ma non riesce a richiamarlo; Greene, invece, deve rivelare a Rachel che lui e Jennifer si separeranno.\nVita dura per il dottor Greene.\nTrama.\nNonostante i mille problemi che lo assillano, il dottor Greene decide di recarsi al lavoro nel suo giorno libero: ad attenderlo, immediatamente, un paziente con convulsioni, che muore inspiegabilmente sotto i ferri. La moglie dello sfortunato giovane accusa Mark di averlo ucciso; parallelamente, il medico viene contattato da Morgenstern per il caso O' Brien. Quest'ultimo propone un accordo economico fra le due parti, che l'avvocato del County General consiglia vivamente di accettare; Greene rifiuta una macchia simile sul suo curriculum, convinto di essere dalla parte della ragione. Una conversazione con Susan lo porta a rivedere la sua posizione e a confrontarsi, tristemente, con la mancata infallibilit\u00e0 dell'uomo; l'autopsia del giovane deceduto, invece, non rivela errori medici, n\u00e9 tantomeno la causa della morte. Vucelich cerca un paziente affetto da aneurisma per concludere la ricerca: Carter, preoccupato per la precaria posizione del suo assistentato, sorpassa Harper nel trovare un caso conforme a quanto richiesto. Le cose, tra i due, vanno a gonfie vele, ma l'azione avventata di Carter porta qualche problema.\nCarol si occupa di una donna che di mestiere alleva lombrichi, scoprendo vizi e virt\u00f9 del mestiere. Benton, mosso da qualche scrupolo, decide di andare pi\u00f9 a fondo e di ricavare informazioni sul suo nuovo gruppo di ricerca, capitanato proprio da Vucelich. Il chirurgo scopre cos\u00ec che alcuni pazienti, tra cui la signora Rubadour, sono stati inspiegabilmente esclusi dai risultati dello studio sulla nuova cura: stranamente, si tratta proprio di casi in cui questa non ha avuto l'effetto sperato.\nTequila.\nTrama.\nBenton \u00e8 deciso ad andare fino in fondo alla questione, ed affronta Vucelich: come mai, nello studio sulla nuova tecnica \"taglia e cuci\", sono stati esclusi proprio i pazienti su cui questa ha dato esito negativo? Il famoso chirurgo non \u00e8 in grado di spiegare ogni caso, ma consiglia a Benton di prendersi una giornata di ferie, diffondendo contemporaneamente la voce di un suo abbandono dell'equipe. Carter \u00e8 sempre pi\u00f9 preoccupato per il suo praticantato: in metropolitana, trova Susan e Greene insieme di prima mattina, facendosi l'idea che i due abbiano una relazione. La notizia si sparge al County General, ma in realt\u00e0 i due sono andati semplicemente a comprare della tequila per il compleanno di Doug. In Pronto Soccorso giunge ancora una volta il signor Ruby: la moglie \u00e8 morta, ed invita Jeanie al funerale. Anche Carter decide di presenziare, e tenta di riavvicinarsi a Rubadour confessandogli l'errore ed il proprio rimorso, senza ottenerne il perdono, ma solo qualche minuto di riflessione vicino alla tomba della moglie. Il diverbio tra Benton e Vucelich continua, finch\u00e9 questo non lo caccia velatamente dal gruppo, mettendolo in guardia: il chirurgo pu\u00f2 rovinare per sempre la carriera di Peter. Lo stesso avvertimento arriva da Greene e dalla Hicks: se Benton avesse torto, sarebbe un uomo finito. Alla fine, sia Benton sia Susan decidono di fare \"la cosa giusta\": il primo chiede un colloquio al primario per spiegargli la situazione, mentre la seconda rivela ad un giovane alcolista, andando contro la legge, l'AIDS della compagna. Benton per\u00f2 non ha il coraggio di portare la cosa fino in fondo, e pochi minuti prima di vedere il primario se ne va.\nPioggia di bambini.\nTrama.\nAl County General \u00e8 una giornata dura: tutte le partorienti del reparto di Ostetricia vengono trasferite in Pronto Soccorso, essendoci un problema idraulico. I corridoi sono immediatamente pieni di neo-mamme: Greene affronta un parto gemellare e poi fa nascere la figlia di una dottoressa malata di cancro, Susan si occupa di una tredicenne incinta, Jeanie ha a che fare con una ex tossicodipendente. Nel frattempo, Benton affronta il rifiuto del dr. Vucelich e mette anima e corpo nel salvataggio di un ragazzo che aveva tentato il suicidio: l'intervento \u00e8 considerato da tutti impossibile, ma con la sua tenacia il medico riesce nell'intento. Carter \u00e8 molto preoccupato per le sue sorti: il colloquio per ottenere l'assistentato in Chirurgia si avvicina e, dato il gran numero di candidati, teme di non farcela. Davanti alla commissione di giudici, tra cui la Hicks, Carter scopre con piacere che non \u00e8 tanto il rapporto positivo di Vucelich a farlo salire in graduatoria, ma la relazione di Benton: mentre il primo fornisce spesso e volentieri complimenti, non era mai accaduto che Benton si dichiarasse soddisfatto di un tirocinante.\nDoug va a trovare suo padre, scoprendolo proprietario di un hotel, per rendergli i biglietti per la partita che gli aveva regalato: suo malgrado, finisce con lo stringere amicizia con il vecchio uomo, anche se questo non \u00e8 mai stato presente nella sua vita.\nCoraggio amico.\nTrama.\nShep e Raul si trovano in una situazione drammatica: la loro ambulanza arriva sul luogo di un incendio, ma nella casa in fiamme sono rimasti intrappolati tre bambini. Senza alcuna esitazione, Shep si getta fra le fiamme, mentre Raul cerca inutilmente di trattenerlo: alla fine, l'autista segue il suo amico nell'edificio che cade a pezzi. Al County General cominciano ad arrivare i feriti dell'incendio: si tratta di una famiglia la cui madre \u00e8 tossicodipendente. Tutti i medici del pronto soccorso si mettono all'opera; tutti, tranne Susan, che avvia ufficialmente le pratiche per adottare la piccola Suzie e arriva in ritardo al lavoro. I tre ragazzini arrivano salvi in ospedale; Shep giunge poco dopo, malconcio ma vivo. Raul arriva in uno stato disperato, con ustioni di terzo grado sul 90% del corpo: Carol capisce che per lui non c'\u00e8 speranza e cerca di preparare il fidanzato all'addio col suo migliore amico. Shep \u00e8 distrutto dal rimorso, ma si riprende abbastanza da vedere Raul un'ultima volta, mentre tutto l'ospedale \u00e8 rattristato per le sue condizioni. Intanto, Doug ha un altro aspro confronto con suo padre: Ray Ross non si \u00e8 presentato all'appuntamento con il figlio per cenare con una donna, ufficialmente il suo capo. Per qualche motivo Doug non riesce a mandarlo a quel paese, e resta a riflettere nella neve solo e triste. Intanto, la vita di Susan viene nuovamente sconvolta dal ritorno di Chloe, che vuole immediatamente vedere Suzie.\nLaviamo Hugo!\nTrama.\n\u00c8 finalmente arrivato il giorno dell'assegnazione dei tirocini nel reparto di Chirurgia del County General: Carter si sente male al solo pensiero. Ma non ha niente da temere: quando la busta con la risposta arriva, l'esito \u00e8 positivo! Il giovane medico si allontana quindi dal Pronto Soccorso per festeggiare con Harper, cosa che gli causer\u00e0 un richiamo ufficiale dalla Hicks e far\u00e0 traballare la sicurezza del suo posto per l'anno successivo. Sheperd \u00e8 tornato al lavoro, dopo il dramma della puntata precedente, ed ha un nuovo collega, che tratta in maniera brusca e crudele. Il gi\u00e0 difficile rapporto tra Carol e Jeanie si incrina ancora di pi\u00f9 quando quest'ultima viene nominata dipendente del mese: le due si contendono lo spiacevole compito di lavare e disinfettare il grosso e maldestro clochard Hugo, giunto da loro per un controllo. Mentre Greene torna all'assalto del gentil sesso con un paio di lenti a contatto azzurre, Doug passa un brutto guaio: un ragazzo, gi\u00e0 stato al County General precedentemente per controlli, torna a causa di un incidente d'auto. La radiografia rivela un osteosarcoma con neoplasia ossea di cui Doug non si era accorto qualche mese prima: Greene e l'avvocato dell'ospedale decidono di tacere, dal momento che la diagnosi non sarebbe cambiata, ma Benton, venuto a conoscenza del tutto, decide di mettere al corrente la famiglia del ragazzo. Si pone per Benton un grave problema deontologico: \u00e8 stato giusto denunciare Doug e metterlo nei guai per amore della verit\u00e0, quando lui stesso non \u00e8 riuscito a parlare apertamente di Vucelich? Intanto, Susan e Chloe si contendono la piccola Suzie, che comincia a muovere i primi passi.\nTurno di notte.\nTrama.\nMentre ritorna a casa dopo giorni di duro lavoro, il dr. Greene viene richiamato in pronto soccorso da Kerry Weaver: Doug Ross ha il torcicollo, quindi \u00e8 costretto a sostituirlo. Inutile dire che Mark ha un diavolo per capello: durante la nottata tratta male chiunque, e ha un piccolo conflitto con il dr. Morgenstern riguardo alla presenza di un reparto di Traumatologia, che causa un affollamento al pronto soccorso. Carter deve rispondere della sua bravata: per festeggiare il concesso assistentato, il giovane si era ubriacato durante l'orario di lavoro. La dottoressa Hicks non gli ha tolto il posto, ma lo obbliga per qualche giorno a una serie di mansioni non proprio interessanti. Tuttavia, il ragazzo e il dr. Greene si prodigano, per smaltire l'enorme mole di gente, in una veloce serie di visite che vivacizza la nottata e spinge Carter a sognare sul suo futuro mestiere: \u00e8 cos\u00ec che si immaginava il suo ruolo di medico.\nGreene si trova cos\u00ec faccia a faccia con Benton, reduce dal contrasto con Doug, e con Chloe, tornata per riprendere il ruolo di madre nella vita della piccola Suzie. Mentre il primo viene ancora rimproverato, la seconda gli confessa di essere fidanzata con un poliziotto, Joe, di aver iniziato il programma di recupero e di voler fare da madre alla bambina. Greene torna a casa stravolto e stanco, riflettendo su come il mettere il lavoro al primo posto gli sia costato diversi affetti, tra cui quelli familiari.\nAppendici.\nTrama.\nAl County General arriva un amico di Harper, direttamente da Harvard: il giovane appare molto affiatato con la ragazza e si vanta spesso delle grandi esperienze in campo medico, suscitando le gelosie di Carter. Il suo rivale ha perfino affrontato dei casi di appendicite, e il giovane fa di tutto per procurarsene qualcuno: dopo aver insistito con la dottoressa Hicks per portare un paziente che lamentava dolori di stomaco in sala operatoria, Carter ha di nuovo sfortuna, trovando un'appendice completamente sana e un banale stuzzicadenti nello stomaco. Carter potr\u00e0 operare un caso di appendicite solo dopo la pausa pranzo, dopo aver lasciato, non si sa se per caso o volontariamente, Harper ed il suo amico in mensa: la ragazza \u00e8 fortemente indispettita e pensa sia tutta una macchinazione del medico per poter arricchire il curriculum a suo discapito, quindi lo lascia. Anche Benton ha guai con le appendici: una paziente, a cui non aveva diagnosticato il male in tempo, si trova a rischio di setticemia. La situazione \u00e8 analoga a quella di Doug, da lui denunciato qualche giorno prima: tutto questo scuote Peter a tal punto che decide finalmente di diffondere la storia di Vucelich e di prendere posizione contro di lui. Kerry Weaver fa installare una serie di telecamere di sorveglianza per visionare l'andamento delle operazioni mediche nel pronto soccorso; Greene finalmente sconfigge i propri fantasmi accettando le avances di una regista ex paziente dell'ospedale e facendo l'amore con lei. Mentre Susan, di fronte al rischio di una dura battaglia legale e ai consigli del padre, decide tristemente di scendere a pi\u00f9 miti consigli con Chloe, conoscendo il suo fidanzato e dichiarandosi disponibile a un compromesso, Carol e Shep si trovano ad affrontare il caso di un ragazzino che per errore ha ucciso la madre a colpi di pistola.\nMister B.\nTrama.\nChloe e il fidanzato partono per raggiungere la loro nuova casa e la loro nuova vita: purtroppo, sar\u00e0 lontano da Chicago. Una Susan sconvolta e in lacrime si vede quindi portare via la piccola Suzie, che se ne va in macchina con la madre. La dottoressa non riesce a rassegnarsi al fatto di non vivere pi\u00f9 con la nipotina, e continua a rivivere nella mente gli istanti della partenza: di conseguenza, Susan tende ad impegnarsi il pi\u00f9 possibile, lavorando come una matta in ospedale. Il dr. Morgenstern convoca la Weaver e Greene per decidere chi si aggiudicher\u00e0 il titolo di \"assistente dell'anno\": a vincerlo sar\u00e0 nientemeno che Benton. Mentre Doug inizia una relazione con Karen, giovane amante di suo padre (che nel frattempo \u00e8 di nuovo sparito), Carol ha qualche problema con Shep: l'autista non si \u00e8 mai ripreso dalla morte di Raul e tende a sfogarsi sul suo nuovo compagno di lavoro. Quando Shep, in un accesso di rabbia, tramortisce un ragazzo, quest'ultimo non si fa scrupoli a denunciarlo. Mark Greene vede Jennifer per accordarsi sulle ultime carte del divorzio: i due trovano un tale accordo da finire a letto insieme, ma rendendosi conto che \u00e8 davvero finita. Carter perde le speranze di assistere ad un intervento di mastoplastica quando gli viene annunciato di dover seguire dei casi pediatrici per potersi specializzare; in pi\u00f9, Harper \u00e8 in procinto di partire per Dallas.\nCuori infranti.\nTrama.\nFinalmente una buona notizia raggiunge il County General: Lydia \u00e8 fidanzata, e presto sposer\u00e0 il suo Alfie. Susan, non riuscendo ancora ad affrontare serenamente la partenza di Chloe e Suzie, comincia un ciclo di psicoterapia e trova qualche conforto in una chiesa nella quale era entrata per caso. Carol si presenta di fronte al commissario disciplinare, per testimoniare sulla vicenda di Shep. La donna d\u00e0 ragione al fidanzato e smentisce le parole del compagno, togliendolo dai guai: \u00e8 spinta per\u00f2 a riflettere sull'intera situazione. Mentre Benton non ha certo la vita facile, dopo avere denunciato Vucelich, Doug scopre che i soldi che aveva ricevuto dal padre prima che partisse appartenevano a Karen. Quando tenta di restituirli alla donna, il medico scopre che in realt\u00e0 la somma rubata \u00e8 molto pi\u00f9 alta. Al County General si presenta Al Boulet per un check-up dopo una brutta influenza, ma l'esito delle analisi \u00e8 terribile: l'uomo \u00e8 malato di AIDS. Ad annunciarlo \u00e8 Jeanie, che potrebbe essere stata contagiata nel periodo in cui stava ancora con il marito. L'unica a saperlo \u00e8 Kerry Weaver.\nScelte difficili.\nTrama.\nCarter \u00e8 ormai confermato nel suo ruolo di specializzando chirurgo: quando viene interpellato da Morgenstern su quanto abbia deciso per l'anno seguente, il giovane medico sceglie non senza rimpianto la squadra operativa opposta a quella di Benton. Intanto, proprio Peter ha un imbarazzante incontro in ascensore con Vucelich, da cui viene a sapere che il medico ha introdotto nella sua ricerca anche i pazienti con esito negativo. Greene appoggia la nomina a vice-primario di Kerry Weaver, convinto che poi lei lo ricambier\u00e0 eleggendo Susan come capo degli assistenti. In realt\u00e0, la palma va ad un'altra dottoressa: arrabbiato, Mark affronta Kerry, che gli rivela la verit\u00e0. \u00c8 stata infatti la stessa Susan a rifiutare il titolo, non sentendosi ancora pronta per un incarico del genere dopo la partenza della piccola Suzie. Jeanie decide di sottoporsi al test HIV, dopo aver saputo della malattia del suo ex marito: la donna rivela a Benton il suo problema, convincendolo a fare le dovute analisi dopo la loro passata relazione. Carter, all'ultimo momento, decide di non partecipare alla propria festa di laurea, organizzata dai ricchissimi genitori, ma di fare compagnia ad una bambina in attesa di un trapianto di fegato. Doug viene a sapere che Karen ha sfruttato la sua ricetta per ordinare una massiccia dose di antidolorifici, e preso da mille dubbi la lascia. Carol invece non ha pi\u00f9 pazienza per nessuno: si dimette dall'ospedale dopo tre casi di mancata assicurazione, e lascia Shep: dalla morte di Raul l'autista non \u00e8 pi\u00f9 lo stesso, e la donna non si vuole trovare nelle condizioni di mentire nuovamente per coprirlo. Nel finale, Carter trova Benton in attesa degli esiti del test, sconfortato e spaventato, e decide di specializzarsi con lui: il chirurgo, commosso, gli regala il primo camice della sua carriera, con la scritta \"John Carter, M.D.\"."}
{"id": "1204363", "revid": "287204", "url": "https://it.wikipedia.org/wiki?curid=1204363", "title": "Cratere Weber", "text": "Weber \u00e8 un cratere lunare intitolato al fisico tedesco Wilhelm Eduard Weber; \u00e8 situato sulla faccia nascosta del satellite. Il cratere \u00e8 attaccato al bordo nord-occidentale del cratere Sarton. A nord-ovest, pi\u00f9 distante, si trova il cratere Kramers, fortemente eroso.\nLa forma del cratere \u00e8 pressoch\u00e9 circolare, e il bordo rimane ben definito, caratterizzato solo da danni marginali (dovuti a impatti susseguenti). Solamente lungo il lato nord-occidentale si trova un piccolo cratere circolare lungo il bordo. La parte di bordo in comune col cratere Sarton \u00e8 lievemente irregolare, con un paio di piccolissimi crateri, provocati dall'impatto di piccoli meteoriti.\nIl fondo del cratere \u00e8 abbastanza liscio, presentando solo un piccolo cratere nel quadrante di sud-est. Anche le pareti interne del cratere risultano relativamente \"conservate\".\nCrateri correlati.\nAlcuni crateri minori situati in prossimit\u00e0 di Weber sono convenzionalmente identificati, sulle mappe lunari, attraverso una lettera associata al nome."}
{"id": "1204364", "revid": "1983214", "url": "https://it.wikipedia.org/wiki?curid=1204364", "title": "Episodi di E.R. - Medici in prima linea (prima stagione)", "text": "La stagione \u00e8 andata in onda negli USA sulla NBC dal 19 settembre 1994 al 18 maggio 1995. In Italia la stagione \u00e8 andata in onda su Rai 2 dall'11 gennaio 1996 al 18 aprile 1996.\nJulianna Margulies, dopo essere apparsa come guest star nell'episodio pilota nel ruolo di Carol Hathaway, sar\u00e0 promossa a personaggio regolare nel secondo episodio di questa stagione. \nMing-Na Wen, compare come personaggio ricorrente in sei episodi nel ruolo di Jing-Mei Chen. Ricomparir\u00e0 in seguito come personaggio regolare nella sesta stagione.\nGloria Reuben, compare come personaggio ricorrente in nove episodi nel ruolo di Jeanie Boulet. Sar\u00e0 promossa a personaggio regolare a partire dalla seconda stagione. \nPilota.\nTrama.\nEpisodio pilota della serie, racconta 24 frenetiche ore di un gruppo di medici, infermiere e impiegati del Pronto Soccorso di un ospedale di Chicago. I principali personaggi sono il Dr. Mark Greene (che \u00e8 alla ricerca di un posto in una struttura privata a causa delle pressioni della moglie Jennifer), il Dr. Doug Ross (pediatra che si occupa dei casi in un modo tutto personale, spesso in contrasto con le regole dell'ospedale), la dott. Susan Lewis, il Dr. Peter Benton (chirurgo scontroso ma dotato di grandi capacit\u00e0), il nuovo tirocinante John Carter, l'infermiera Carol Hathaway (che tenta il suicidio a seguito di problemi personali, in particolare del tribolato rapporto sentimentale con il Dr. Ross) e il Dr. David Morgenstern (responsabile del Pronto Soccorso). \nPrimo giorno.\nTrama.\nLa moglie del Dr. Greene arriva in ospedale per annunciare al marito di aver superato l'esame per l'esercizio della professione di avvocato. I due decidono di festeggiare subito, ma un gruppo dello staff del Pronto Soccorso arriva all'improvviso, interrompendo i festeggiamenti con grande imbarazzo di Mark. In seguito il Dr. Greene si occupa di un'anziana donna, il cui marito non \u00e8 pronto ad accettarne la morte. Sono passate 8 settimane dal tentato suicidio di Carol Hathaway, ma il Dr. Ross non si \u00e8 ancora recato a trovarla. La dott. Susan Lewis salva un neonato e successivamente litiga con il Dr. Cvetic (psichiatra) che non intende ricoverare un paziente che soffre di demenza. Il Dr. John Carter si trova ad occuparsi di un gruppo di turisti tedeschi intossicati da cibo avariato; si occupa poi di un'affascinante signora sofferente di rash cutaneo. Il Dr. Benton si vede contestare la propria diagnosi (che si riveler\u00e0 corretta) dal medico personale di un paziente. Susan Lewis si occupa di una famiglia investita da un guidatore ubriaco: il marito e la figlia sopravviveranno, ma ci sono poche speranze per la madre. Il guidatore ubriaco, invece, se la cava con ferite superficiali. L'episodio si chiude con la visita a casa dell'infermiera Hathaway da parte del Dr. Ross, che le porta dei fiori.\nUn tranquillo luned\u00ec.\nTrama.\nCarol Hathaway torna al suo lavoro, trovando una calorosa accoglienza da parte del personale del pronto Soccorso e acuendo i sensi di colpa del Dr. Ross. Mentre un'anziana donna sconosciuta vaga in stato confusionale per il Pronto Soccorso cantando e distraendo il personale, la dott. Susan Lewis ha uno scontro con il cardiologo di turno, Dr. Kayson, in quanto quest'ultimo critica il suo operato su un paziente vittima di attacco cardiaco. Susan, ad un successivo riesame del caso, ottiene scarso appoggio da parte dei colleghi. Si occupa poi di una donna malata di leucemia, la quale offre buoni consigli a Carol Hathaway. Mark Greene cerca di curare una donna che \u00e8 stata maltrattata dal marito, ma che non vuole lasciarsi aiutare.\nIncidente mortale.\nTrama.\nIl Dr. Benton e la dott. Langworthy non riescono a rianimare un ragazzo coinvolto in un incidente stradale: tocca a John Carter identificare il ragazzo ed informarne i genitori. Commette un errore e d\u00e0 la cattiva notizia ai genitori di un altro ragazzo. Doug Ross promette ad un giovane paziente che lui non verr\u00e0 separato dalla madre schizofrenica, pur sapendo che lei dovr\u00e0 restare ricoverata in ospedale per un lungo periodo. Susan Lewis confida al Dr. Greene che sta frequentando il Dr. Div Cvetic, psichiatra, con il quale lei aveva avuto un duro scontro professionale nel 2\u00ba episodio (Primo giorno). La dottoressa si occupa poi di un uomo d'affari il cui telefono cellulare crea seri problemi alle apparecchiature del Pronto Soccorso e attiva il defibrillatore interno di una paziente del Dr. Greene. Il Dr. Benton si dimentica che toccava a lui accudire la madre mentre sua sorella era fuori a cena con il marito per festeggiare il loro 10\u00ba anniversario di matrimonio. L'episodio si chiude con il Dr. John Carter che, assistendo una partoriente su un'auto nel parcheggio del Pronto Soccorso, ritrova le motivazioni per andare avanti nel suo lavoro.\nTutto in una notte.\nTrama.\nTutto il Pronto Soccorso del County General, specialmente il Dr. Greene, \u00e8 concentrato a trovare un cuore per Samuel Gasner, un padre di famiglia affetto da una grave cardiomiopatia dilatativa in fase terminale, il cui cuore non regger\u00e0 fino al giorno successivo a meno che non si trovi un donatore. Sorgono anche i dubbi per effettuare il trapianto, dato che Gasner ha gi\u00e0 subito due fibrillazioni ed il tessuto cardiaco \u00e8 in shock cardiogeno a causa del muscolo divenuto ormai logoro. Le ore passano e Gasner diventa sempre pi\u00f9 debole; vengono avvertite la moglie e la figlia, ed \u00e8 lo stesso Dr. Greene a metterle al corrente della situazione. Gasner chiede di avere la possibilit\u00e0 di vedere sua figlia e sua moglie, ma proprio mentre parla con quest'ultima va nuovamente in fibrillazione ventricolare. Greene fa di tutto per salvarlo, prima di morire riesce a farlo rinvenire giusto il tempo di dire alla moglie che sua figlia star\u00e0 bene e di ricordarle che le vuole bene. Intanto il Dr. Ross acquista delle medicine per una paziente asmatica che non se le pu\u00f2 permettere.\nCaldo e violenza.\nTrama.\n\u00c8 il giorno pi\u00f9 caldo di ottobre e al County General Teaching Hospital si \u00e8 rotto il condizionatore. Il Dr. Greene \u00e8 costretto dall'assenza della moglie a portare la figlia Rachel in ospedale. Il Dr. Ross \u00e8 alle prese con una bambina di 5 anni con una coartazione aortica congenita e che ha appena avuto un arresto respiratorio. Il Dr. Benton deve assistere un paziente che, dopo essere stato accoltellato mentre consegnava le pizze, entra letteralmente con il suo autoveicolo dalla porta principale del pronto soccorso. All'accettazione Malik, Jerry, Wendy, Haleh, Lydia e la dott. Lewis scommettono sul tasso alcolemico di Arthur, il loro abituale paziente. La dott. Lewis incontra nella sala medici la sorella Chloe, che \u00e8 arrivata a Chicago solamente per ottenere un po' di ospitalit\u00e0 dalla sorella. Nel frattempo Doug Ross scopre che la bambina che ha avuto l'arresto respiratorio \u00e8 in overdose da cocaina e di questo accusa il padre, ma dopo analisi e test si scopre che la responsabile \u00e8 la sorella della piccola. L'habitu\u00e9 del pronto soccorso Ivan Gregor \u00e8 ancora vittima di una sparatoria nel suo negozio di alcolici, ma questa volta \u00e8 stato lui a sparare. Il Dr. Benton non riuscir\u00e0 a salvare il ragazzo e Ivan sar\u00e0 costretto ad andare in prigione. Hathaway, insieme al suo nuovo uomo, John Taglieri mette a posto una spalla lussata. Susan chiede al suo fidanzato di dare un'occhiata a sua sorella, di cui \u00e8 preoccupata per la sua salute mantale. Finalmente alla fine del turno viene riparato l'impianto di condizionamento, per la gioia di Jerry. Tornata a casa Susan non trova sua sorella, che ha messo la casa sottosopra ed ha rubato il televisore.\nUna giornata particolare.\nTrama.\nPatrick, un giovane con una ferita al braccio entra nel pronto soccorso per farsi curare. Il Dr. Benton riesce brillantemente a salvare un giovane ragazzo vittima di un accoltellamento, mentre Carter deve dare dei punti in faccia ad una signora. Carter sta cercando casa e Jerry gli consiglia di fare come ha fatto lui: ha preso possesso dell'appartamento di un paziente deceduto. Il Dr. Benton affida a Carter un ragazzo con lacerazione, contro il volere di Haleh. Carol e la dott. Lewis danno i punti a Patrick e gli prenotano una lastra, mentre Carter \u00e8 alle prese con il ragazzo con lacerazione, che si rivela essere un teppista di strada. La Lewis viene chiamata con urgenza al parco ambulanze, ma nel momento in cui dovrebbe uscire il paziente sulla barella escono tutti i colleghi che le fanno gli auguri per il suo compleanno. Il Dr. Ross e l'infermiera Hathaway curano con una sincronia e un lavoro di squadra perfetti un dodicenne caduto in acqua e quasi affogato. Quando il giovane paziente viene portato via i due si lasciano andare ad un bacio liberatorio. Carol si sente in colpa nei confronti del nuovo fidanzato, John Taglieri, che in precedenza le aveva chiesto di andare a vivere con lui ed al quale lei aveva risposto di s\u00ec. Nel frattempo Mark Greene ritorna al pronto soccorso ed a pranzo incontra la moglie, che gli dice di dovere partire subito per Milwaukee, per un incontro di lavoro. Haleh \u00e8 arrabbiata con Benton, perch\u00e9 ha lasciato che fosse Carter a sbrigare la sutura della lacerazione, mentre lei aveva chiesto espressamente che fosse lui a portarla a termine. Si presenta una buona occasione per Carter. Il Dr. Greene lo aiuta a fare una lombare e gli regala, per la buona riuscita dell'intervento, una bottiglia di champagne. Intanto Benton svolge il colloquio per la borsa di studio alla quale concorre anche la dott. Langworthy. Sa di non avere molte speranze essendo solo al secondo anno, ma ci prova ugualmente. La Lewis \u00e8 alle prese con il ritorno di sua sorella, insieme al suo nuovo fidanzato, Billy, ma dopo un litigio violento Chloe si lacera una mano tirando un pugno ad un vetro. Mentre la medicano il fidanzato di Susan parla con Chloe. L'episodio si chiude con un colloquio tra Susan e Carter sul tetto dell'ospedale.\nVinca il migliore.\nTrama.\nIl povero Dr. Ross \u00e8 a capo del pronto soccorso per una giornata. Il Dr. Greene, con la scusa di una tremenda influenza, \u00e8 rimasto a casa con la moglie di ritorno da Milwaukee per una giornata romantica. Carol \u00e8 alle presa con una giovane paziente che sostiene di essere stata violentata da un amico, ma indagando pi\u00f9 a fondo l'infermiera scopre che erano in tre e che la ragazza vuole proteggere qualcuno. Susan Lewis ha problemi con la macchina e Carter si offre di aiutarla attraverso una sua conoscenza, a patto che lei lo faccia entrare in sala operatoria. In pronto soccorso arriva un ragazzo svenuto in classe. Ripreso per i capelli, grazie all'ottimo lavoro di Benton, il ragazzo viene ricoverato, nonostante lui voglia tornare a casa. Carter parla con lui e lo convince a rimanere in ospedale. Doug ha in cura un bambino che non mangia a causa della gola infiammata. Dopo le analisi il piccolo ha un arresto respiratorio e grazie all'intervento di Benton, che ha perso la borsa di studio alla quale concorreva, il piccolo riesce a salvarsi. Ross, tuttavia, accusa Benton di aver voluto dimostrare di essere adatto a ricevere la borsa di studio, operando su un paziente che non era il suo. Benton \u00e8 anche invischiato in una strana situazione familiare. Non fa visita alla madre da molto tempo e per coincidenza la donna arriva in pronto soccorso per un dolore ad una caviglia. Benton lascia la direzione del caso a Carter, che risulta molto simpatico all'anziana donna. La Lewis nel frattempo ha un litigio con il suo fidanzato. \u00c8 arrivato in ospedale un uomo, che ha da poco perso moglie e figlia, con chiari sintomi di depressione e una ferita sul capo. Una volta medicato il taglio Susan vuole mandare a casa il paziente, mentre lo psichiatra vuole metterlo sotto osservazione. Grazie all'aiuto di Susan il paziente viene fatto evadere da psichiatria e rimandato a casa.\nLa signora Rena.\nTrama.\nL'episodio si apre con Susan Lewis, che sorprende il dr. Cvetic a registrare di notte frasi contenenti sintomi di depressione, molto probabilmente riferite a s\u00e9 stesso. \u00c8 il giorno del ringraziamento e anche al County General si festeggia, ma solamente dopo aver fatto il proprio lavoro. Susan \u00e8 alle prese con un anziano signore polemico, che odia le antiche tradizioni americane. Benton e Carter hanno in cura una donna finita con la macchina contro il pilastro di un ponte. Durante la visita si scopre che il paziente \u00e8 in realt\u00e0 un transessuale. Benton \u00e8 chiamato d'urgenza a causa di un incidente d'auto in cui su tre partecipanti allo scontro solo uno rimane vivo. La vittima sopravvissuta, temendo di morire, confida a Carol che stava guidando lui e che \u00e8 colpa sua se l'amico \u00e8 morto. Intanto Carter sutura la transessuale che apre il suo cuore con lui rivelandogli i suoi drammi familiari e privati. Il pediatra Doug Ross \u00e8 impegnato con un attivista per i diritti degli animali. Sono arrivate in pronto soccorso le madri dei coinvolti nell'incidente. Mentre la madre del morto piange la scomparsa del figlio e sente l'impulso di insultarlo e schiaffeggiarlo per la stupidata che ha commesso, il superstite racconta alla madre una storia fasulla su come si \u00e8 svolto l'incidente, ma Carol non ha il coraggio di dire la verit\u00e0 alla madre. Carter nel frattempo non trova pi\u00f9 la paziente, che viene poi avvistata sul tetto, intenzionata a gettarsi gi\u00f9. Nonostante i tentativi di Carter la donna si suicida. Carol confida a Taglieri di essere andata a letto con Doug Ross mentre stava con lui e di averlo baciato pochi giorni prima. Benton si accolla la responsabilit\u00e0 del suicidio della donna e insieme al giovane tirocinante va a casa, alla cena del ringraziamento. A casa di Susan \u00e8 in corso la cena, ma il fidanzato della dottoressa non arriva. L'episodio si chiude con l'immagine dello psichiatra che urla in mezzo alla strada.\nBufera di neve.\nTrama.\nC'\u00e8 un'immensa bufera in corso fuori dal County General. All'interno i medici se la spassano a causa della mancanza di pazienti. Per ravvivare un po' la giornata Susan e Mark decidono di fare uno scherzo a Carter, mentre il giovane tirocinante sta dormendo. Quando si risveglier\u00e0 trover\u00e0 la sua gamba ingessata. Al banco dell'accettazione Carol fa vedere a tutti l'anello che Taglieri le ha regalato e Doug Ross ritorna dalle Bahamas con la sua nuova compagna. All'improvviso una notizia sconvolge la tranquillit\u00e0 della giornata. A causa di un tamponamento a catena verranno portati numerosi pazienti al pronto soccorso. Durante la trepidazione generale di tutto il reparto a causa della confusione nei corridoi compare Patrick. Il ragazzo accende un registratore e avvicina l'interfono alle casse facendo sentire a tutto l'ospedale la canzone di Natale, con la rabbia di Doug Ross. A causa dell'emergenza arriveranno volti nuovi, come la dott. Hicks, assistente di chirurgia. Benton \u00e8 alle prese con un ragazzo a cui \u00e8 stata tranciata una gamba e con grande maestria riesce a reinnestarla. Doug si deve confrontare con la morte di un paziente e con la sua famiglia. Susan ha un paziente con un aneurisma aortico in rottura e va a chiamare Benton. Intanto la situazione peggiora: Bob, l'inserviente polacca, si rivela quindi un'ex chirurgo e clampa l'aorta, fuggendo subito dopo l'intervento senza dare spiegazioni. \u00c8 Carter a trovarla e rassicurarla: Bob gli confida di essere un chirurgo vascolare senza licenza negli Stati Uniti. Mark Greene intanto, mentre opera, guida via telefono un uomo che sta facendo partorire la moglie in casa. Quando tutto si calma e i medici sono riuniti all'accettazione all'improvviso si spengono le luci e le lucine delle decorazioni natalizie che Patrick ha montato, si accendono, mentre una musica si diffonde per tutto il pronto soccorso. L'episodio si chiude con Ciccio che incontra l'uomo e la donna che ha aiutato via telefono.\nBuon Natale Susan!\nTrama.\nL'episodio inizia con Carter che sveglia Babbo Natale in sala d'attesa per visitarlo, ma lui dice di stare meglio e se ne va. \u00c8 la vigilia di Natale anche al pronto soccorso del County General e il Dr. Greene \u00e8 indeciso sul regalo da acquistare per la moglie Jennifer. Un uomo porta un bambino che \u00e8 caduto nel lago durante la pesca. Mentre Greene e Ross tentano di salvarlo, Benton e Carter devono soccorrere un venticinquenne schiantatosi con il gatto delle nevi. La dottoressa Hicks e Benton capiscono che il ragazzo ha subito un brutto colpo ed \u00e8 cerebralmente morto: si potrebbero quindi prelevare gli organi. Benton, senza aspettare la moglie del ragazzo, chiama gli ospedali che hanno bisogno di organi. Nonostante l'uomo abbia scritto il suo consenso sul retro della patente, la donna non la pensa allo stesso modo, e temporeggia: Benton chiede quindi aiuto a Greene, che parla con la moglie ma non riesce a convincerla; tuttavia, al ritorno di Peter, la donna finalmente acconsente. Il bimbo caduto nel lago si risveglia, ma non emette alcun suono: Ross riesce a salvarlo. \nPer la dottoressa Lewis arriva una brutta notizia dopo l'altra: il dottor Cvetic, suo fidanzato, ha lasciato la citt\u00e0 senza contattarla. In pi\u00f9, sua sorella Chloe \u00e8 incinta, e lei teme che sia irresponsabile nei confronti del figlio che le sta per nascere. Carter prova a baciare Susan, ma lei si tira indietro. Delusioni amorose anche per Doug Ross, che, nonostante la sua nuova fiamma, non riesce a smettere di pensare a Carol: la raggiunge nel ristorante dove sta cenando con Taglieri, ma tutto ci\u00f2 che ne ottiene \u00e8 un pugno sul naso.\nBuon anno.\nTrama.\nL'episodio si apre con Carter che corre ad avvertire gli altri medici di avere trovato un uomo a cui hanno sparato e che si stava congelando all'aperto. Al momento di intubarlo, Greene affida a Carter il compito, dopo di che Benton lo porta in sala operatoria, senza dare la possibilit\u00e0 a Carter di entrarci per la prima volta. Ross \u00e8 alle prese con due fratelli litigiosi ed una madre irascibile, mentre Greene aiuta un barbone congelato, razzista e geloso dei suoi vestiti. La dott. Lewis ottiene dal Dr. Kayson il permesso di dimettere una paziente, mentre Chloe le confida la volont\u00e0 di trasferirsi in Texas con il suo nuovo ragazzo. Susan si trova alle prese con un paziente che accusa un dolore all'addome: mentre il cardiologo Kayson lo dimette, questo ritorna dopo poco tempo con grossi problemi cardiaci. Il paziente muore: verr\u00e0 quindi aperta un'inchiesta sulla povera Susan. Carter si lamenta con Greene di non essere mai entrato in sala operatoria e di non avere la possibilit\u00e0 di fare esperienza: Benton decide quindi di portarlo per la prima volta ad assistere ad un intervento. Nonostante tutte le raccomandazioni del chirurgo e tutte le indicazioni su come prepararsi, Carter inizialmente si contamina e viene buttato fuori dalla sala, ma \u00e8 presto riammesso e pu\u00f2 prendere parte all'operazione.\nIntanto, la sorella di Benton lo accusa di non essere quasi mai andato a trovare la madre, malata di Alzheimer, e gli annuncia la sua decisione di metterla in un ospizio.\nLa data delle nozze.\nTrama.\nL'episodio si apre con il Dr. Greene e la dott. Lewis che parlano del problema avuto da Susan con il Dr. Kayson. La donna viene richiamata dal primario, che le comunica l'intenzione di procedere con l'inchiesta, consigliandole di cambiare specialit\u00e0. Susan \u00e8 sempre pi\u00f9 in crisi: mentre scopre che il Dr. Greene controfirma tutte le sue cartelle, la presenza di Kayson riesce ad agitarla fino al punto di farle commettere errori, che non migliorano la sua situazione. \nCarol Hathaway ha gi\u00e0 da tempo annunciato il suo matrimonio con John Taglieri, ma ancora non si \u00e8 decisa una data ufficiale: quando viene interrogata sulla questione, per l'agitazione l'infermiera si punge con una siringa. Benton \u00e8 gi\u00e0 pronto per entrare in sala operatoria con il Dr. Morgenstern, quando riceve la notizia che sua madre \u00e8 scappata di casa: la cerca con il cognato, che non risparmia parole dure nei suoi confronti. Quando Peter trova la donna, controvoglia le confida l'intenzione di affidarla ad un ospizio, ma la donna rifiuta con decisione. A Carter, intanto, viene affidata una nuova studentessa, Deb Chen, orientale ed apparentemente alle prime armi. A rasserenare gli animi arriva l'annuncio delle nozze di Carol e Taglieri: Doug brinda amaramente con loro. \nLungo viaggio nel giorno.\nTrama.\nL'episodio inizia con il Dr. Ross che presta cure mediche ad una signora accompagnata dai figli adolescenti, che riferiscono che la madre sia caduta. Dopo avere letto la cartella Carol fa notare come la donna, da sei mesi a questa parte, abbia subito lesioni piuttosto sospette: Doug scopre infatti che \u00e8 la figlia a picchiare la madre. Greene \u00e8 alle prese con il lavoro della moglie Jennifer, divisa tra Milwaukee e Chicago, e il calendario cinese: una donna asiatica incinta vuole far nascere il figlio entro dieci giorni per avere un segno zodiacale propizio. Doug e Taglieri, rivali in amore, si trovano a dover curare lo stesso paziente: un ragazzino con una gamba fratturata riveler\u00e0 un osteosarcoma, e spetter\u00e0 al Dr. Ross il compito di parlargli. Carol deve prestare aiuto ad una ragazza che ha tentato il suicidio, rivivendo ci\u00f2 che era capitato a lei: la conclusione sar\u00e0 diversa, e questo la spinger\u00e0 a riflettere.\nSusan partecipa alla commissione dell'inchiesta, fronteggiando finalmente il Dr. Kayson: la commissione dar\u00e0 ragione a lei, e la donna trover\u00e0 finalmente la forza per reagire ai maltrattamenti del cardiologo. Ironia della sorte, pochi giorni dopo sar\u00e0 la stessa Susan a salvare Kayson da un infarto. Mentre Carter e Chen curano i feriti di un incendio, Benton e la sorella discutono per l'affidamento della madre: alla fine, viene trovata una fisioterapista per qualche giorno alla settimana. L'episodio si chiude con Doug depresso e Carol invece a letto con Taglieri.\nUna vipera in corsia.\nTrama.\nL'episodio si apre con Carter e Greene in ambulanza che si recano subito su un luogo di un incidente stradale. Carter appare subito pi\u00f9 nervoso del solito e sgrida Chen perch\u00e9 preoccupata per il lavoro di ricerca che dovr\u00e0 esporre pi\u00f9 tardi al chirurgo. Greene non ha ancora risolto i rapporti con Susan dopo il loro litigio, e i due discutono per un paziente. Mark riesce a salvarlo, dal momento che la sua era l'ipotesi corretta: Morgenstern gli offre quindi un posto di lavoro a tempo indeterminato. La notizia non viene accolta bene da Jennifer, che accusa il marito di egoismo: i loro rapporti iniziano a incrinarsi. Intanto, in pronto soccorso scorrazza una vipera, che getta il reparto nel panico. Chen e Carter presentano a Benton le loro ricerche, ma la ragazza ha preparato una vera e propria tesi, facendo cos\u00ec sfigurare il suo compagno: gli confida successivamente di essere la figlia di un primario di un altro ospedale. Greene ha a che fare con una donna malata di tumore che chiede di poter morire: aiutato da Susan, finalmente riesce a concludere la pace con la collega.\nSan Valentino.\nTrama.\n\u00c8 San Valentino, e l'ospedale si riempie di cuori. Una donna arriva in Pronto Soccorso, portando in braccio una bambina che presenta febbre e alcuni sintomi di influenza. Dopo l'arrivo di Carol Hathaway e di Doug Ross, che la sottopongono alle prime cure, la donna si dilegua, abbandonando la piccola in ospedale. Carol scopre che la bambina, Tatiana, \u00e8 stata adottata, \u00e8 russa e non conosce una sola parola di inglese. Nel frattempo, alle cure di Greene (ai ferri corti con la moglie, sfinito dopo una notte sul divano) e di Carter viene affidato uno strano paziente: si tratta di un cane investito da un'auto, che trova subito posto accanto al letto di Tatiana. Insospettiti dall'abbandono della donna, Carol e Doug ordinano le prime analisi sulla bambina. Benton ha a che fare con una vecchia signora malata di Alzheimer, che lo porta a riflettere ancora una volta sulle condizioni in cui versa la madre. In ospedale arrivano anche tre \"cheerleader\", \"drogate\" da un compagno per divertimento con dei cioccolatini all'LSD: Chen, ignara, ne mangia uno. Arrivano i risultati delle analisi di Tatiana: la piccola, oltre ad avere la polmonite, \u00e8 affetta da AIDS. Carol ha un incontro con la madre adottiva, disperata davanti alla prospettiva di un nuovo ciclo di cure mediche, dopo aver assistito il marito fino alla morte, ed impaurita dall'affetto e dal calore umano per una bimba a cui resta poco da vivere. La donna se ne va in lacrime, lasciando una Carol profondamente turbata al capezzale di Tatiana, da cui lei sola riesce a farsi capire, conoscendo qualche parola di russo.\nFesta di compleanno.\nTrama.\nIl Dr. Benton prosegue nelle sue fatiche per conciliare lavoro e famiglia: \u00e8 la volta del compleanno della madre, a cui lui promette di andare. Nonostante tutti i suoi tentativi di trovare una sostituzione, Benton viene ammonito dalla dott. Hicks: o rispetta gli orari, o dovr\u00e0 chiedere un anno di aspettativa, facendo slittare in avanti la fine della specializzazione. Nel frattempo, il dr. Ross ha una colluttazione con un paziente che aveva picchiato la piccola figlia: gli causer\u00e0 un richiamo e una sanzione. Non rassegnandosi a vedere la piccola Tatiana in orfanotrofio, senza nessuno al mondo, Carol decide di adottare la bambina: ne parla al futuro marito Taglieri, che non si mostra molto entusiasta. Carter viene a sapere da Chen che il pronto soccorso accetter\u00e0 un solo tirocinante per l'anno successivo, e vi sono gi\u00e0 molte domande. Nel tentativo di ingraziarsi Benton, credendo erroneamente che il compleanno sia il suo, Carter organizza una festa in reparto. Gli sforzi di Benton non vanno a buon fine: Peter arriva a casa, con grande disappunto di tutti, quando la madre si \u00e8 gi\u00e0 addormentata.\nNotte, dottor Benton.\nTrama.\nPer ricambiare dei favori ai colleghi, che lo hanno sostituito per consentirgli di curare la madre, il dr. Benton ha lavorato per quarantotto ore di fila, trovandosi esausto. Nonostante la dott. Hicks lo inviti a prendersi una pausa, egli continua a lavorare senza sosta. John Carter si trova ad avere a che fare con un paziente afono, malato terminale di cancro, che gli chiede di rintracciare il figlio con cui non ha contatti da vent'anni. L'uomo sta morendo, e nonostante tutti i tentativi Carter non riesce a rintracciare il giovane: decide quindi di assisterlo nell'ultima notte della sua vita, dedicando pi\u00f9 tempo a lui che agli altri pazienti e venendo ripreso da Benton. Intanto, a Carol giunge una brutta notizia: \u00e8 pressoch\u00e9 impossibile che Tatiana le venga affidata, dal momento che ha recentemente tentato il suicidio. Disperata, finisce fra le braccia di Doug Ross, che non ne approfitta e la riconduce a casa. Intanto, Jennifer annuncia a Mark Greene la sua intenzione di lasciarlo. Benton torna a casa sfinito, e si addormenta profondamente: non sente cos\u00ec la madre che lo chiama per prendere una medicina. La donna cade dalle scale, e viene portata d'urgenza in pronto soccorso.\nTragico errore.\nTrama.\nIl Dr. Greene ha a che fare con una donna incinta, che lamenta dei dolori allo stomaco: in un primo momento, le diagnostica una banale cistite. In realt\u00e0, la ragazza ha una grave forma di preeclampsia. La donna \u00e8 accompagnata dal marito, con cui non riesce a decidere il nome del bambino. Greene decide di far nascere immediatamente il piccolo, ma la coppia insiste per avere un parto naturale e non cesareo. Il dottore si trova senza assistenti e ostetriche, ed il parto presenta subito notevoli difficolt\u00e0. Accompagnato da Susan, Greene tenta il tutto per tutto operando la donna: riesce a salvare il piccolo, ma incontra l'ira della dott. Coburn. La donna ha un'emorragia continua e convulsioni, e Greene non riesce a salvarla, nonostante tutti i suoi sforzi. Il dottore, accusato di gravi errori, si sente responsabile della sua morte. La madre di Benton viene operata, dal momento che presenta un femore fratturato, e il figlio non si stacca dal suo capezzale, arrivando ad essere soffocante.\nUn sabato sera di luna piena.\nTrama.\nGreene \u00e8 ancora sconvolto dopo la morte della sua paziente, e si chiude in s\u00e9 stesso. Al County General, il dr. Morgenstern lascia il posto ad un nuovo e stravagante primario, William Swift, che viene soprannominato \"Willy il selvaggio\". Il dr. Swift si distingue subito per alcune pensate particolari; tra queste, la decisione di simulare un'emergenza durante la notte per convocare i medici del pronto soccorso al completo, studiare le loro tempistiche e verificare la preparazione generale. Greene ovviamente non si presenta, se non dopo due ore: \u00e8 l'inizio di un rapporto conflittuale con il nuovo primario.\nMentre la dott. Lewis \u00e8 alle prese con un ragazzo investito e con il suo investitore, colpito da infarto, Benton non si rassegna al trattamento della madre: dopo averla trovata legata al letto, ha una furibonda discussione con Taglieri, e scioglie le cinghie nonostante il parere contrario dell'infermiera Jeanie Boulet. La donna cade durante la notte, e Benton si trova costretto ad ammettere, suo malgrado, che la madre ha bisogno di essere ricoverata in una casa di cura.\nDoug Ross inizia una relazione con Diane, infermiera del reparto di cardiologia, instaurando un ottimo rapporto con suo figlio, mentre per Carol e Taglieri fervono i preparativi del matrimonio. Per Carter e Chen si avvicinano i test di ammissione, mentre un banale singhiozzo spinge una coppia di giovani a rivedere i loro rapporti.\nInquisizione.\nTrama.\nI problemi per il dr. Greene continuano: Swift corregge pubblicamente una sua diagnosi, e ci\u00f2 contribuisce ad aumentare l'insicurezza del medico. Come se ci\u00f2 non bastasse, il primario invita il collega a discutere pubblicamente del caso della donna morta: quando Greene entra in aula, si trova davanti, oltre ai suoi colleghi, un gran numero di medici pronti a puntargli il dito contro. Parallelamente a questo, il dottore si occupa del caso di un'immigrata clandestina, affetta da tubercolosi, che rifiuta di portare i figli in ospedale. La fama di Carter comincia a diffondersi: il giovane medico migliora sempre pi\u00f9 e Chen \u00e8 gelosa delle possibilit\u00e0 che gli vengono offerte. La giovane decide di fare di testa sua con un paziente, arrivando quasi ad ucciderlo: sconvolta, fugge dall'ospedale. Carter la rintraccia a casa, ma Chen gli confida di non avere intenzione di andare avanti: nonostante gli ottimi risultati teorici, la pratica la spaventa.\nBenton porta sua madre nella casa di cura, nonostante ci\u00f2 gli arrechi dolore. Tornando a casa, Susan si imbatte in Chloe, in stato di gravidanza avanzata, tornata dal Texas dopo essere stata abbandonata dal fidanzato Billy.\nL'uomo propone, Dio dispone.\nTrama.\nBenton non \u00e8 soddisfatto di come viene condotta la terapia della madre: dopo diverse discussioni con la casa di cura, ne parla a Jeanie Boulet. I due decidono di vedersi a cena: Benton \u00e8 restio ad accettare, perch\u00e9 la donna \u00e8 sposata, ma le confida che non ce l'avrebbe mai fatta ad accettare il peggioramento della madre senza il suo sostegno. Greene finalmente si confida con la dott. Lewis: ad opprimerlo non \u00e8 solamente la morte della donna, ma anche l'imminente separazione da Jennifer e la mancanza di Rachel. Susan gli consiglia di andare immediatamente a Milwaukee. Intanto l'ecografia di Chloe risulta essere molto positiva, e la donna festeggia prosciugando la carta di credito della sorella in corredini da neonato per la bimba in arrivo. Doug Ross incontra lo psicologo, dopo il pugno dato in reparto ad un padre manesco, mentre Carol chiede a Susan e alla figlia di Greene di fare da damigelle. Per salvare un ragazzo in preda ad un aneurisma, Benton gira tutta Chicago per trovare l'unico medico che lo possa operare; il dottore riesce nell'intento, ma Swift nota la sua assenza. I rapporti fra quest'ultimo e Greene non migliorano, tanto che Mark confida a Jennifer la sua decisione di trovare casa a Milwaukee: la promozione tanto attesa \u00e8 in dubbio, e seppure non possa ricostruire la famiglia, almeno il medico riuscirebbe a crescere sua figlia. Il primario nota invece Carter, che migliora sempre di pi\u00f9.\nUn nababbo tra noi.\nTrama.\nIl dr. Greene, nel tentativo di salvare la sua famiglia ed il suo matrimonio, fa la spola fra Milwaukee e Chicago, passando le notti con Jennifer e Rachel e le giornate al County General. Sembra che tra Mark e la moglie vi sia uno spiraglio, e il medico vi si aggrappa con tutte le forze. Il rapporto con il dr. Swift \u00e8 sempre pi\u00f9 conflittuale, e i due arrivano ad un acceso scambio di opinioni, durante il quale Swift dichiara di stare cos\u00ec appresso a Greene perch\u00e9 quest'ultimo sembra sempre assente. Le parti si riconciliano dopo un complicato intervento, nel quale i due riescono a collaborare nonostante le divergenze.\nDoug si trova coinvolto nella storia con Diane: accetta addirittura di allenare la squadra di baseball del figlio, con il quale ha stretto un rapporto di complicit\u00e0. Il matrimonio di Carol e Taglieri \u00e8 sempre pi\u00f9 vicino, e i due sono pronti ad esplodere. In ospedale arriva, con una ferita alla mano, un ricco signore, che in passato ha donato il nuovo reparto di cardiologia al County General: Benton scopre cos\u00ec che Carter \u00e8 di buona famiglia e suo padre \u00e8 molto ricco, cosa che il giovane aveva tentato di nascondere. Susan, esasperata dall'irresponsabilit\u00e0 della sorella Chloe, le impone di trovarsi un'altra sistemazione. Dal catalogo di un paziente, che ha un'agenzia matrimoniale, Susan viene a sapere che il dr. Cvetic ora \u00e8 felicemente sposato.\nMaternit\u00e0.\nTrama.\nPer Chloe arriva il momento di partorire: dopo un tragicomico travaglio, la donna d\u00e0 alla luce cantando una bellissima e sana bambina. In ospedale arrivano anche i signori Lewis, genitori di Susan e Chloe, che hanno accettato di provvedere alla figlia ed alla nipotina. Tutto il County General festeggia la nascita della piccola, che viene chiamata come la zia. Mentre Greene si occupa di una bambina affetta da un soffio cardiaco, Carter viene a sapere di aver ottenuto il posto per il tirocinio in Pronto Soccorso dell'anno successivo. Mentre attende la risposta del reparto di Chirurgia, cui aveva fatto domanda, rifiuta l'offerta, salvo poi scoprire dalla dott.ssa Hicks che non \u00e8 stato ammesso per l'internato. Il ragazzo si trova quindi nei guai per l'anno successivo.\nSusan viene a sapere che i suoi genitori non hanno la minima intenzione di accogliere la sorella in casa loro: nonostante la brutta situazione, riesce a godere alcuni istanti di riposo con la sua nipotina. Diane chiede a Doug di andare a vivere con lei; spaventato, il medico incontra una delle sue vecchie fiamme. La donna li sorprende e lo lascia.\nBenton riceve una telefonata dall'ospizio di sua madre: l'anziana signora \u00e8 morta. Disperato, si reca immediatamente sul posto. Viene raggiunto da Jeanie Boulet, e solo con lei riesce ad aprirsi e a spiegare ci\u00f2 che prova: i due, inaspettatamente, si baciano.\nCi vediamo in Autunno.\nTrama.\n\u00c8 il giorno delle nozze di Carol Hathaway e John Taglieri, e in tutto il pronto soccorso fervono i preparativi. Tra i pochi a non essere invitati alla cerimonia ci sono Doug, Carter e Benton, che proseguono il loro lavoro al County General. Il dr. Greene sembra aver risolto i suoi problemi con il nuovo primario, che gli annuncia la promozione gi\u00e0 promessa da Morgenstern per l'anno successivo. Non tutte le notizie, per\u00f2, sono buone: per il caso della donna affetta da preeclampsia \u00e8 scattata una denuncia ai danni di Mark, che dovr\u00e0 affrontare anche questo nuovo ostacolo, seppur con il sostegno di Swift. Doug incontra Jake, il figlio di Diane, e gli confessa le sue responsabilit\u00e0 nella fine della loro storia. Carter deve stendere le valutazioni del corso e giudicare le capacit\u00e0 di insegnamento di Benton; vendicandosi per il suo atteggiamento dispotico ed insofferente, assegna punteggi bassissimi. Dopo che il questionario \u00e8 gi\u00e0 stato recapitato alla dott. Hicks, Benton annuncia a Carter che l'internato in pronto soccorso \u00e8 suo: lo studente potr\u00e0 quindi tornare anche l'anno successivo. Carter si precipita dalla Hicks e scopre cos\u00ec che Benton ha steso su di lui un rapporto estremamente positivo. Trovandosi da solo a gestire un ragazzino malato di leucemia e vendicativo nei confronti della sorella, si scopre che anche il fratello di Carter ha sofferto di una forma grave della stessa malattia; Benton, intanto, mostra un atteggiamento umano nei confronti di un paziente per la prima volta. Susan corre alla cerimonia, mentre Chloe \u00e8 nuovamente sparita, lasciando la piccola alla sorella. Poco prima delle nozze, i dubbi di Taglieri aumentano: nonostante Carol sia pronta a sposarlo, egli si rende conto che il suo amore non \u00e8 autentico. Il matrimonio va quindi a monte, e Doug si precipita alla festa: la serie si chiude con un gran ballo per dimenticare le tristezze e lasciar rimarginare le ferite."}
{"id": "1204366", "revid": "767487", "url": "https://it.wikipedia.org/wiki?curid=1204366", "title": "Fast Eddie", "text": "Ha inciso su etichetta Dj International famose produzioni hip house ed acid house come \"Jack to the Sound\" (1987), \"Yo Yo Get Funky\" (1988), \"Acid Thunder\" (1988), \"Let's Go\" (1989) e Git On Up (1989:#1 classifica dance billboard). Nel 1998 ha cantato in alcuni dischi di successo della dance europea come \"With This Ring Let Me Go\" (con il DJ Molella e gli Heaven 17) ed \"Everything\"."}
{"id": "1204368", "revid": "1793900", "url": "https://it.wikipedia.org/wiki?curid=1204368", "title": "La spesa del curato", "text": "La spesa del curato \u00e8 un dipinto a olio su tavola (30 \u00d7 20, eseguito nel 1885 dal pittore italiano Mos\u00e8 Bianchi.\n\u00c8 conservato nei Musei Civici di Monza."}
{"id": "1204375", "revid": "1305772", "url": "https://it.wikipedia.org/wiki?curid=1204375", "title": "Simca Aronde", "text": "La Aronde era un'autovettura di fascia media prodotta dal 1951 al 1963 (e commercializzata fino al 1964) dalla Casa automobilistica francese Simca.\nStoria e profilo.\nGenesi e debutto.\nIl piemontese Enrico Pigozzi, patron della Simca, dopo aver prodotto per circa vent'anni vetture Fiat su licenza, cominci\u00f2 a sentire il desiderio di distaccarsi dalla produzione della Casa torinese per darsi invece alla produzione di autovetture proprie.\nFu cos\u00ec che fu avviato il progetto \"1200X\", che avrebbe dato alla luce la nuova vettura: tale nuovo modello, che nella iniziali intenzioni doveva chiamarsi \"Simca 9\" per mantenere un filo diretto con la Simca 8 sua progenitrice, doveva riprendere in sostanza i pregi della passata produzione che aveva fatto conoscere il marchio Simca in Francia, pertanto si scelse di mantenere motorizzazioni direttamente derivate dalla produzione Fiat, mentre la carrozzeria doveva essere invece inedita. La vettura doveva essere spaziosa come una berlina media ma nello stesso tempo relativamente parca nei consumi e concorrenziale nel prezzo.\nPer la carrozzeria ci si avvalse di morbide e tondeggianti linee, secondo i dettami della moda americaneggiante che dilagava anche in Europa.\nIl risultato finale fu presentato nel 1951: nacque cos\u00ec la Aronde. Il nome \"Aronde\" \u00e8 un vocabolo dell'antica lingua francese che significa \"rondine\" e fu scelto per via del logo della Casa francese, che all'epoca raffigurava una rondine stilizzata. E come ogni rondine che si rispetti, la Aronde fu presentata a primavera, il 31 maggio di quell'anno.\nNonostante queste curiosit\u00e0 sul nome, la Aronde era nota a molti anche come Simca 9, ossia il nome ipotizzato fin dalle origini del progetto. Ci\u00f2 pu\u00f2 portare un po' di confusione a chi si avvicina per la prima volta a questa vettura, tanto pi\u00f9 se si pensa che la prima serie veniva chiamata spesso addirittura Simca 9 Aronde quando se ne voleva indicare la prima serie. Per comodit\u00e0 diciamo comunque che con Simca 9 e Simca Aronde si intende la stessa vettura, che nel corso della sua produzione ha dato origine anche ad altre versioni particolari.\nCorpo vettura ed abitacolo.\nLa 9 Aronde \u00e8 caratterizzata da una calandra a forma di podio, pi\u00f9 bassa alle estremit\u00e0 (per lasciare spazio ai grandi fari circolari) e pi\u00f9 alta al centro. Su di essa campeggiava lo stemma della Casa su fondo nero (uno degli elementi distintivi dei modelli del 1951). I copricerchi erano completamente lisci, senza alcuno stemma o simbolo, mentre la fiancata era massiccia, ma allo stesso tempo morbida, grazie alle linee tondeggianti: la coda sfuggente era caratterizzata da piccoli fari. Sotto il sinistro vi era il bocchettone del serbatoio. Il lunotto era piuttosto piccolo e non garantiva una buona visibilit\u00e0 posteriore.\nL'abitacolo era abbastanza spazioso ed i sedili erano caratterizzati da rivestimenti un po' \"tristi\", e soprannominati come \"il tessuto dei deportati\" perch\u00e9 ricordava quello degli stracci indossati dai prigionieri internati nei campi di concentramento, un fatto all'epoca ancora recente e che rimase stagnante nella mente degli abitanti di tutta Europa. Tra le altre caratteristiche va senz'altro ricordata la presenza della batteria sotto il divanetto anteriore.\nStruttura e meccanica.\nMolte fonti ipotizzano che se al posto della \"Aronde\" la Simca avesse prodotto una nuova Fiat su licenza, questa sarebbe stata la Fiat 1400, per via di alcuni aspetti che accomunavano la francese e l'italiana. Tra questi va senz'altro citata la struttura a scocca portante, una soluzione che la Fiat stava introducendo proprio con la \"1400\" , e che nel caso della \"Aronde\" era costituita da scatolati in lamiera indeformabile.\nDi origine Fiat era anche la meccanica telaistica, che prevedeva un avantreno a ruote indipendenti con molle elicoidali e barra stabilizzatrice, ed un retrotreno ad assale rigido con balestre longitudinali, ma senza barra stabilizzatrice.\nL'impianto frenante era a quattro tamburi, mentre lo sterzo era a vite e settore elicoidale.\nSotto il cofano pulsava un motore a 4 cilindri da 1221 cm\u00b3 in grado di erogare una potenza massima di 45 CV a 4500 giri/min, quanto bastava per spingere la vettura a 125\u00a0km/h di allungo. Tale motore \u00e8 stato derivato dallo storico propulsore da 1089\u00a0cm\u00b3 montato sulle contemporanee \"Fiat 1100\" (all'epoca del lancio della \"Aronde\" non esistevano ancora le 1100/103, bens\u00ec le 1100 derivate dalle vecchie 508C) ed in seguito, nel 1957, sarebbe stato adottato in versione potenziata (e con il codice di \"103G.000\") dalla Fiat stessa per il suo modello di fascia media, la Fiat 1200. Il cambio era manuale a 4 marce, delle quali la prima non era sincronizzata: l'architettura meccanica della \"Aronde\", a motore anteriore e trazione posteriore, imponeva la presenza di un ponte posteriore che nei primissimi esemplari era a coppia conica classica, mentre successivamente sarebbe divenuto a coppia conica ipoide.\nEvoluzione.\nPrima serie: la 9 Aronde.\nLa prima serie della \"Aronde\" \u00e8 spesso indicata con la denominazione 9 Aronde: la sua produzione venne avviata subito dopo il suo lancio, avvenuto nella tarda primavera del 1951. Nel settembre del 1951, la \"Aronde\" partecip\u00f2 al suo primo Salone dell'automobile, quello di Parigi, dove nonostante la vettura non fosse pi\u00f9 una novit\u00e0, calamit\u00f2 ugualmente a s\u00e9 una nutrita schiera di pubblico. Per l'occasione, la vettura sub\u00ec il primissimo aggiornamento dalla sua entrata in produzione, consistente nella gi\u00e0 citata adozione della coppia conica ipoide in luogo della coppia conica classica. Vi furono inoltre anche altri lievissimi aggiornamenti, per esempio ai rivestimenti dei sedili, che ora erano in tessuto bordato di similpelle.\nNel marzo del 1952, vi furono altre lievi modifiche, come la batteria spostata da sotto i sedili a sotto il cofano motore, ed alcuni aggiornamenti di dettaglio alla strumentazione. Comparve anche la denominazione \"Aronde\" in corsivo sulla plancia. Nel mese di aprile fu posta in listino la 9 Sport, una coup\u00e9 dalla linea assai gradevole, ma ancora strutturalmente superata perch\u00e9 basata sul telaio (ed anche sulla carrozzeria) della \"Simca 8 Sport\", dalla quale differiva per il motore di origine Fiat leggermente rivisto ed in grado di erogare 51 CV, permettendo alla vettura una velocit\u00e0 massima di 135\u00a0km/h. Non si trattava quindi di una vera derivata della \"Aronde\", quanto piuttosto di una \"8 Sport\" con motore della \"Aronde\", bench\u00e9 rivisitato. Fu solo tre mesi dopo, nel mese di luglio, che questo modello venne riproposto in versione totalmente riprogettata: stavolta, la vettura pot\u00e9 contare su una struttura monoscocca e su alcune novit\u00e0 di carrozzeria, come i passaruota posteriori dal disegno pi\u00f9 schiacciato e la comparsa dei deflettori sulle superfici vetrate laterali. Al Salone di Parigi di quell'anno, la gamma della \"9 Aronde\" si estese con l'arrivo di altre interessanti versioni, ossia la versione Commerciale e la Messagg\u00e8re, destinate al trasporto di merci e con portata massima di 500\u00a0kg. Sempre al Salone di Parigi, fu presentata in anteprima la Grand Large, una gradevole versione coach (berlina a due porte) con verniciatura bicolore, ma per la cui commercializzazione si sarebbe dovuto attendere ancora un anno. Sia la \"Grand Large\" che la \"9 Sport\" furono disegnate e realizzate dalla carrozzeria \"Facel Metallon\" (che di l\u00ec a pochissimo avrebbe dato origine alla Casa automobilistica Facel Vega). Ma non fin\u00ec l\u00ec, perch\u00e9 anche la berlina ricevette alcuni aggiornamenti di dettaglio, per esempio nell'abbassamento del baricentro del corpo vettura, utile a migliorare la tenuta di strada; contemporaneamente, vennero aggiornati i sedili, ora pi\u00f9 confortevoli, mentre il paraurti posteriore divenne in tre parti. Il successo, tiepido nel primo anno di produzione, cominci\u00f2 a crescere a ritmi sempre pi\u00f9 sostenuti negli anni a venire: la Aronde, insomma, piaceva. Alla fine del 1952, i tempi di attesa per una berlina erano cresciuti a cinque mesi.\nNel 1953, la 9 Aronde fu ristilizzata in alcuni particolari, tra cui la calandra che divenne ad arco ed i copricerchi che recavano la \"S\" come iniziale della Casa. Meccanicamente invece rimaneva invariata, a parte alcuni dettagli, come la nuova frizione, pi\u00f9 robusta, un nuovo sterzo di tipo epicicloidale, nuovi ammortizzatori ed un ponte posteriore rinforzato. La gamma sub\u00ec alcune variazioni: la berlina venne ora proposta in due livelli di allestimento, denominati Quotidienne (livello di base) e Luxe; vi fu anche l'ingresso della Aronde in versione camionetta, mentre la \"Grand Large\" entr\u00f2 finalmente nei listini Simca dopo un anno di attesa e la \"9 Sport\" cambi\u00f2 denominazione in Coup\u00e9 De Ville, proposta ad un prezzo assai pi\u00f9 ribassato rispetto all'anno prima.\nDurante il 1954, la \"9 Aronde\" raggiunse l'apice del suo successo, non solo limitato entro i confini patrii, ma anche sottolineato da ampi consensi anche all'estero, basti pensare che circa il 26.5% dell'intera produzione era destinato oltreconfine. Non male in un'epoca in cui esistevano ancora dazi ed oneri doganali ad ostacolare la diffusione dei prodotti di un Paese anche al di fuori delle proprie frontiere. Durante quest'anno, tutte le versioni della gamma tranne le versioni commerciali ricevettero dei cerchi da 14 pollici in luogo di quelli da 15, in maniera tale da consentire un ulteriore ribassamento del corpo vettura. Per non influire negativamente sulle prestazioni venne quindi adottato anche un nuovo rapporto al ponte. Tra le altre migliorie meccaniche vanno menzionate quelle allo sterzo, al cambio ed alla frizione. Nello stesso anno, la gamma si ampli\u00f2 ulteriormente con l'arrivo della Aronde Ch\u00e2telaine, ossia la versione break, adatta per le gite di famiglia, come evidenziavano anche alcuni d\u00e9pliant dell'epoca. Commercializzata all'estero con il nome di Castel, la \"Aronde Ch\u00e2telaine\" differiva dalla normale \"9 Aronde\" berlina per il differente rapporto al ponte e per il motore depotenziato a soli 37 CV.\nNella primavera del 1955 venne introdotta la Week-End, una spider derivata direttamente dalla \"Coup\u00e9 De Ville\", dalla quale differiva per la differente calandra e per i cerchi ruota, ripresi pari pari da quelli della berlina. A settembre le \"9 Aronde\" vennero equipaggiate con il nuovo motore 1.3 da 48\u00a0CV della serie \"Flash\". Fu l'ultima evoluzione che interess\u00f2 la gamma della \"9 Aronde\": alla fine di quello stesso mese di settembre sarebbe stata sostituita dalla nuova serie della media francese.\nSeconda serie: la Aronde 90A.\nSe la sigla \"9 Aronde\" si riferiva alla prima serie, la sigla Aronde 90A si riferiva invece alla seconda serie, introdotta il 6 ottobre del 1955. La nuova serie si differenziava esteticamente dalla precedente sempre per il frontale, su cui spiccava una nuova e larga calandra di forma triangolare, costituita da due baffi che sconfinavano nei parafanghi anteriori, andando ad inglobare gli indicatori di direzione; posteriormente, le novit\u00e0 stavano invece nei parafanghi allungati all'indietro fino a sporgere leggermente dalla sagoma della coda e a costituire un accenno di pinne. Internamente comparvero nuovi sedili con imbottiture in caucci\u00f9, la pancia divenne bicolore ed il tachimetro divenne tondo (prima era a forma di mezzaluna), mentre scomparve la levetta dello starter, poich\u00e9 la nuova aronde era dotata di starter automatico. Meccanicamente fu montato il nuovo motore \"Flash\", sempre a 4 cilindri, ma della cilindrata di 1290\u00a0cm\u00b3, e con potenza massima salita da 45 a 48\u00a0CV di potenza massima sulle versioni berlina (le versioni per trasporto di merci utilizzavano un motore Flash con potenza lasciata a 45\u00a0CV per privilegiare la coppia motrice ai bassi regimi). La velocit\u00e0 massima sfiorava cos\u00ec i 130\u00a0km/h. In realt\u00e0, ad essere pignoli, il distacco tra la prima e la seconda serie della \"Aronde\" non fu cos\u00ec netto: infatti, come gi\u00e0 visto, gli ultimi esemplari della \"9 Aronde\", prodotti nel mese di settembre, furono equipaggiati gi\u00e0 con il motore Flash, pur conservando tutti i tratti stilistici delle Aronde aggiornate l'anno prima. Anche questi esemplari vennero siglati con il codice \"90A\", per cui, tirando le somme, si evince che non tutte le \"90A\" erano Aronde appartenenti alla seconda serie. Questa stranezza si spiega con il fatto che la Simca, pur avendo gi\u00e0 messo a punto e presentato il motore Flash non aveva ancora ricevuto le attrezzature atte allo stampaggio dei nuovi lamierati, a causa di un ritardo avuto dalla ditta che le costruiva. Per smaltire le prime scorte dei nuovi motori Flash, quindi, si decise di montarli sulla ultime \"9 Aronde\". In ogni caso, grazie all'arrivo del nuovo motore da 1.3 litri, la seconda generazione della media francese viene spesso indicata anche come Aronde 1300.\nTra le novit\u00e0 nella nuova gamma Aronde, la versione di base \"Quotidienne\" venne ribattezzata Deluxe, anche se contrariamente a quanto suggeriva il nome, la dotazione era veramente ridotta all'osso. Al posto della precedenmte versione \"Luxe\", invece, vi fu la versione Elys\u00e9e, distinguibile dalla \"Deluxe\" per le decorazioni cromate sui parafanghi e per i deflettori anteriori apribili anzich\u00e9 fissi. Rimasero invece in gamma le versioni \"Grand Large\" (berlina a 2 porte), \"Coup\u00e9 De Ville\", \"Week-End\" (spider) e\n\"Ch\u00e2telaine\" (break), nonch\u00e9 le versioni camionetta, \"Commerciale\" e \"Messaggere\". Mentre queste ultime, come gi\u00e0 accennato, montavano una variante depotenziata a 45\u00a0CV del motore Flash, le versioni \"Coup\u00e9 De Ville\" e \"Week-End\" vennero equipaggiate con il cosiddetto motore \"Flash Sp\u00e9cial\", la cui potenza massima sal\u00ec da 48 a 57 CV.\nCon l'arrivo della nuova gamma nota anche con il nome di \"linea Oc\u00e9ane\", le vendite salirono ulteriormente, anche per quanto riguarda gli esemplari destinati ai mercati esteri. Uno dei motivi di tale successo stava anche nell'efficace, anche se dispendiosa, campagna pubblicitaria di cui la \"Aronde\" \u00e8 stata oggetto nel corso della sua carriera commerciale. Tale campagna pubblicitaria era talmente assidua da poter essere accostata, senza timore di esagerare, a quella di trent'anni prima voluta da Andr\u00e9 Citro\u00ebn per promuovere i suoi modelli ed il suo marchio. Nel 1956, la \"Week-End\" venne sostituita dalla Oc\u00e9ane, stavolta non pi\u00f9 una denominazione generica attribuita ad un'intera gamma, ma che and\u00f2 invece ad indicare un singolo modello. La \"Oc\u00e9ane\" era anch'essa una spider come la sua antesignana, ma dotata di un parabrezza panoramico all'americana. Si tratt\u00f2 di fatto dell'unica vettura francese di fascia media a montarlo. Assieme alla \"Oc\u00e9ane\" debutt\u00f2 anche la Plein Ciel, una coup\u00e9 destinata invece a prendere il posto della \"Coup\u00e9 De Ville\". Sempre nel 1956 esordirono altre due versioni, queste ultime destinate al top di gamma: da una parte la Elys\u00e9e Matignon, una variante bicolore della \"Elys\u00e9e\" riccamente equipaggiata grazie alla presenza dei poggiatesta, dell'autoradio e di un orologio curiosamente montato sul mozzo del volante. Il suo motore era il \"Flash Sp\u00e9cial\" da 57\u00a0CV in luogo di quello normale da 48 CV; pi\u00f9 o meno nello stesso periodo debutt\u00f2 anche un'altra versione di lusso, denominata invece , praticamente una \"Grand Large\" (era infatti con carrozzeria berlina a due porte), ma con allestimento ancor pi\u00f9 curato e lussuoso, analogo a quello della \"Elys\u00e9e-Matignon\". A questo punto, la gamma della \"Aronde\" seconda serie fu costituita da ben 11 versioni, contando anche le versioni commerciali, che proprio nel 1956 si arricchirono a loro volta con l'arrivo della Intendante B\u00e2ch\u00e9e, praticamente una versione pick-up con sponde alte e telone di copertura.\nNel gennaio del 1957, venne festeggiata la \"Aronde\" numero 500.000, a testimonianza del grande consenso ottenuto dall'intera gamma, il che consent\u00ec alla Casa di Nanterre di restare ancora al secondo posto per volume di vendite dietro alla Renault. Inoltre, fin dal suo debutto, avvenuto oltre cinque anni prima, la \"Aronde\" fu utilizzata in vari exploit sportivi, allo scopo di stabilire nuovi record di velocit\u00e0 e di durata, consolidando ancor di pi\u00f9 la presa sul pubblico. Tra questi exploit sportivi, vale la pena citare quello del 16 maggio 1957, quando una \"Aronde\" riusc\u00ec a percorrere 100.000\u00a0km sulla pista di Monthl\u00e9ry, ad una media di 113,10\u00a0km/h. Tale impresa consent\u00ec alla vettura di stabilire 28 record internazionali e 14 record mondiali. In onore di tale evento, venne proposta una nuova versione denominata appunto Monthl\u00e9ry, caratterizzata dall'allestimento leggermente pi\u00f9 lussuoso di quello della \"Elys\u00e9e\", ma dotata del motore \"Flash Sp\u00e9cial\" da 57 CV. Nello stesso anno, la scritta \"Simca\" sul muso venne sostituita dalla scritta \"Aronde\", mentre compervero i nuovi sedili \"3D\" a dieci regolazioni.\nNel 1958, anche la serie \"90A\" si apprest\u00f2 ad uscire di produzione per lasciare campo libero alla terza serie. Non vi furono quindi novit\u00e0 di rilievo per la \"90A\": l'unico evento che poteva riguardare la \"Aronde\" fu l'apertura dello stabilimento di Poissy, ex-propriet\u00e0 della Ford SAF, la quale, dopo essere stata rilevata ed assorbita dalla stessa Simca, vide il suo sito di assemblaggio completamente ristrutturato ed ampliato per adattarsi alle diverse esigenze della Casa di Nanterre. Poco tempo dopo, la serie \"90A\" usc\u00ec di produzione.\nTerza serie: Aronde P60.\nLa terza serie della \"Aronde\", denominata P60, venne svelata alla stampa il 30 agosto del 1958: rispetto alla \"90A\" cambiarono in maniera decisa tutti i lamierati, specie nella parte anteriore, dove la vecchia calandra formata da due \"baffi\" disposti a V rovesciata lasci\u00f2 il posto ad una nuova calandra ovoidale, inserita in un muso leggermente proteso in avanti e con un cofano pi\u00f9 spiovente rispetto a prima. Nuovi anche i gruppi ottici anteriori, sempre tondi ma di nuovo disegno, mentre i paraurti ricevettero rostri rivestiti in gomma. Anche la coda, pur mantenendo la stessa impostazione generale della \"90A\", fu oggetto di rivisitazioni. All'interno, l'abitacolo divenne pi\u00f9 spazioso e fu reso anche pi\u00f9 luminoso grazie all'ampliamento delle superfici vetrate, mentre la strumentazione adott\u00f2 il nuovo tachimetro a sviluppo orizzontale chiamato \"Simcascope\". Dal punto di vista meccanico non vi furono variazioni di sorta: fu mantenuto quindi il motore \"Flash\" da 1.3 litri e nei diversi livelli di potenza. Le versioni proposte per la nuova gamma erano: \"Elys\u00e9e\" e \"Grand Large\" (48CV), \"Monthl\u00e9ry\" (57 CV) e Monaco (una nuova versione, anch'essa con carrozzeria a due porte senza montante come la \"Grand Large\" e con motore 1.3 da 57 CV). Non mancarono anche le nuove versioni \"Oc\u00e9ane\" e \"Plein Ciel\". Le versioni commerciali per trasporto di merci mantennero inizialmente la vecchia carrozzeria con frontale a due \"baffi\".\nNel settembre 1958 fu introdotta una nuova versione di base, la DeLuxe 6, caratterizzate dalla stessa carrozzeria della \"90A\", ma con il motore da 1089\u00a0cm\u00b3 da 40\u00a0CV mutuato direttamente dalla \"nostra\" \"Fiat 1100/103\", sebbene con alcuni aggiornamenti (come i cinque supporti di banco) che gli fecero guadagnare il diritto all'appartenenza ai motori \"Rush\". Vi fu anche una seconda versione caratterizzata dalla carrozzeria della serie precedente: tale versione, denominata invece Super De Luxe, era per\u00f2 equipaggiata con il motore \"Flash\" da 48 CV. Un mese dopo, vi fu la presentazione della \"P60\" al pubblico, tenutasi al Salone di Parigi del 1958, il primo ad essere stato inaugurato dal neo-presidente francese Charles de Gaulle. Il 1958 fu anche l'anno in cui la Chrysler entr\u00f2 nel capitale della Simca. Grazie alla partecipazione del colosso statunitense, la \"Aronde\" pot\u00e9 essere esportata anche oltreoceano.\nIl 1959 fu l'anno che registr\u00f2 il record di produzione per la \"Aronde\", con ben 194.553 esemplari, pari ad un esemplare ogni tre minuti per 365 giorni! Per nulla pago di tali soddisfacenti risultati, il patron Pigozzi organizz\u00f2 una prova di basso consumo, in cui una \"P60 De Luxe 6\" avrebbe dovuto percorrere 607\u00a0km con quattro persone a bordo. Il risultato fu decisamente incoraggiante, con la vettura che riusc\u00ec a consumare appena 6.38 litri ogni 100\u00a0km, un risultato eccellente per l'epoca. Si arriv\u00f2 cos\u00ec al nuovo Salone di Parigi, dove vi fu una significativa novit\u00e0 motoristica che and\u00f2 anche a modificare la gamma stessa. Tale novit\u00e0 fu rappresentata dal debutto dei nuovi motori Rush, consistenti in edizioni aggiornate dei precedenti due motori da 1.1 e da 1.3 litri, sempre da 1090 e da 1290\u00a0cm\u00b3 di cilindrata, ma con alcuni aggiornamenti, tra cui l'albero a gomiti a 5 supporti di banco. Quanto alla gamma, sparirono le versioni \"De Luxe 6\" e \"Super De Luxe\", sostituite rispettivamente dai modelli Etoile 6, con motore Rush da 1.1 litri e con potenza passata da 40 a 42 CV, ed Etoile 7, equipaggiata invece dal nuovo \"Rush\" con potenza salita da 48 a 52 CV. Quanto alle versioni gi\u00e0 esistenti, la \"Elys\u00e9e\" e la \"Grand Large\", i loro motori passarono anch'essi da 48 a 52 CV, mentre le versioni pi\u00f9 potenti si avvalsero del motore \"Rush Super\", la cui potenza sal\u00ec da 57 a 62 CV. Tra queste vi sono le versioni \"Plein Ciel\" ed \"Oc\u00e9ane\", le quali vennero tra l'altro proposte in due livelli di allestimento, anzich\u00e9 uno solo. Tra le altre novit\u00e0 degne di nota, va citata la Ranch, una versione break con allestimento di lusso, caratterizzata dalla verniciatura bicolore e dalla presenza del motore \"Rush Super\" da 62 CV. Quanto alle versioni commerciali, anch'esse ricevettero il nuovo frontale delle \"P60\" e vennero inoltre equipaggiate con il motore \"Rush Service\" da 48 CV.\nNel gennaio del 1960, vi fu un aggiornamento al retrotreno, per il quale a quel punto venne proposto un nuovo schema che combinava molle a balestra e molle elicoidali, mentre il mese seguente dalle catene di montaggio di Poissy usc\u00ec la milionesima \"Aronde\".\nNel 1961, a quasi dieci anni dal suo debutto commerciale, la \"Aronde\" continu\u00f2 ad essere una vettura gradita dal pubblico, ma la Casa madre stava gi\u00e0 lavorando al progetto destinato alla produzione della sua sostituta. Nel frattempo vi furono altre novit\u00e0: le due versioni di base beneficiarono finalmente della nuova carrozzeria delle altre \"P60\". Al Salone di Parigi di quell'anno, l'ultimo ad essere ospitato al Grand Palais, venne introdotta la ', praticamente una \"Elys\u00e9e\" con motore Rush da 1089\u00a0cm\u00b3 e 42 CV. Inoltre, esordirono anche le versioni Monthl\u00e9ry Sp\u00e9ciale e ', entrambe equipaggiate da una nuova variante del motore Rush, sempre da 1290\u00a0cm\u00b3, ma con potenza portata a 70 CV. Alla fine dello stesso anno, vennero tolte di produzione le versioni \"Oc\u00e9ane\" e \"Pleine Ciel\".\nNel 1962, improvviso arriv\u00f2 il declino: la \"Aronde\" che ancora l'anno prima era riuscita ad essere prodotta in 153.073 esemplari, rallent\u00f2 di colpo il ritmo: le ordinazioni si fecero meno frequenti. Alla fine di quello stesso 1962, la produzione risult\u00f2 dimezzata e la Simca scivol\u00f2 al quarto posto tra i costruttori francesi. Vennero inoltre tolte di produzione la \"Etoile 7\" e la \"Monaco Sp\u00e9ciale\".\nNella primavera del 1963 vennero via via tolte di produzione tutte le varie versioni costituenti la gamma \"Aronde\": l'ultimo esemplare usc\u00ec dalle linee di montaggio il 22 maggio, ma la commercializzazione continu\u00f2 ancora per quasi un anno fino ad esaurimento scorte: nel mese di settembre rimasero solo i modelli \"Etoile 6\", \"Etoile Super 6\", \"Elys\u00e9e\", \"Ranch\" e \"Monthl\u00e9ry Sp\u00e9ciale\", mentre a dicembre la gamma \"Aronde\" fu rappresentata dalla sola \"Etoile 6\".\nLa \"Aronde\" termin\u00f2 la sua carriera nel marzo del 1964, quando avvenne la sua uscita dai listini Simca.\nRiepilogo caratteristiche.\nDi seguito vengono mostrate le caratteristiche relative alle varie versioni costituenti la gamma \"Aronde\" durante i suoi tredici anni di produzione. I prezzi riportati sono in franchi francesi e si riferiscono al momento del debutto nel mercato interno. I modelli introdotti a partire dal 1960 sono espressi in nuovi franchi, la valuta francese in vigore a partire dal 1\u00ba gennaio 1960 (1 nuovo franco = 100 vecchi franchi)."}
{"id": "1204376", "revid": "1543377", "url": "https://it.wikipedia.org/wiki?curid=1204376", "title": "Liberazione (Chagall)", "text": "Liberazione \u00e8 un dipinto a olio su tela (168x88 cm) realizzato tra il 1937 ed il 1952 dal pittore Marc Chagall.\n\u00c8 conservato nel Centre Pompidou di Parigi.\nCollegamenti esterni.\nCentre Georges Pompidou \u2013 Sito Ufficiale"}
{"id": "1204377", "revid": "287204", "url": "https://it.wikipedia.org/wiki?curid=1204377", "title": "Vertical Launching System", "text": "Il Vertical Launching System \u00e8 un sistema di lancio dei missili derivato dal lanciamissili balistici da sottomarini o dal lancio di missili come il Tomahawk, missili superficie-aria (SAM) e Standard missile. Nei sottomarini questo sistema di lancio permette di trasportare pi\u00f9 tipi di armi in aggiunta ai lanciasiluri. Questo tipo di lancio sia nei sottomarini che nelle navi consente di avere pi\u00f9 armi pronte a far fuoco.\nEsempi di utilizzo.\nI sistemi VLS trovano posto nelle navi equipaggiate con sistemi Aegis come:\nTrovano anche posto in navi non Aegis come:\nTipi di VLS.\nSYLVER.\nIl SYLVER \u00e8 un tipo di rampa di lancio verticale progettato da DCN per missili Aster 15/30 che trova posto nella portaerei francese \"Charles de Gaulle\" e nella portaerei della Marina Militare Italiana Cavour. Il sistema trover\u00e0 posto anche nelle nuove unit\u00e0 italo/francesi dei programmi Orizzonte e FREMM.\nUn lanciatore SYLVER, costituito da un modulo di 8 celle, occupa circa 6 metri quadrati.\nIl lanciatore ha diverse versioni ognuna distinta dall'altra per l'altezza:\nLa sigla numerica si riferisce alla lunghezza del missile in decimetri. Per esempio la sigla \"A-70\" indica una lunghezza di 7 metri.\nSea Wolf.\nSea Wolf \u00e8 il tipo di VLS utilizzato dalla Royal Navy\nStati Uniti.\nLa corrente generazione di VLS americani \u00e8 conosciuta come Mk 41 adatta a missili come i Sea Sparrow i missili SM-2, missili VLA ASW con siluri Mk-46 come testata e molto simili agli ASROC."}
{"id": "1204378", "revid": "1656773", "url": "https://it.wikipedia.org/wiki?curid=1204378", "title": "Samir Nasri", "text": "Caratteristiche tecniche.\nNasri poteva giocare sia da ala, sia da trequartista, pur preferendo quest'ultimo ruolo. Nei primi anni di carriera fu impiegato come interno di centrocampo e come esterno. Era dotato di una buona tecnica, che gli consentiva di battere punizioni e corner; abile come crossatore, sfoggiava un buon dribbling e aveva una discreta visione di gioco.\n\u00c8 stato paragonato a Zin\u00e9dine Zidane.\nCarriera.\nClub.\nOlympique Marsiglia.\nCresciuto nell' dall'et\u00e0 di 9 anni, esordisce in prima squadra nella stagione 2004-2005 a 17 anni, giocando da esterno di centrocampo, ruolo che ricoprir\u00e0 fino alla parte finale della stagione 2005-2006. Una volta riconosciute le sue spiccate doti di regia, l'allenatore Albert Emon decise di modificare l'assetto tattico della sua linea mediana, posizionandolo di fatto come centrale nel 4-4-2 della squadra marsigliese, con la quale ha ottenuto un secondo posto nella stagione 2006-2007 e un terzo posto nella stagione successiva guadagnandosi il diritto di partecipare alla Champions League. Durante la sua permanenza in Ligue 1 diventa giocatore del mese UNFP e calciatore giovane dell'anno della Ligue 1 nella stagione 2006-2007.\nArsenal.\nL'11 luglio 2008 Nasri diventa ufficialmente un giocatore dell' per circa 14 milioni di sterline. Nasri segna il suo primo gol con la maglia dell'Arsenal all'esordio con i \"Gunners\", nella vittoria per 1-0 contro il .\nSegna il suo primo gol con la maglia dei \"Gunners\" in Champions League contro il . Termina la sua prima stagione all'Arsenal con 44 partite giocate, 7 gol e 5 assist.\nAll'inizio della seconda stagione (2009-2010) subisce una frattura a una gamba. L'infortunio lo costringe a saltare la prima parte della stagione. L'Arsenal termina la stagione al 3\u00ba posto e Nasri fa registrare 34 partite giocate, 5 gol e 5 assist.\nIl 13 dicembre 2011 viene nominato calciatore francese dell'anno battendo Florent Malouda e Hugo Lloris. Al termine della stagione viene inserito nella squadra dell'anno della PFA.\nRimane all'Arsenal fino all'inizio della stagione successiva, dove gioca una sola partita di campionato.\nManchester City.\nIl 24 agosto 2011 passa a titolo definitivo al , per 25 milioni di sterline. Esordisce il 28 agosto 2011 alla terza giornata di campionato contro il al White Hart Lane fornendo due assist a Edin D\u017eeko e uno a Sergio Ag\u00fcero nel 5-1 per i \"Citizens\". Il 1\u00ba ottobre 2011 segna il suo primo gol con il Manchester City nella vittoria per 4-0 sul . A fine anno, dopo 5 reti in 30 gare, si laurea campione d'Inghilterra.\nApre la stagione seguente vincendo il Community Shield al Villa Park di Birmingham, grazie alla vittoria per 3-2 sul .\nSiviglia.\nIl 31 agosto 2016 passa in prestito al con opzione di riscatto di 19 milioni di euro, sceglie di indossare la maglia numero 10. Segna la sua prima rete in maglia andalusa il 24 settembre seguente, nella sconfitta rimediata 3-1 contro l'. Il 30 aprile 2017 la societ\u00e0 andalusa annuncia che non riscatter\u00e0 il calciatore.\nAntalyaspor e West Ham.\nIl 21 agosto 2017 firma un contratto biennale con i turchi dell'. Il 31 gennaio 2018 dopo solamente cinque mesi, rescinde il suo contratto con la societ\u00e0 turca.\nIl 22 febbraio 2018 viene squalificato per sei mesi dalla UEFA per essere risultato positivo a un test antidoping risalente al dicembre del 2016.\nIl 1\u00ba gennaio 2019 viene ingaggiato dagli inglesi del , con cui firma un contratto di sei mesi, con opzione per un'altra stagione.\nAnderlecht.\nRimasto svincolato, il 5 luglio 2019 si accorda con l', dove gioca per una stagione.\nIl 26 settembre 2021 annuncia il suo ritiro dal calcio giocato, e la sua partecipazione come commentatore su Canal+ Sport, emittente televisiva francese.\nNazionale.\nHa esordito in Nazionale il 28 marzo 2007 contro l' in una gara amichevole: il match \u00e8 terminato 1-0 con rete di Karim Benzema e assist dello stesso Nasri. Segna il suo primo gol in Nazionale il 6 giugno dello stesso anno in Francia-, valida per le qualificazioni a Euro 2008.\nPartecipa al campionato europeo del 2008, giocando prima contro la Romania e poi contro l'Italia, partita durante la quale subisce un infortunio che gli coster\u00e0 il resto del campionato. Non verr\u00e0 invece convocato per i mondiali del 2010 in Sudafrica. Torna al gol in Nazionale l'11 ottobre 2011 contro la Bosnia ed Erzegovina, partita valida per le qualificazioni all'europeo 2012, sancendo l'1-1 finale.\nViene convocato per Euro 2012, dove segna nella partita d'esordio della Francia, mettendo a segno il definitivo 1-1 l'11 giugno a Donetsk contro l'Inghilterra. Viene escluso dai convocati per i mondiali 2014 in Brasile. Il 10 agosto 2014 annuncia il ritiro dalla nazionale.\nStatistiche.\nPresenze e reti nei club.\n\"Statistiche aggiornate al 23 agosto 2020.\""}
{"id": "1204379", "revid": "124088878", "url": "https://it.wikipedia.org/wiki?curid=1204379", "title": "Agostino Bertani", "text": "Biografia.\nFormatosi all'Universit\u00e0 degli Studi di Pavia come allievo del Collegio Borromeo, fu medico-chirurgo all'Ospedale Maggiore di Milano, a partire dal 1840; nel 1842 fond\u00f2 la \"Gazzetta Medica\". Amico di Mazzini, e ancor pi\u00f9 di Cattaneo, fu tra i preparatori e i partecipanti alle Cinque giornate di Milano (1848); da allora e in seguito fu organizzatore indefesso dell'assistenza ai feriti in quasi tutti i pi\u00f9 importanti avvenimenti militari nella Penisola italiana. Nel 1849 fu a Roma a sostenere la Repubblica romana, prestando servizio come medico, e si ritrov\u00f2 a curare Goffredo Mameli, ferito alla gamba sinistra durante un assalto alla baionetta nell'Assedio di Roma.\nLa ferita sembrava leggera, ma si svilupp\u00f2 una grave infezione che costrinse Bertani ad amputare la gamba, invano, poich\u00e9 l'infezione fu fatale a Mameli. Tuttavia, come ricordo dell'assistenza prestata, la madre di Mameli volle donare ad Agostino Bertani una teca con una ciocca dei capelli del figlio. Dopo aver riparato in esilio in Svizzera, Bertani si trasfer\u00ec a Genova ove costitu\u00ec, con l'approvazione di Mazzini, un \"Comitato militare\" per l'indipendenza e l'Unit\u00e0 d'Italia. Fu eletto deputato nella VII legislatura del Regno di Sardegna. Pur restando fedele ai suoi principi repubblicani, nel 1859 dichiar\u00f2 con i suoi amici esuli di dare leale appoggio al governo piemontese. Partecip\u00f2 alla Seconda guerra d'indipendenza come ufficiale medico nel corpo dei volontari di Garibaldi.\nNel 1860 segu\u00ec l'Eroe dei due mondi a Palermo ed a Napoli. Ebbe un ruolo importante nel raccogliere cinque spedizioni in aiuto ai garibaldini, occupandosi anche di ottenere gli aiuti economici e rivestendo la qualifica di \"segretario generale\" che controfirmava i decreti del dittatore Garibaldi. In questa sua attivit\u00e0 suscit\u00f2 tuttavia sia l'avversit\u00e0 di Cavour, che lo riteneva contrario all'annessione diretta al regno di Sardegna, sia dei generali garibaldini. Fu sostituito pertanto dal Pallavicino.\nNel 1861 fu eletto al Parlamento del Regno d'Italia, ove sedette nei banchi della Sinistra storica, coinvolto in aspre polemiche. Si oppose alla spedizione di Garibaldi del 1862 verso Roma, anche se rimase amico di Garibaldi e fu nuovamente al suo fianco nell'Invasione del Trentino, con la responsabilit\u00e0 del servizio medico; combatt\u00e9 nella battaglia di Mentana del 1867.\nDopo la presa di Roma nel 1870 divenne sempre pi\u00f9 il riferimento in Parlamento della Sinistra extraparlamentare repubblicana e mazziniana. S'impegn\u00f2 nella conciliazione tra le istanze repubblicane e un'evoluzione della monarchia in senso democratico. Pur mantenendo l'ideale repubblicano, Bertani era contrario all'astensionismo propugnato dalla maggior parte dei seguaci di Mazzini, e ritenne sempre prioritario condurre la lotta democratica nel quadro delle istituzioni, senza alcuna pregiudiziale istituzionale.\nDopo essersi opposto ai governi della Destra storica, Bertani prese le distanze anche dalla Sinistra di Agostino Depretis - di cui condannava sul piano politico e morale la pratica del trasformismo - e, il 26 maggio 1877, costitu\u00ec un separato gruppo parlamentare del \"partito dell'estrema sinistra\". Appoggi\u00f2 in seguito il Governo Cairoli I. Per tale motivo, \u00e8 considerato il fondatore dell'Estrema sinistra storica, di cui fu la guida, prima dell'avvento di Felice Cavallotti.\nFu promotore dell'inchiesta parlamentare sulle condizioni dei lavoratori della terra in Italia, sostenne l'abolizione della tassa sul macinato, fu fautore del suffragio universale e si occup\u00f2 di questioni di istruzione e di igiene pubblica. Nella sua carriera di deputato ebbe sempre particolare attenzione per i problemi riguardanti la sanit\u00e0; da ricordare inoltre il suo intervento per alleviare le condizioni di detenzione di Giovanni Passannante, anarchico condannato all'ergastolo per il tentato omicidio del re Umberto I. Fu anche scrittore efficace, come si vede dai suoi numerosi opuscoli, dai discorsi politici, dai lavori professionali e tecnici. I suoi scritti di argomento politico vennero raccolti e pubblicati in \"Scritti e discorsi\" (1890) e partecip\u00f2 anche alla fondazione del giornale \"La Riforma\".\nMassoneria.\nNel 1866 fu iniziato nella Massoneria del Grande Oriente d'Italia, nella Loggia \"Progresso sociale\" di Firenze, e nel 1833 appartenne alla loggia \"Propaganda Massonica\" di Roma, nel 1885 fu eletto Consigliere dell'Ordine e fu nel Comitato d'onore per il monumento a Giordano Bruno.\nMonumenti commemorativi.\nIl monumento \"nazionale\" ad Agostino Bertani, opera di Vincenzo Vela, fu inaugurato il 30 aprile 1888; originariamente era situato nell'odierna piazza Donegani di Milano, ma successivamente fu trasferito in piazza fratelli Bandiera, ove si pu\u00f2 vedere ancora oggi. Il monumento \u00e8 citato anche da Achille Campanile nel racconto breve \"Ferragosto\" (incluso nella raccolta Gli asparagi e l'immortalit\u00e0 dell'anima) dove, una volta animatosi, gira spaesato per la citt\u00e0 con in mano la propria epigrafe, domandandosi, non molto onorevolmente, \u00ab\"Ma chi ero?\"\u00bb.\nCitazioni.\nGaribaldi scrisse nella prefazione alle sue \"Memorie\" (1872):"}
{"id": "1204382", "revid": "121802282", "url": "https://it.wikipedia.org/wiki?curid=1204382", "title": "Ho bisogno di te (Iva Zanicchi)", "text": "Ho bisogno di te \u00e8 l'unico CD singolo della cantante italiana Iva Zanicchi, pubblicato nel 2001."}
{"id": "1204383", "revid": "949200", "url": "https://it.wikipedia.org/wiki?curid=1204383", "title": "La fidanzata dal volto blu", "text": "La fidanzata dal volto blu \u00e8 un dipinto a olio su tela (100x80 cm) realizzato tra il 1932 ed il 1960 dal pittore Marc Chagall."}
{"id": "1204385", "revid": "404338", "url": "https://it.wikipedia.org/wiki?curid=1204385", "title": "Episodi di Jarod il camaleonte (prima stagione)", "text": "La prima stagione della serie televisiva statunitense Jarod il camaleonte \u00e8 stata trasmessa negli Stati Uniti dal settembre 1996 al maggio 1997 sulla NBC.\nAlla ricerca della verit\u00e0.\nTrama.\n4 febbraio 1963. Un bambino di nome Jarod sta montando un modellino dell'Empire State Building di New York, sotto l'attenta osservazione di telecamere e di un uomo di nome Sydney, che afferma che il ragazzo \u00e8 arrivato da poco pi\u00f9 di 36 ore ma ha gi\u00e0 pi\u00f9 talento di tutti gli altri. Sydney spiega a Jarod che si prender\u00e0 cura di lui per un po'.\n1996, Anchorage (Alaska). Sydney \u00e8 accompagnato da una donna di nome Miss Parker su una chiatta, dove i due incontrano un marinaio che ha avuto a che fare con Jarod per un po'. L'uomo racconta in che modo Jarod ha incastrato il gruppo di marinai che inquinavano le acque e causavano l'avvelenamento dei pesci che a sua volta aveva portato diversi morti in un villaggio aleutino. Il marinaio spiega ai due che Jarod era molto interessato a conoscere le persone. Miss Parker si dimostra indifferente e sarcastica quando commenta i comportamenti di Jarod, per il quale usa appellativi quali \"mostro\" e \"scimmia\". Sydney, al contrario, \u00e8 molto preoccupato per la fuga del suo pupillo.\nNel frattempo a New York, all'Ospedale \"Queen of Angels\". Jarod si presenta come dottore e salva la vita a una bambina che ha bisogno di una tracheotomia d'urgenza. Jarod conosce il direttore dell'ospedale, Miles Hendricks, e il suo dottore pi\u00f9 affermato, Alan Trader. A entrambi confessa di voler lavorare al Queen of Angels perch\u00e9 \u00e8 uno dei pochi ospedali che offre azioni acquistabili anche dai propri dottori.\nMiss Parker e Sydney lavorano in un posto chiamato \"Il Centro\", che si trova nella localit\u00e0 di Blue Cove (Delaware). La donna rivela che \u00e8 stata richiamata a lavorare con lui solo finch\u00e9 non troveranno Jarod, e che le sue prospettive di carriera non la vedono intenzionata a inseguirlo in lungo e in largo per gli Stati Uniti. \u00c8 chiaro che i due si conoscono da quando Miss Parker era una bambina, perch\u00e9 Sydney la ricorda come una ragazzina allegra. Nell'appartamento abbandonato da Jarod, i due osservano le immagini della sua ultima \"simulazione\" e Sydney cerca di spiegare a Miss Parker cosa sia realmente Jarod: un \"simulatore\" che pu\u00f2 diventare chiunque voglia, che pu\u00f2 risolvere problemi e rivivere situazioni immedesimandosi in chi le ha vissute. Allo stesso modo \u00e8 un genio in grado di fare qualunque lavoro e creare formule e progetti in laboratorio. Sulla scrivania di Jarod, Miss Parker trova un origami che rappresenta \"Nemesi\", la dea della vendetta. \u00c8 allora che intuisce che Jarod si vuole trasformare in una sorta di giustiziere che aiuter\u00e0 i deboli e i derelitti. Jarod infatti si trova a New York per aiutare il giovane Kevin Bailey, rimasto paralizzato a causa di un'operazione scorretta. Nel frattempo, per\u00f2, tiene un occhio sui suoi inseguitori e scopre che gli hanno congelato il conto in banca in Alaska. All'ospedale si occupa anche di un'anziana greca, la Signora Nikkos, che non vuole saperne di essere operata e manifesta semplicemente l'incapacit\u00e0 di scaricarsi da diversi giorni. Jarod decide di usare terapie alternative per aiutarla ed evitarle un'operazione. I due fanno amicizia e la donna intuisce che Jarod nasconde un passato tormentato e non sa davvero chi sia.\nAl Centro Miss Parker fa seguire la carta di credito di Jarod, ma lui si \u00e8 premunito e ha fatto in modo di creare centinaia di false piste per non farsi trovare.\nJarod, intanto, scopre che le lastre pre-operatorie di Kevin sono state sostituite con la copia di quelle post-operatorie, dunque le vere lastre della sua spina dorsale non sono pi\u00f9 in archivio perch\u00e9 qualcuno le ha fatte sparire, forse per coprire l'operazione sbagliata dal dottor Trader.\nJarod decide che \u00e8 il momento di chiamare il suo \"mentore\" e trova il modo di comunicare con Sydney al telefono. Jarod confessa di essere scappato per tutte le bugie che gli hanno sempre raccontato sulle sue simulazioni: nel momento in cui ha scoperto che il suo lavoro e le sue invenzioni venivano sfruttate per causare disastri e la morte di centinaia di persone, il simulatore ha deciso di andarsene. Sydney gli spiega che al Centro lo rivogliono e hanno anche richiamato Miss Parker per dargli la caccia, ma Jarod non sembra preoccupato, anzi \u00e8 divertito dal suo ritorno e chiede al suo ex tutore di guardarsi le spalle a sua volta.\nDopo la telefonata, Jarod sfrutta le sue capacit\u00e0 per rubare 5 milioni di dollari, presentandosi a Wall Street e rubando una commissione milionaria che sarebbe finita nelle casse del Centro. Ci\u00f2 porta Sydney e Miss Parker a capire che il simulatore \u00e8 a New York. Quando i due arrivano in albergo, scoprono che Jarod ha gi\u00e0 pagato i conti delle loro camere, in contanti. Jarod lascia a Miss Parker il primo di tanti messaggi che verranno durante il suo inseguimento.\nDeciso a scoprire che fine hanno fatto le lastre, Jarod fa mandare un falso messaggio al cercapersone di Trader, chiedendo dove sono finite le lastre pre-operatorie originali di Kevin. L'uomo si incontra con l'infermiera Gwen, sulla quale Jarod indaga per scoprire che anni prima era stata in prigione e si drogava.\nDopo aver fatto dei test sul suo sangue, Jarod causa un finto allarme incendio all'hotel di Sydney e aspetta che siano tutti usciti per parlare con lui. Il ragazzo gli rivela di aver scoperto che i suoi \"presunti\" genitori, morti in un disastro aereo, non potevano esserlo davvero perch\u00e9 non avevano un'anomalia genetica ereditaria nel sangue, che lui invece possiede. Jarod vuole sapere chi \u00e8 veramente e chiede a Sydney di dargli le chiavi di accesso al sistema informatico del Centro per scoprire qualcosa sulla sua identit\u00e0, in cambio gli d\u00e0 anche le istruzioni per recuperare i 5 milioni del Centro, meno la sua \"commissione\". Miss Parker intuisce che l'incendio era un pretesto e, tornata in albergo, scopre Sydney intento a parlare col ragazzo prodigio. Quando lo fa inseguire, chiedendo ai suoi uomini di sparargli, Sydney la trattiene e di fatto aiuta Jarod a scappare. \u00c8 allora che Parker gli chiede di scegliere se fare \"lo scienziato o la balia\", perch\u00e9 non pu\u00f2 essere entrambe le cose.\nJarod parla con Gwen e la convince a dargli una mano; la donna gli confessa che il dottor Trader aveva operato il piccolo Kevin da ubriaco, causandogli un danno alla colonna vertebrale che l'ha reso paralitico. Il dottor Hendricks aveva poi coperto tutto, chiedendo il suo aiuto e minacciandola di svelare il suo passato di ex-galeotta.\nDurante una partita a squash, Jarod droga la bottiglia d'acqua di Hendricks e fa in modo di causargli un finto attacco cardiaco; una volta in ospedale lo invita a confessare dove si trovano le vere lastre di Kevin Bailey, altrimenti lo far\u00e0 operare da Trader, che \u00e8 ancora una volta sotto effetto di alcolici. In realt\u00e0, Jarod fa fermare l'operazione prima che Trader possa fare danno.\nNel frattempo, Miss Parker e Sydney raggiungono l'ospedale e inseguono Jarod, che riesce a scappare anche grazie all'aiuto della Signora Nikkos. Una volta fuggito fa in modo di mandare le lastre a Kevin. A fine episodio, Jarod si appresta a salire su un aereo e viene chiamato da un'assistente di volo che gli chiede di imbarcarsi in fretta; Jarod la rassicura, facendole notare che non possono partire senza di lui. Il simulatore, infatti, sar\u00e0 il pilota...\nIn questo episodio Jarod scopre il gelato, il programma La Ruota della Fortuna, il racquetball e le caramelle Pez.\nUna morte misteriosa.\nTrama.\nY.M.C.A. di Seattle, Washington. Miss Parker e Sydney arrivano in ritardo in un alloggio di Jarod gi\u00e0 abbandonato, per scoprire che ha salvato la zona da un disastro nucleare e si trovava l\u00ec soprattutto per imparare a nuotare. Tornati al Centro, Miss Parker riceve un fax da Jarod in cui il simulatore si manifesta dispiaciuto di non averli incrociati e la invita a rendersi conto che le cose non sono sempre quelle che sembrano, allegando la data della morte di sua madre (13 aprile 1970).\nJarod \u00e8 a San Diego e lavora nella guardia costiera, i suoi colleghi sono Martha Poole, una ragazza che agogna una promozione da anni, Javi Padillo e Paul Bilson, il capitano di corvetta. Il suo scopo \u00e8 indagare sulla morte di un pescatore, Tom King, che ha lasciato moglie e figlia.\nAl Centro il signor Broots viene inserito nella squadra di Miss Parker. Si tratta di un genio del computer che avr\u00e0 il compito di scoprire le mosse informatiche di Jarod. Miss Parker e Sydney discutono sull'utilit\u00e0 di questo nuovo elemento, dato che lo psichiatra ritiene improbabile che il Signor Broots possa stanare Jarod, che \u00e8 troppo intelligente per farsi rintracciare. Parker, al contrario, \u00e8 convinta che \"sono i pi\u00f9 intelligenti che fanno sempre qualcosa di stupido\". Durante il dialogo, i due entrano nell'ascensore dove \u00e8 morta sua madre, che vi si \u00e8 suicidata sparandosi. Miss Parker reagisce in modo freddo, confessando di ritenere la madre una debole, incapace di resistere alle pressioni del suo lavoro, e di non aver mai compreso perch\u00e9 avesse compiuto quel gesto proprio in un ascensore.\nJarod fa anche amicizia con Roy Abbot, un uomo che vive da mesi in mare senza mai attraccare e che ora sta finendo le provviste; lo deve convincere a tornare a terra, se non vuole rischiare di morire di fame. Pi\u00f9 tardi, Jarod chiama Sydney mentre si diletta a dipingere; come sempre ha delle domande sulla sua identit\u00e0 e vorrebbe sapere se \"Jarod\" \u00e8 il suo vero nome; il simulatore confessa anche di vedere continuamente gli occhi delle vittime delle sue simulazioni, e si sente fortemente in colpa. Al Centro, invece, temono che Jarod consegni i dischetti DSA trafugati che hanno ripreso tutta la sua vita e gli sfruttamenti per le simulazioni, ma ovviamente non possono rivolgersi alle autorit\u00e0 per far cercare Jarod. Il giorno dopo Jarod segue la vedova King e la figlia e soffre insieme a loro mentre portano dei fiori sulla tomba di Tom King. Nel frattempo Parker e Sydney raggiungono il posto da cui stava chiamando Jarod, ma trovano un uomo pagato da lui per smistare le sue telefonate e trasferirle. Sydney \u00e8 divertito dall'atteggiamento del suo pupillo, al contrario Miss Parker \u00e8 infastidita. Jarod va a trovare ancora Abbot e i due parlano insieme del suo amore perduto, una donna di nome Magdeline, e Jarod paragona la situazione a quella dell\"'Olandese Volante\" di Wagner. Poi cita il \"Flauto Magico di Mozart\", che aveva sentito al Centro quando era piccolo e gli permetteva di evadere un po' dalla sua prigionia.\nJarod intuisce che Martha \u00e8 incinta e la donna \u00e8 spaventata che questo fatto possa compromettere ulteriormente la sua promozione, ma promette di mantenere il segreto. In cambio le chiede informazioni sulla morte di King, avvenuta nella zona del Punto di Pilcher, per scoprire che il rapporto di Bilson ha delle lacune sul modo in cui sono andati a soccorrerlo. Jarod riesce anche a parlare con la figlia di King, che gli insegna a mangiare i biscotti \"Oreo\" proprio come fanno i bambini, ossia leccando via la crema dopo aver diviso le due parti.\nDopo aver riflettuto sulla morte del marinaio guardando un dischetto di una sua passata simulazione relativa all'Apollo 13, Jarod chiama Miss Parker direttamente a casa. La loro prima conversazione telefonica \u00e8 cosparsa di battute sarcastiche e i due sembrano fare a gara per mantenere il controllo della chiamata. Quando Parker gli chiede come mai \u00e8 andato alla Y.M.C.A., lui risponde che l'ha fatto dopo aver visto un revival degli anni '70 durante il quale un gruppo cantava di quanto fosse bello stare all'Y.M.C.A. (facendo chiaro riferimento ai Village People). Nonostante il tono ironico, Jarod vuole farle capire che suo padre e il Centro distorcono la verit\u00e0, soprattutto sull'evento che la rattrista di pi\u00f9: la morte di sua madre.\nDurante una cena serale sul molo, Bilson e Padillo dicono a Jarod di aver fatto di tutto per salvare Tom King dalla tempesta e che la moglie era solo sconvolta quando ha dato la colpa alla Guardia Costiera. Ma Jarod non \u00e8 convinto e va a fare delle ricerche sott'acqua per scoprire il relitto della barca di Tom King, evidentemente speronata da un'altra nave. Dopo aver grattato la vernice dalla barca di Bilson, scopre che \u00e8 stata proprio quella.\nMiss Parker intanto ha un meeting con Broots e Sydney e il tecnico la informa che le chiamate di Jarod venivano s\u00ec smistate, ma nella stanza accanto dell'albergo dove erano gi\u00e0 stati! Broots le fa anche notare che tutte le telefonate fatte per depistarle sono state accreditate proprio sul suo conto telefonico da Jarod.\nIl simulatore intanto sorprende Javi in chiesa e lo convince a raccontargli tutto, dicendogli che ha scoperto che lui e Paul avevano un giro d'affari con dei contrabbandieri. Javi confessa che la notte della morte di King, i due avevano speronato la sua barca a causa della nebbia e poi Bilson l'aveva convinto a lasciarlo morire affogato.\nMiss Parker e Sydney raggiungono di nuovo l'hotel e trovano un libretto rosso lasciato da Jarod con i ritagli relativi alla morte di Tom King, cos\u00ec sanno dove andare a stanarlo. Jarod, nel frattempo, fa passare lo stesso incubo a Bilson, fingendo di abbandonarlo in mare aperto per vendicare la morte di King. Viene poi raggiunto da un motoscafo del Centro e, dopo un inseguimento in barca, si volatilizza e scappa a nuoto, ma non prima di aver lasciato alla donna un altro messaggio con una finta pop\u00f2 di cane e un DSA. Pi\u00f9 tardi Miss Parker si convince a guardare il disco mandatole da Jarod: riguarda la morte di sua madre, che l'aveva sconvolta quando era solo una bambina. Jarod le ha anche mandato un regalo: un dipinto che ritrae il terribile momento degli spari a Catherine Parker. La donna si decide a scoprire la verit\u00e0 su quello che non sembra essere stato un suicidio, ma un omicidio.\nJarod dice addio ad Abbot, che finalmente \u00e8 tornato a terra, e fa in modo che la vedova King abbia la statuina recuperata dal relitto della barca del marito. Martha ottiene finalmente la sua promozione e il Comandante Powell riceve le prove della colpevolezza di Bilson nell'omicidio di King.\nA fine episodio, Jarod \u00e8 diventato un pilota da corsa.\nIn questo episodio Jarod scopre la finta pop\u00f2 di cane (e altri scherzi per bambini) e i biscotti Oreo.\nCollaudo mortale.\nTrama.\nBaja, California. Sydney e Miss Parker scoprono che Jarod si \u00e8 di recente interessato all'aerodinamica e ai movimenti degli uccelli e delle pale eoliche. Jarod intanto si \u00e8 fatto assumere come pilota per una compagnia privata di aerei da caccia, la Skyvionics (in Arizona). Il suo obiettivo \u00e8 scoprire cosa \u00e8 successo a Ronald Collins, pilota morto durante il collaudo di un nuovo prototipo guidato da un microchip di nuova generazione, lo Scimitar. Il tenente Janice Gant dell'aeronautica militare ha il compito di scoprire se il modello sia veramente sicuro e gli spiega che Collins non \u00e8 riuscito a paracadutarsi perch\u00e9 ha perso conoscenza, visto che aveva bevuto la sera prima del volo di prova. A darne testimonianza sono stati proprio il suo superiore Matthews (pilota) e Lawson (il tecnico che ha creato il microchip Shimitar), che hanno riferito di averlo visto al bar a ubriacarsi la sera prima del collaudo.\nNel frattempo, Jarod alloggia vicino a un uomo, il signor Hollis, che investiga da anni sulle leggende metropolitane. Pi\u00f9 tardi scopre che il Signor Hollis ha fatto parte dell'\u00e9quipe che aveva realizzato la bomba atomica esplosa a Hiroshima e per questo ha ancora degli incubi e ora cerca di svelare i misteri pi\u00f9 sordidi.\nSul lato personale, Jarod scopre fra i suoi DSA delle immagini di un uomo misterioso che parlava con Sydney durante le simulazioni e lo invitava a mentire a Jarod riguardo al padre.\nQuando mentore e allievo si sentono via webcam di nascosto, Sydney conferma a Jarod che suo padre era un aviatore, ma non fa in tempo a dirgli di pi\u00f9 perch\u00e9 Miss Parker e il Centro fanno cadere la comunicazione.\nQuando Jarod passa del tempo col figlio di Collins, il bambino gli confessa che lui e il padre erano nel deserto a vedere le stelle la sera prima del volo. Allora il simulatore fa dei test sul microchip Scimitar e scopre che il tasso di errore \u00e8 addirittura del 3,1% ed \u00e8 stato proprio questo a causare il blocco dell'aereo di Collins e il conseguente danno ai circuiti che non gli ha permesso di paracadutarsi. Lawson confessa che sapeva del tasso d'errore, e lo sapeva anche Matthews, che l'ha obbligato a tacere per non perdere i contratti con l'aeronautica militare.\nIl giorno del collaudo del prototipo, Jarod manomette l'aereo di Matthews e fa in modo che confessi proprio mentre tutti l'ascoltano da terra. Matthews ammette le sue colpe e si salva paracadutandosi dall'aereo. Grazie all'intervento di Jarod la moglie di Collins ottiene dalla compagnia una pensione per la morte di suo marito.\nPrima di andarsene, Jarod racconta al Signor Hollis del Centro e lo prega di informare quelli come lui della sua esistenza.\nMiss Parker non trova Jarod nemmeno questa volta e si scopre che sta prendendo ordini dal misterioso Signor Raines, del quale sembra avere paura. A fine episodio, Jarod \u00e8 diventato un direttore d'orchestra.\nIn questo episodio Jarod scopre il pongo Silly Putty.\nIl curioso Jarod.\nTrama.\nMiss Parker e Sydney scoprono che Jarod ha passato un mese a leggere libri di matematica e statistica, nonch\u00e9 a fare esperimenti sulle probabilit\u00e0 nel lancio delle monetine. Jarod infatti si fa assumere come capo della sicurezza del casin\u00f2 Marquis di Las Vegas, dopo aver fornito al direttore Peter Morgan, un uomo subdolo e arrogante, prove sui traffici illegali del suo ex-capo della sicurezza.\nIntanto Jarod diventa amico di un vecchio imitatore di Elvis, Bernie Baxley; l'uomo va in crisi quando decidono di licenziarlo perch\u00e9 ormai \u00e8 invecchiato e ingrassato. Vorrebbe lasciare lo spettacolo e non interpretare pi\u00f9 il personaggio che ha impersonato per anni. Bernie decide addirittura di partire a andare altrove per cercare di farsi una nuova vita. Il vero obiettivo di Jarod \u00e8 indagare sull'aggressione a Maggie Blaire, una showgirl che \u00e8 in coma irreversibile. Visionando i video della sorveglianza, Jarod nota che ci sono delle incongruenze e capisce che il vero filmato \u00e8 stato sostituito con uno copiato da un altro giorno. Intanto Parker e Sydney pagano un delinquente di New York, Johnny, per scoprire dove si trova Jarod.\nQuando Maggie muore, Jarod le sta vicino, ripensando a una sua simulazione sulla morte di Marilyn Monroe e al fatto che \"nessuno dovrebbe morire solo\". Pi\u00f9 tardi scopre che la moglie di Morgan ha pagato i conti in sospeso per Maggie, sia all'ospedale che per il funerale. L'ha fatto perch\u00e9 anche lei \u00e8 stata vittima delle aggressioni del marito pi\u00f9 di una volta. Dopo averla convinta a fornirgli le prove della follia del marito, Kitty lo aiuta, consegnandogli il vero filmato della notte dell'aggressione, che incastra Morgan. Con la solita astuzia, Jarod incastra Morgan e fa in modo che il proprietario del casin\u00f2 si vendichi su di lui per un traffico illecito di denaro su un conto estero ideato proprio da Jarod. Poi fornisce alla polizia il vero video dell'aggressione. Intanto Miss Parker e Sydney arrivano a Las Vegas e riescono persino ad acciuffare Jarod, ma lui usa il suo potere da capo della sicurezza e li fa perquisire dai suoi uomini, fingendo che siano dei giocatori d'azzardo che stanno barando. Parker lo avvisa che prima o poi lo prender\u00e0, Jarod \u00e8 pronto a scommetterci e le lancia una monetina indovinando cosa uscir\u00e0. Nel suo appartamento, per\u00f2, lascia indietro un fumetto di \"George il curioso\" con un messaggio per Sydney: lui \u00e8 la \"scimmietta fuggita\" mentre lo psichiatra simboleggia \"l'uomo col cappello giallo\" di cui nessuno sa nulla. A fine episodio, Jarod \u00e8 nella foresta e sta lasciando libera una tenera scimmia, sostenendo che le creature viventi non devono mai stare in gabbia.\nIn questo episodio Jarod scopre Elvis e le storie di Curious George\nL'orologio di carta.\nTrama.\nJarod ha degli incubi in cui non riesce a rivedere il volto di sua madre. Cos\u00ec propone uno scambio a Sydney: i DSA rubati per sapere qualcosa del suo passato. Nel frattempo \u00e8 un avvocato e ha da poco difeso un travestito, Isaac Dexter, un tassista che decide di fare da autista a Jarod per sdebitarsi dell'aiuto nel processo. Jarod sta lavorando nel prestigioso studio di Ben Sloane, l'avvocato di Marcus Whittaker, un sempliciotto accusato dell'omicidio di Audrey Prize anni prima.\nWhittaker si \u00e8 potuto permettere un avvocato cos\u00ec costoso perch\u00e9 il signor Metzger, proprietario dell'immobile in cui \u00e8 avvenuto il delitto, ha voluto fargli da benefattore. Sloane, per\u00f2, non ha vinto il processo nonostante sia l'avvocato pi\u00f9 valido della citt\u00e0, cosa che rende sospettoso Jarod. Nell'appartamento erano state trovate delle impronte di una scarpa da barca, prova mai utilizzata durante il processo, e l'arma del delitto non era stata rinvenuta.\nQuando Jarod va a trovare Marcus in cella, scopre che fa degli orologi di carta. Il ragazzo gli racconta che andava d'accordo con la vittima e che Audrey era in buoni rapporti con Metzger, che andava a trovarla tutti i giorni, cos\u00ec Jarod intuisce che avevano una relazione. Sloane ha convinto Marcus a non dirlo a nessuno, convincendolo che fosse la cosa giusta da fare. Inoltre il ragazzo gli dice che l'arma del delitto era un gufo di pietra.\nSydney manda a Jarod una foto di sua madre perch\u00e9 la Torre ha accettato lo scambio proposto. Si incontreranno nel luogo stabilito e senza che il Centro interferisca. Miss Parker si sente defraudata e decide di farsi da parte, convinta che lo scambio non sia la cosa giusta da fare.\nIsaac segue gli ordini di Jarod e \"prende in ostaggio\" DuMonte, avvocato pupillo di Sloane e incaricato di scrivere una memoria per il processo Whittaker. Jarod nel frattempo fa in modo che venga riaperto il processo per Marcus; poi segue Sloane e scopre l'arma del delitto nascosta sulla sua barca, insieme alle sue scarpe. Il giorno dopo, Jarod chiama in aula a testimoniare proprio Sloane e mostra alla corte le prove del suo coinvolgimento con Metzger. I due avevano trovato il modo di incolpare Whittaker e usarlo come capro espiatorio, mentre il vero assassino era proprio Metzger, che avevo chiesto aiuto a Sloane per ripulire l'appartamento dopo l'omicidio. Il giudice ordina l'arresto di Sloane ed emana un mandato di cattura per Metzger.\nMentre Sydney sta andando all'incontro, Miss Parker si intromette e svela allo psichiatra i veri piani del Centro, ossia non rispettare l'accordo e cercare di catturare Jarod. Sydney \u00e8 visibilmente felice quando il suo ragazzo prodigio riesce a sfuggire usando i suoi soliti colpi di teatro. Marcus viene liberato e Jarod gli manda un favoloso orologio di carta. A fine episodio \u00e8 diventato un cowboy da rodeo.\nIn questo episodio Jarod scopre il blues, i travestiti e il cubo di Rubik.\nA un passo dalla verit\u00e0.\nTrama.\nCedar Point, North Carolina. Miss Parker e Sydney visitano un poligono dove Jarod \u00e8 andato ad addestrarsi per imparare a sparare. L'uomo con cui parlano gli consegna una sagoma sulla quale Jarod ha creato fori di proiettile in modo da scrivere i numeri \"10:19\".\nJarod intanto \u00e8 a Miami e finge di essere un poliziotto per riabilitare il nome di Marvin Kembrook, guardia di sicurezza, rimasto uccisa durante l'adempimento del dovere e accusato ingiustamente di essere stato scoperto a rapinare una gioielleria. Marvin aveva da poco riscoperto il rapporto con il padre biologico, ritrovandolo dopo molti anni di ricerche. I due si erano riuniti da pochi mesi grazie all'aiuto di Susan Granger, donna specializzata nel riunire famiglie separate e nel trovare bambini scomparsi.\nJarod decide di chiederle aiuto per scovare qualche informazione su sua madre e l'avvisa che non ha molto tempo, ma \u00e8 pronto a rischiare per avere qualunque notizia sulla donna. Per avere pi\u00f9 tempo da dedicare a questa indagine personale, Jarod fa in modo che Miss Parker venga arrestata per possesso illecito di arma da fuoco. La donna viene incarcerata a Cedar Point e dovr\u00e0 aspettare 72 ore prima di poter uscire. Cos\u00ec implora Sydney di trovarle un avvocato, in modo che possa andarsene prima.\nIntanto Jarod conosce anche Millie Reynolds, simpatica vecchietta che gira la citt\u00e0 a bordo di una moto gigantesca provocando incidenti e fastidi alla quiete pubblica. Quando Jarod si accorge che la donna ha solo bisogno di una visita oculistica, l'aiuta a mantenere la sua patente, che le permette di avere una certa indipendenza. Il simulatore continua le sue indagini sull'omicidio di Marvin e si sente molto partecipe perch\u00e9 conosce perfettamente le emozioni che prova chiunque sia alla ricerca della propria famiglia. Proprio per questo, Jarod non crede che Marvin possa aver gettato all'aria tutto proprio nel momento in cui aveva finalmente ritrovato suo padre, specialmente perch\u00e9 non aveva alcun bisogno di soldi.\nPi\u00f9 tardi scopre che il ragazzo si era imbattuto in due poliziotti corrotti, Carl Bishop e Frank Meyers, che stavano usando i propri codici di accesso per rapinare una gioielleria. I due l'avevano ucciso per coprire il loro \"secondo lavoro\", facendo in modo che sembrasse che fosse stato Marvin a tentare di svaligiare il negozio con un complice.\nJarod trova il modo di punire i due poliziotti sleali, dapprima fingendo di volersi alleare con loro, per poi ripagarli con la loro stessa moneta e facendo in modo che li arrestino per furto e per omicidio.\nSusan Granger, nel frattempo, riesce a scoprire qualcosa dell'identit\u00e0 di Jarod tramite una fonte segreta al Centro, che manda delle preziose informazioni via posta. Quando la busta arriva, Susan la consegna a Jarod, ma questi si trova a dover scappare da Miss Parker e Sydney, che \u00e8 riuscito nell'intento di liberarla dalla prigione. Durante l'inseguimento, Jarod riesce a scappare, ma Miss Parker spara un colpo che gli fa cadere di mano la busta, che si affretta anche a bruciare. Quando Sydney pi\u00f9 tardi le chiede cosa l'abbia trattenuta dall'uccidere Jarod, lei risponde che ha solo sbagliato mira, ma sembra visibilmente scossa. E quando il simulatore chiama il suo vecchio mentore per dirgli che non smetter\u00e0 mai di cercare la sua famiglia, gli svela anche il significato dei numeri \"10:19\": \u00e8 il numero in codice per le persone scomparse, ci\u00f2 che \u00e8 diventato anche lui per colpa di Sydney.\nIn questo episodio Jarod scopre le ciambelle (donuts).\nUn virus tra noi.\nTrama.\nQuando Miss Parker va alla ricerca di Jarod in un laboratorio di Portland (Oregon), lui fa in modo che si prenda l'influenza facendola avvicinare a un campione contaminato che ha lasciato appositamente per lei. Jarod intanto si sta occupando della perdita subita dalla moglie e dalla figlia di Jon Florence, un ricercatore che studiava malattie infettive al RIDA di Chicago (Illinois) per poi sparire misteriosamente. Il simulatore si \u00e8 fatto assumere come virologo per scoprire cosa gli \u00e8 successo realmente, dato che non era tipo da abbandonare una famiglia.\nIntanto, al Centro, il signor Raines si fa rivedere perch\u00e9 Miss Parker sembra non riuscire a catturare Jarod; la donna sembra spaventata da lui, che le chiede di riportare il fuggiasco al posto a cui appartiene, altrimenti troveranno qualcun altro che lo faccia. Parker gli fa notare che suo padre desidera che sia lei l'incaricata delle ricerche, ma Raines afferma di non essere intimorito dall'autorit\u00e0 del Signor Parker. Miss Parker e Sydney continuano a non fidarsi troppo l'uno dell'altra e la loro ricerca del fuggiasco ne risente.\nJarod collabora col direttore del RIDA, Walter Garber, che studiava malattie infettive di livello 4 per cercare delle cure. Altro ex-collega di Florence \u00e8 Jeff Baytos, che sembra intimorito all'idea di avere di nuovo a che fare con livelli infettivi pi\u00f9 elevati rispetto al 2. Insospettito dall'atteggiamento di entrambi, Jarod recupera i nastri di sicurezza del giorno della scomparsa di Florence e capisce che sono stati manomessi. Dopo aver trovato il video vero, scopre che Garber e Florence avevano avuto un diverbio dopo aver scoperto che faceva esperimenti altamente pericolosi e non autorizzati con virus di livello 5.\nJon voleva denunciare il dottor Garber, che l'aveva poi messo a tacere sabotando la doccia di decontaminazione ed esponendolo a uno dei suoi virus mortali. Dopo la sua morte, Garber aveva nascosto il suo corpo nell'obitorio del laboratorio, dove Jarod lo trova e riconosce grazie alla fede identica a quella di sua moglie.\nNel frattempo Sydney riceve una scatola colma di ritagli di giornale che parlano di eventi catastrofici e necrologi derivati dal suo lavoro al Centro durante lo sfruttamento di Jarod. La scatola sembra essere arrivata proprio da lui. L'uomo va addirittura da un prete in cerca di assoluzione dai suoi peccati, ma capisce che \u00e8 a qualcun altro che deve chiedere perdono. Cos\u00ec manda una mail a Jarod usando una vecchia parola in codice che conoscono solo loro: \"Rifugio\". Jarod la usava da piccolo ogni volta che voleva fermare una simulazione che lo spaventava. Ora che \u00e8 libero, \u00e8 Sydney a usarla per far capire al suo pupillo che ha bisogno di incontrarlo.\nCome sempre il simulatore aiuta anche un'altra persona, in questo caso si tratta del suo vicino Ben, amante della musica classica e degli strumenti. Anche se l'uomo non sa di fatto suonare bene, Jarod scopre il suo talento nel creare piccole sculture in vetro e legno dal carattere musicale. Quando ne manda una alla filarmonica presso la quale Ben aveva fatto audizioni come strumentista, sono talmente entusiasti delle sue opere da volerlo contattare per proporre una collaborazione.\nDopo aver capito che Baytos sapeva del nastro alterato da Garber, Jarod lo convince che Garber aveva ucciso deliberatamente il povero Jon e che lo deve aiutare a consegnarlo alla giustizia. Baytos gli spiega che l'aveva ricattato e obbligato a stare zitto su quanto accaduto, dicendogli che il non funzionamento della doccia era stato colpa sua e dunque era l'unico responsabile della morte di Florence. Per vendicare Florence, Jarod fa in modo che Garber rimanga in isolamento e sia convinto di stare per morire in modo da ottenere una sua confessione, che Baytos consegner\u00e0 alle autorit\u00e0.\nPer poter incontrare Sydney, Jarod attira Miss Parker in una trappola per bloccarla per qualche ora, cos\u00ec da dare loro il tempo di vedersi faccia a faccia. Quando si ritrovano in un bar, Sydney gli chiede di perdonarlo. Jarod risponde che \u00e8 troppo tardi e non pu\u00f2 farlo, perch\u00e9 non riesce a perdonare nemmeno se stesso. Afferma per\u00f2 di non aver inviato lui la scatola ricevuta dal suo mentore e che desidera ancora sapere la verit\u00e0 sui suoi genitori. A fine episodio, Jarod \u00e8 diventato un disinfestatore.\nIn questo episodio Jarod scopre i cereali Crunchy Crawlers (\"pidocchi croccanti\") e le scatole \"roach motels\", trappole per catturare scarafaggi.\nNemmeno un cane.\nTrama.\nVigilia di Natale 1971: il piccolo Jarod riesce a scappare sul tetto del Centro per andare a osservare la neve dal vivo. Oggi, Baltimora (Maryland): \u00e8 quasi Natale e Jarod si infiltra fra i medici legali per investigare sulla morte di \"Christmas\" George, un senzatetto che ogni anno impersonava Babbo Natale per i bambini dell'orfanotrofio St. Catherine's Children Home. Nel frattempo, grazie ai suoi DSA, ricorda i Natali della sua infanzia passati al Centro, quando ancora gli nascondevano persino l'esistenza della festa. \u00c8 cos\u00ec che scopre che Sydney andava ogni anno a passare alcuni giorni all'istituto Mount Pleasant.\nFra le persone con cui ha a che fare ci sono la dottoressa Kim Fugimora, il Detective Guerra e la dottoressa Lisabeth Drake, capo del reparto di medicina legale. Jarod si occupa anche di scoprire chi sia una \"Jane Doe\" il cui corpo \u00e8 stato trovato nella neve. Rendendosi conto che ha dei calli evidenti sulle mani, intuisce che si possa trattare di una ginnasta. Una volta avvisato, il fratello della vittima \u00e8 molto grato a Jarod per aver comunicato loro il triste destino della ragazza, risparmiandogli di doversi chiedere per il resto della loro vita cosa le fosse successo veramente.\nDopo varie indagini Jarod scopre che la dottoressa Lisabeth Drake aveva accidentalmente investito \"Christmas\" George in automobile dopo un party natalizio dove aveva bevuto troppo. Quando un amico del malcapitato aveva chiamato il 911 chiedendo di far mandare i soccorsi, non volendo rischiare la sua carriera la dottoressa Drake aveva deciso di iniettare una droga paralizzante (il fenotripticolo) a Christmas George in modo da farlo sembrare morto, poi l'aveva portato nell'ufficio del coroner e l\u00ec l'aveva ucciso.\nJarod decide di dare alla dottoressa un assaggio della sua medicina paralizzante: la invita a mangiare una fetta di torta di frutta nella quale ha amalgamato anche della tossina fugu proveniente da un pesce palla (che Jarod ha appreso a cucinare grazie alla collega giapponese Kim). Dopo averla paralizzata e terrorizzata a morte fa anche consegnare al Detective Guerra le prove della sua colpevolezza.\nSydney va a visitare il Mount Pleasant e si scopre che l\u00ec ha un fratello gemello, Jacob, in coma da 30 anni. Per il primo anno, per\u00f2, c'\u00e8 una novit\u00e0: Jarod \u00e8 stato l\u00ec, spacciandosi per suo figlio (cosa che rende felice lo psichiatra) e gli ha lasciato la palla di neve con l'effigie dell'Empire State Building, lo stesso modellino che Syd gli aveva donato nel 1970.\nFra i filmati che Jarod rivede in questo episodio c'\u00e8 anche un momento del suo passato condiviso con Miss Parker: in un DSA datato 20 dicembre 1969, i due bambini avevano passato del tempo insieme a osservare i conigli tenuti nei laboratori del Centro. L\"'adulta\" Miss Parker, nel frattempo, si aspetta di passare la vigilia di Natale col padre, ma lui cancella senza piet\u00e0 il loro impegno all'ultimo momento, facendole solo una telefonata e senza nemmeno augurarle \"Buon Natale\". Tuttavia \u00e8 proprio Jarod che le porta un po' di felicit\u00e0. Rifacendosi a quel tenero ricordo di giovent\u00f9, le manda un regalino per la vigilia: un coniglio bianco, che potr\u00e0 compensare per quell'animaletto che non le era mai stato concesso di tenere quando era bambina. A fine episodio il simulatore decide di intrattenere i bambini dell'orfanotrofio (in particolare la piccola Angel, che era molto legata a \"Christmas\" George) portando loro dei regali e leggendo la poesia \"La notte prima di Natale\".\nIn questo episodio Jarod scopre le torte di frutta. \nMentre Miss Parker decora l'albero, trova un addobbo che aveva regalato alla madre nel 1969, firmandosi \"M.P.\". Non si capisce se \u00e8 un ironico riferimento al fatto che tutti l'abbiano sempre chiamata \"Miss Parker\" o se il suo nome possa iniziare con la lettera \"M\".\nIl vecchio indiano.\nTrama.\nJarod vuole scoprire la verit\u00e0 riguardo alla morte di Tom Miles, scomparso durante la sua escursione annuale nel deserto del Texas. Cos\u00ec diventa un istruttore di paracadutismo alla Scuola Miles-Bates Blue Desert.\nNel frattempo, per\u00f2, invia uno strano regalo di compleanno a Miss Parker: uno dei suoi soliti quaderni rossi che, per\u00f2, \u00e8 indirizzato soltanto a lei in quanto riporta la scritta \"Miss Parker Edition\". Una foto che trova all'interno del quaderno la porta a Lake Catherine nel Maine, dove si mette sulle tracce di un uomo di nome Benjamin Miller. Jarod arriva addirittura a chiamarla per innervosirla e farle capire che conosce molto bene Ben Miller e c'\u00e8 un motivo se l'ha mandata l\u00ec: stanno entrambi cercando delle risposte sul loro passato.\nJarod indaga sui rapporti che c'erano fra Tom e la sua socia (nonch\u00e9 ex-fidanzata) Carol Bates. Le ricerche del simulatore lo portano a conoscere anche l'indiano Ernie \"Due Piume\", che lo aiuta a scoprire cosa \u00e8 successo realmente a Tom. Ernie, infatti, gli spiega l'uso che si pu\u00f2 fare della Belladonna, pianta rituale capace di condurre un uomo alla pazzia. \u00c8 cos\u00ec che Jarod intuisce che tutte le ferite rinvenute sul cadavere di Tom se le era inferte lui da solo durante un attacco di follia.\nIntanto Miss Parker scopre che ogni primavera, quando sua madre diceva di andare a far visita a sua sorella Dorothy, in realt\u00e0 andava nel Bed and Breakfast di Ben nel Maine. Scavando fra gli oggetti che la madre aveva lasciato l\u00ec, Parker scopre una busta con scritta la parola \"Rescued\" (\"salvati\"). All'interno ci sono foto e certificati di nascita di bambini che probabilmente Catherine era riuscita a strappare dalla stretta del Centro.\nBen le confessa anche che era innamorato di sua madre, che conosceva un lato di lei ma sapeva anche che aveva una vita che teneva segreta.\nNel frattempo Jarod parla con Daniel Crockett, dipendente di Carol che ha scoperto essere ricercato dalla polizia. L'uomo confessa che Tom si era rifiutato di vendere la scuola di paracadutismo al gruppo sportivo \"Tasco Adventure\" e allora Carol aveva deciso di eliminarlo: durante la sua escursione di sopravvivenza nel deserto aveva preso la sua borraccia e l'aveva avvelenata con un estratto preso dalle radici della belladonna, in modo da creare in lui una mente alterata e allucinazioni che l'avevano portato a morire di disidratazione nel deserto. Dopodich\u00e9 Carol aveva suggerito ad Angela, la vedova di Tom, di usare i soldi dell'assicurazione del marito per ricostruire la scuola di salto, con il falso pretesto di tener viva la sua memoria. In realt\u00e0 Carol voleva cercare di fare dei miglioramenti per rendere la scuola appetibile per la vendita. Jarod decide di vendicare Tom mettendo Carol nella stessa identica situazione in cui si era trovato lui: dopo un lancio d'emergenza dall'aereo, finge di essersi rotto una gamba e manda Carol a cercare soccorsi da sola con una borraccia che lui stesso ha avvelenato con belladonna. Mentre la donna inizia ad avere allucinazioni nel deserto, lo sceriffo Dwight Kunkle assiste alle sue confessioni in preda al delirio.\nJarod chiama Miss Parker e le fa capire che non la sta depistando, anzi vuole aiutarla a conoscere meglio il suo passato, anche se non \u00e8 proprio quello che lei si aspettava.\nIn questo episodio Jarod scopre di amare il polpettone.\nIncendio doloso.\nTrama.\nJarod diventa un vigile del fuoco del 16\u00ba Distretto di Pittsburgh per scoprire la verit\u00e0 che si cela dietro la scomparsa di Tamara Copeland, morta durante l'adempimento del proprio dovere a causa di un incendio in un magazzino.\nAl Centro, intanto, i \"cacciatori\" si rendono conto che Jarod cerca sempre i suoi \"casi\" dalle cronache e dagli articoli di giornale e si concentra sui casi di ingiustizie e tragedie familiari. Sydney allora decide di sfruttare le capacit\u00e0 di Angelo (un progetto mal riuscito del Centro) per aiutare nella ricerca di Jarod. Si tratta di un empatico che apparentemente non ha una propria personalit\u00e0, che viene messo in modo da poter anticipare quale sar\u00e0 il prossimo caso scelto da Jarod. Miss Parker, invece, \u00e8 distratta da una vecchia fiamma, Michael Patrick; i due si conoscevano e avevano probabilmente avuto una relazione, ora Michael \u00e8 sposato e lavora come rappresentante per una ditta farmaceutica. Appena si incontrano, i due vanno a cena e ricordano i loro \"intensi\" incontri di scherma, per poi finire con l'andare a letto insieme e passare diverse ore di passione a casa di lei.\nJarod indaga sui suoi colleghi e sulle dichiarazioni dell'investigatore John Zimmerman, da sempre alla ricerca delle cause degli incendi per scoprire se siano dolosi o accidentali. Il capo del distretto \u00e8 Nick Harrigan, che si comporta quasi da padre per i suoi sottoposti e si \u00e8 costruito una casa da sogno con le sue mani e sfruttando la devozione dei suoi ragazzi. Fra i vigili del fuoco c'\u00e8 anche Nancy Gleason, grande amica di Tamara e logorata dal senso di colpa perch\u00e9 quella notte la ragazza aveva fatto un cambio turno con lei. Non convinto del rapporto di Zimmerman sull'incendio ai magazzini Tri-River, che ha causato anche la morte di Tamara, Jarod fa in modo che l'uomo confessi la verit\u00e0. Tamara aveva trovato Zimmerman sul posto dell'incendio perch\u00e9 lui e Harrigan erano soliti truffare le compagnie di assicurazioni appiccando incendi fasulli. Durante l'incendio Zimmerman aveva avuto un problema a una gamba e Tamara l'aveva portato fuori per salvarlo, non sapendo che Harrigan l'avrebbe bloccata all'interno e avrebbe poi ordinato ai suoi uomini di lasciare bruciare l'edificio come un caso di \"NVR\" (\"Non vale il rischio\"). Tamara era cos\u00ec morta per asfissia. Jarod decide di vendicare Tamara intrappolando Harrigan nella sua stessa casa per poi dare fuoco alla villa, anche con l'aiuto del cane dalmata Ember, che ha addestrato a dovere. Harrigan confessa ci\u00f2 che ha fatto mentre tutti i suoi ragazzi lo ascoltano alla radio. Per la delusione, decidono di lasciare bruciare la casa senza intervenire, come se fosse un \"NVR\".\nParker e Sydney seguono la traccia scelta da Angelo come possibile luogo in cui si trova Jarod e si trovano cos\u00ec a visitare un affumicatoio gestito da un ucraino (il signor Borodin) aiutato dal simulatore. L'uomo rivela ai due inseguitori che \u00e8 gi\u00e0 passata un'altra persona a chiedere notizie di Jarod e a lui ha lasciato il suo libretto rosso.\nNel frattempo Jarod deve andarsene, ma viene clamorosamente raggiunto da Michael, che si rivela essere sulle sue tracce. Con l'aiuto del cane, il simulatore riesce a fuggire, a differenza di Michael, che viene \"torturato\" da Parker affinch\u00e9 le dica per chi lavora. Alle minacce fisiche di Parker, si trova costretto a confessare che \u00e8 stato ingaggiato dal Signor Raines. Allo stesso tempo, la donna confessa che lei poche ore prima \"stava facendo finta\".\nA fine episodio, Jarod \u00e8 diventato il cuoco di un chiosco e usa come ingrediente \"segreto\" il formaggio spray che ha scoperto alla caserma.\nIn questo episodio Jarod scopre il formaggio spray e i cani dalmata.Parker dimostra di conoscere bene l'ucraino.\nSquadra antiterrorismo.\nTrama.\nLouisiana. Miss Parker e Sydney fanno visita a un venditore di fuochi d'artificio con il quale Jarod ha lavorato per imparare l'arte delle esplosioni. Il simulatore, infatti, si \u00e8 unito alla squadra antiterrorismo degli artificieri di Detroit per trovare il \"fax bomber\" responsabile di diversi attentati, fra i quali un'esplosione che ha accecato una fotografa, Rachel Newton. Jarod fa coppia col collega Daniel Carlson, ex-soldato avvilito da un complesso di inferiorit\u00e0 nei confronti del fratello, eroe decorato con medaglie al merito per la guerra del Vietnam.\nAl centro, intanto, il Signor Raines ordina di fare un test con la macchina della verit\u00e0 a Miss Parker, Sydney e Broots per scoprire chi di loro sta rivelando informazioni segrete del Centro a Jarod. Per fare ci\u00f2 si fa aiutare da Angelo, al quale chiede di assimilare i sentimenti dei tre interrogati.\nBasandosi sull'identikit dei profiler, la squadra di Jarod cerca un uomo mancino che probabilmente era un dipendente comunale che si vuole vendicare per qualche torto. Seguendo gli indizi rivelatori dei fax inviati dal dinamitardo, Jarod e Carlson trovano un indiziato, Curtis Haring, un ragazzo scontento e paranoico che vive nel seminterrato della madre e che esige avere i soldi per la sua pensione d'invalidit\u00e0.\nJarod \u00e8 convinto che il \"fax bomber\" in realt\u00e0 finga soltanto di essere mancino; facendo ulteriori ricerche scopre anche che usa un particolare coltello militare per tagliare i cavi delle sue bombe. Durante le indagini, Jarod chiede anche a un collega di invecchiare la foto di sua madre per avere un'idea di come sarebbe ora.\nAl Centro i test mettono in crisi i tre colleghi: Sydney deve mentire quando gli chiedono se si sia mai incontrato con Jarod da solo, Parker \u00e8 in difficolt\u00e0 quando deve ammettere che Jarod le ha fatto un regalo personale (il coniglietto), e Broots dice una bugia quando gli chiedono se nasconda dei segreti al Centro. Sulla base degli interrogatori, Angelo capisce che \u00e8 proprio Broots a nascondere qualcosa. Quando Miss Parker irrompe in casa sua dopo averlo seguito, lo trova con la figlia piccola e un avvocato. In questo modo scopre che il tecnico sta sostenendo una battaglia legale con l'ex-moglie per ottenere l'affidamento esclusivo della figlia Debbie, ma ora \u00e8 in difficolt\u00e0 perch\u00e9 l'avvocato rinuncia al suo caso. Per la prima volta l'uomo minaccia Miss Parker e la invita a non interferire mai pi\u00f9 nella sua vita privata.\nIntanto Jarod rimane scioccato quando Curtis rimane vittima di un'esplosione nel suo scatinato. Il ragazzo finisce in ospedale e Carlson si prende il merito di aver catturato il \"fax bomber\". Ma il simulatore scopre il coltello usato per tagliare i cavi in casa del collega ed \u00e8 sempre pi\u00f9 sicuro che sia lui l'attentatore.\nJarod si fa aiutare da Rachel, la donna rimasta cieca, alla quale chiede di ricordare il giorno dell'attentato.\nPer farlo, crea per lei una simulazione in stile \"camera oscura\" per cercare di farle ricordare le sensazioni che aveva provato e le cose che aveva visto poco prima dell'esplosione. Rachel ricorda un odore particolare, quello di una medicina che si usa per lenire i dolori muscolari. E Jarod nota che Carlson ne fa uso per la sua vecchia ferita di guerra alla spalla.\nIl simulatore prepara una trappola per Carlson: fingendo che il \"fax bomber\" sia tornato in azione, piazza una finta bomba in un ascensore e lo costringe a confessare che installava bombe in citt\u00e0 per poterle poi disinnescare e fare la parte dell'eroe. Carlson ammette la sua colpa e pi\u00f9 tardi viene arrestato dal capo della squadra.\nNel frattempo \u00e8 Angelo a continuare le ricerche in Internet del simulatore. Quando trova una foto della madre di Jarod lasciata dal fuggitivo sui siti di ricerca di persone scomparse, fa in modo che Raines non la veda e passa oltre...\nIn questo episodio Jarod scopre il gioco per bambini Mr. Potato.\nUn uomo innocente.\nTrama.\n20/05/1970. Il piccolo Jarod compie una simulazione per mettersi nei panni di Julius Rosenberg poco prima che lo giustiziassero per capire se fosse davvero innocente.\nJarod infatti ha preso i panni di una guardia del penitenziario di Oakfield (Maryland) per salvare la vita di Carl Will, che ha passato gli ultimi cinque anni in prigione ed \u00e8 condannato alla pena di morte, che sta per essere eseguita visti i fallimenti degli appelli sostenuti da parte della figlia Jessica.\nSul fronte Centro, Miss Parker segue un'indicazione trovata in un tubo di un gabinetto nell'ultimo rifugio di Jarod. Sembra che il simulatore abbia un appuntamento con un \"cowboy\" al \"Top Hat Caf\u00e9\" riguardo ai \"fratelli Parker\". Intanto nella \"Torre\" sono convinti che Parker e Sydney non riescano a scovare Jarod perch\u00e9 sono troppo coinvolti emotivamente con lui, cos\u00ec decidono di mettere anche Broots a lavorare stabilmente sul campo con loro due. I tre allora fanno una visita al \"Top Hat Cafe\" e alloggiano al \"Park Place Motel\" insieme.\nIntanto Jarod conosce i suoi colleghi: Morris Clancy, guardia dai metodi discutibili, e Tommy Larson, padre di famiglia e succube dei modi di Clancy. Parlando con il condannato a morte e con la figlia Jarod scopre la storia di Will: arrestato e imprigionato per furto d'auto, il detenuto stava per uscire di prigione per buona condotta dopo cinque anni di carcere, quando era stato incriminato per l'accoltellamento di un altro prigioniero, Anthony Lewis, per poi essere condannato a morte. Jarod crede alla sua innocenza e scopre che in realt\u00e0 Lewis non era stato l'unico detenuto a essere ucciso in quella prigione.\nJarod fa anche amicizia con il detenuto Henry Cockran, amante dei fiori e molto legato al ricordo della defunta moglie, alla quale non aveva potuto dire addio perch\u00e9 il direttore non l'aveva lasciato andare al funerale.\n\u00c8 proprio Henry a mettere Jarod sulla strada giusta e a fargli capire che le guardie della prigione sono corrotte.\nJarod fa parlare Larson, invitandolo a smetterla di coprire il collega. Cos\u00ec scopre un vero e proprio sistema portato avanti da Clancy, che aveva il compito di zittire detenuti appartenenti a una particolare famiglia mafiosa.\nDurante l'attesa al motel, dove Jarod ha lasciato per loro indizi basati su Monopoli, Miss Parker litiga con Sydney e Broots, comportandosi in modo scontroso e facendo le sue solite battute irriverenti. Pi\u00f9 tardi, per\u00f2, la donna si sente male e arriva addirittura ad accasciarsi per il dolore, cos\u00ec Sydney fa chiamare un dottore. Il collasso \u00e8 stato causato da un'ulcera. E il medico le fa capire che deve cambiare stile di vita se vuole stare meglio. Sydney le lascia intendere che deve tenere a bada i suoi sentimenti nei confronti di Jarod, se non vuole aumentare i suoi livelli di stress.\nQuando la donna vede un \"cowboy\" al telefono di fronte al motel, i tre inseguitori lo raggiungono e lui rivela di essere un pony express che deve fare una consegna proprio a loro: la tessera \"Uscite gratis di prigione\" del Monopoli. Allora Parker si rende conto che il vero indizio su dove trovare Jarod era nella camera vicino alla loro e si basava proprio sul gioco di Monopoli, i cui creatori erano i \"Parker Brothers\" (\"fratelli Parker\"). Sullo specchio c'\u00e8 un messaggio del simulatore, che li invita a raggiungere il penitenziario.\nIntanto Jarod decide di far confessare Clancy chiudendolo nella camera a gas, dove gli fa credere che lo uccider\u00e0. Pensando di stare per essere gassato, Clancy ammette di aver ucciso Lewis e anche diversi altri detenuti prima di lui, il tutto con il microfono in vivavoce in modo che il direttore della prigione, i protestanti fuori dal carcere e gli altri prigionieri lo sentano. Quando i suoi inseguitori arrivano, Jarod riesce ad andarsene inosservato in mezzo alla folla di protestanti.\nQualche tempo dopo, si presenta a una ditta di produzione di giochi con una sua idea per un nuovo gioco in scatola...\nIn questo episodio Jarod scopre lo slinky e il gioco Monopoli.\nFalsa accusa.\nTrama.\nMiss Parker \u00e8 ancora perseguitata dal ricordo della morte di sua madre, per\u00f2 trova il tempo di visitare l'ultimo luogo in cui ha lavorato Jarod: la fogna centrale della citt\u00e0 di Dover. Quando la donna esce dal tombino, irritata per l'ennesimo buco nell'acqua, si trova di fronte a un'enorme casa bianca identica a quella visibile in una delle foto di sua madre, quelle recuperate nel Maine nella busta \"Rescued\".\nIntanto Jarod simula di essere il tenente comandante Forrester e si infiltra sulla \"U.S.S. Monroe\" per investigare sulla morte di Scott Seaver, sottufficiale rimasto ucciso a causa di una perdita di gax JX-5 nella sala pompe della nave. Dopo un efficiente risultato in una simulazione di attacco con un'altra nave, che conduce Jarod e i suoi alla vittoria virtuale, il simulatore conquista la fiducia del tenente comandante Chris Nashton. Durante i suoi giorni da ufficiale, Jarod conosce anche Paula Pratt, l'addetto alla sicurezza, che ha dei dubbi sul suo trasferimento e sui documenti forniti da Jarod. La figlia di Paula, Melina, \u00e8 un'adolescente ribelle, che sente molto la mancanza del padre (distaccato nell'oceano indiano) e vive con disagio le poche attenzioni che la madre le d\u00e0. Jarod fa amicizia con la ragazzina e la riporta sulla retta via quando vorrebbe scappare di casa, aiutandola a ricostruire il rapporto con sua madre, che cos\u00ec inizia a fidarsi di lui. Un altro soggetto aiutato da Jarod \u00e8 il soldato Mike Baker, rimasto sconvolto dalla morte del suo migliore amico Scott al punto da voler rassegnare le dimissioni dal corpo.\nIntanto Miss Parker visita la Casa dei Bambini dove sua madre andava spesso. Nonostante le sue domande a un uomo che conosceva sua madre, il responsabile non sa nulla dei bambini ritratti nelle foto fornite da Parker. Per\u00f2 le comunica che anni prima, nell'Aprile del '70 (mese della morte di Catherine), c'era stato un enorme incendio che aveva distrutto la loro documentazione. Pi\u00f9 tardi, Parker, continua le ricerche negli archivi dei bambini scomparsi del municipio di Dover, solo per scoprire che Jarod \u00e8 passato prima di lei e ha portato via tutte le cartelle rimaste, lasciandole un ironico messaggio per segnalarle che \"\u00e8 arrivato prima lui\".\nLe indagini di Jarod lo portano a sospettare di Nashton, che aveva ordinato di sigillare la stanza durante la fuoriuscita di gas mentre il sottufficiale Scott Seaver \u00e8 ancora all'interno. La spiegazione ufficiale \u00e8 che non c'\u00e8 stato abbastanza tempo per tirarlo fuori senza arrecare danni all'intera nave e che la saldatura effettuata da Seaver si era rivelata eseguita in modo scorretto. Jarod studia le saldature dei tubi e scopre che sono state eseguite con l'acetilene, come \u00e8 solito fare il tenente Albert Danes, e non Seaver, che usava sempre il tungsteno. Dopo averlo convinto a parlare, Danes rivela a Jarod che Seaver aveva scoperto che le saldature erano state fatte male e dovevano essere risistemate, ma questo avrebbe rallentato la partenza della \"Monroe\" e avrebbe bloccato l'ascesa nei ranghi di Nashton. Pi\u00f9 tardi, lo stesso Nashton aveva ordinato a Danes di saldare la tubatura che aveva causato l'incidente, per fare in modo che sembrasse che fosse stato Seaver a pasticciare con le saldature.\nMiss Parker, invece, riceve una strana visita di Sydney, che la invita a smettere le indagini sul passato di sua madre. Quando la donna gli chiede se sia una minaccia, lui risponde che \u00e8 \"l'avvertimento di un amico fidato\".\nJarod fa s\u00ec che Nashton rimanga bloccato nella sala pompe che si sta riempiendo di nuovo di gas, costringendolo cos\u00ec a confessare l'omicidio di Scott. Le sue parole sono sentite in comunicazione radio e cos\u00ec Nashton viene arrestato dalla polizia militare a Long Beach.\nParker arriva appena in tempo sulla nave e finge con l'addetto alla sicurezza che Jarod sia un criminale ricercato, ma come sempre lui \u00e8 un passo avanti a lei e riesce a scapparle proprio da sotto il naso. Le lascia, per\u00f2, il solito ricordino: un disegno che ricorda lo stile della battute che si trovano nelle cicche \"Bazooka\" (ultima ossessione del simulatore) nel quale le fa capire che conosce ancora dei segreti su di lei. Melina e sua madre, invece, hanno in regalo i biglietti per il concerto dei R.E.M. e la ragazza riceve un telegramma dal padre nel quale le dice che gli manca.\nA fine episodio Jarod \u00e8 in viaggio su un cammello, in un posto non ben definito, ma a distanza notevole dal Pacifico.\nIn questo episodio Jarod scopre i R.E.M. e le cicche Bazooka.\nLa prima volta di Jarod.\nTrama.\nIl Centro, 1969. Sydney compie un esperimento sulla sessualit\u00e0 con Jarod e lo mette per la prima volta di fronte a una ragazza: Miss Parker.\nOregon, oggi. Jarod sta mangiando in una tavola calda dell'Oregon quando si scontra con una donna latina che lo affascina immediatamente. Poco dopo sente al telegiornale la notizia della scomparsa di Victor Simpkins, ornitologo che non \u00e8 tornato dalle montagne dove stava studiando le abitudini di nidificazione delle aquile e \u00e8 stato dichiarato disperso dalla madre dopo cinque giorni di assenza. Cos\u00ec Jarod finge di essere un ex-ranger dell'esercito per unirsi al gruppo di ricerca nella Foresta di Toluca in Oregon, guidato dal Ranger Stan Conrad.\nJarod si trova a fare coppia proprio con la donna con la quale si era scontrato, Nia Pedron. Viene dall'Argentina, ama Star Wars e fa battute divertenti. Non ci vuole molto prima che il simulatore ne rimanga colpito e ci\u00f2 gli fa ricordare i primi momenti in cui aveva provato attrazione per una femmina. Cos\u00ec si ritrova a vedere spesso i DSA dei suoi primi incontri con Parker e chiama anche Sydney per chiedergli consiglio sul perch\u00e9 si senta cos\u00ec strano.\nLa loro conversazione, che in seguito viene usata da Broots per capire dove si trovi Jarod, viene dunque ascoltata anche dalla stessa Miss Parker, che dimostra il suo disagio di fronte ai due colleghi. La donna si comporta in modo strano e pare evidentemente disturbata dal fatto che Jarod provi qualcosa per un'altra. Si ritrova addirittura a ricordare il loro passato condiviso: il giorno dopo averlo conosciuto, Miss Parker gli aveva fatto nuovamente visita per stuzzicarlo, ma il piccolo Jarod le aveva fatto capire che era nervoso solo perch\u00e9 non aveva mai visto una ragazza. Dopo un contatto di mani fugace, lei era arrivata addirittura a rivelargli all'orecchio il suo vero nome, anche se ben lontana da orecchie indiscrete.\nJarod dorme a casa di Nia, che gli offre un alloggio, e la sente avere degli incubi durante la notte. Dalle parole che pronuncia in spagnolo, capisce che la ragazza ha avuto un'esperienza terribile legata alle vicende dei Desaparecidos. Continuando le ricerche, i due scoprono prima un moschettone di Victor, ben lontano dalle zone di ricerca che sta pattugliando Conrad. Poi fanno la conoscenza di \"Big Bob\", un mezzo matto che gestisce un commercio di tartufi con il suo \"socio\" \"Little Bob\", un maiale che si era spaventato poche notti prima per il rumore di uno sparo e per lo scoppio di dinamite.\nQuando il gruppo trova lo zaino di Victor vicino al fiume, Conrad sposta la zona di ricerca, ma Jarod non \u00e8 convinto. Cos\u00ec lui e Nia rimangono sulla montagna e scoprono il relitto di un aereo caduto. All'interno c'\u00e8 il cadavere del pilota, ucciso per\u00f2 da uno sparo.\nIl simulatore intuisce che Simpkins era andato a dare una mano a un pilota e aveva cos\u00ec assistito all'omicidio da parte dell'assassino. Jarod capisce subito che si tratta del Ranger Conrad, che doveva prendere i soldi guadagnati dopo la vendita di una spedizione di droghe illegali (trovate nell'aereo). Conrad aveva poi intrappolato Simpkins da qualche parte per non farlo parlare, facendo saltare della dinamite.\nMentre Broots cerca di scoprire dove si trova Jarod analizzando la canzone che si sente durante la telefonata, Miss Parker ripensa ancora a quando erano piccoli e si ricorda del loro primo bacio, iniziato da lei dopo aver affermato che \"le ragazze maturano prima dei maschi\".\nDurante la notte trascorsa da soli in montagna, Jarod e Nia si conoscono a fondo e scoprono di avere molto in comune, inclusa un'infanzia travagliata che li ha portati lontani dalle rispettive famiglie: Nia, infatti, era stata bambina durante le agitazioni in Argentina e da allora non ha mai pi\u00f9 rivisto i suoi genitori. La grande comprensione che si crea fra i due sfocia anche in un affetto reciproco, tanto che finiscono addirittura con l'andare a letto insieme, che per Jarod significa vivere la sua \"prima volta\".\nIl giorno dopo, i due trovano Victor in una miniera abbandonata, dove Conrad aveva fatto saltare l'ingresso per ostruire il passaggio.\nJarod adesca Conrad in modo che torni alla miniera e lo convince a confessare per non lasciarlo bloccato come lui aveva fatto con Victor. Tornati a casa di Nia, Jarod sa che deve per forza andarsene, se non vuole che il Centro controlli Nia per il resto della sua vita. I due si scambiano un doloroso addio e capiscono che probabilmente non si rivedranno mai pi\u00f9. Quando Miss Parker fa visita alla donna, intuisce subito che non \u00e8 stata una semplice conoscente di Jarod, ma anzi qualcuno di molto importante per lui.\nIn questo episodio Jarod scopre Star Wars, I tre marmittoni (\"The Three Stooges\"), e l'Orso Smokey.\nReportage omicida.\nTrama.\nNew York, Miss Parker e Sydney fanno visita a un agopunturista hippy che spiega come abbia insegnato la tecnica a Jarod perch\u00e9 voleva simulare le difficolt\u00e0 che incontrerebbe una persona con poca mobilit\u00e0 agli arti.\nIl libretto rosso lasciato da Jarod li conduce verso un magazzino abbandonato nel Bronx. Sydney intuisce che Jarod non voleva che andassero l\u00ec. All'interno ci trovano due ragazzi che li aggrediscono e rapinano e, durante la colluttazione, un colpo della pistola di Parker colpisce Sydney a una gamba. I due ladri li rinchiudono e i due si rendono conto che nessuno, nemmeno Broots sapeva dove erano diretti.\nJarod \u00e8 diventato un cameraman a Seattle per un team che si occupa di riprese di eventi pericolosi. Dopo aver aiutato un potenziale suicida, convincendolo a non saltare in cambio del suo aiuto, Jarod convince i suoi colleghi che pu\u00f2 prendere il posto di Ken Watanabe, cameraman rimasto ferito durante una sparatoria fra gang rivali e che ha perso l'uso di un braccio.\nVisionando i video originali dell'evento, Jarod si rende conto che Phil Campbell, l'anchorman, indossava un giubbetto antiproiettile, come se fosse gi\u00e0 stato a conoscenza dell'imminente sparatoria.\nDopo alcune indagini, Jarod fa visita a D-Mac, il capo di una delle due bande. In questo modo scopre che il ragazzo aveva ricevuto una telefonata da qualcuno che voleva avere informazioni sulla guerra fra bande. In realt\u00e0 anche il capo dell'altra banda aveva ricevuto una chiamata simile.\nInvestigando, Jarod scopre che era stato proprio Phil a telefonare.\nIntanto Miss Parker e Sydney scoprono che l'edificio in cui si trovano \u00e8 stato minato e dunque deve essere demolito. Convinti di avere poche ore di vita, parlano molto dei propri rimpianti. Dalla loro conversazione ci rendiamo conto che la donna \u00e8 sottomessa al padre e non riesce ad andarsene e a rinunciare alla ricerca di Jarod, mentre Sydney ha rimorsi di coscienza per non essere scappato con Jarod quando avrebbe potuto salvarlo dal Centro.\nPreoccupato quando Sydney non risponde alle sue mail, Jarod d\u00e0 a Broots le informazioni per trovarli e metterli in salvo.\nDurante il periodo di segregazione, Parker ha anche modo di ricordare quanto Sydney le sia stato vicino dopo la morte della madre e di come l'abbia sostenuta il giorno del funerale, anche solo stringendole la mano.\nQuesta esperienza porta i due a perdonarsi a vicenda e riavvicinarsi, come quando lei era piccola.\nJarod, intanto, ha intuito che la sparatoria durante la quale Ken era rimasto ferito era stata orchestrata da Phil, che cercava di ottenere la stima del nuovo direttore Rockwell con un servizio incredibile. Di fatto era stato lui a fare in modo che le due gang si scontrassero e aveva portato il suo cameraman in mezzo al pericolo, noncurante dei rischi che avrebbe corso.\nCon l'aiuto di D-Mac e di Annie, una montatrice del canale per il quale sta lavorando, Jarod inscena una storia inventata, mettendo Campbell in mezzo alla linea di fuoco. Mandando l'evento in onda in diretta, Campbell confessa davanti al pubblico ci\u00f2 che ha fatto.\nBroots trova Miss Parker e Sydney. La prima cosa che fa la donna \u00e8 rubare una sigaretta a un poliziotto, poi si comporta in modo freddo e distaccato con Broots, facendogli capire che non lo ringrazier\u00e0 per averli salvati e mostrando a Sydney che la sua maschera da \"regina di ghiaccio\" \u00e8 tornata al suo posto.\nPrima di andarsene, Jarod fa in modo di trovare un lavoro per Dave, l'uomo che ha salvato dal suicidio, e lascia a Ken un'attrezzatura che gli permetter\u00e0 di tornare a riprendere anche con un braccio solo.\nA fine episodio lo vediamo intento a saltare da una scogliera per stabilire un nuovo record mondiale.\nIn questo episodio Jarod scopre la pizza e il basket.\nComa.\nTrama.\nMiss Parker e Sydney visitano un laboratorio dove l'assistente che aveva lavorato con Jarod spiega che il simulatore stava facendo esperimenti su topi in stato comatoso e in particolare con uno di essi, che era riuscito a svegliare e aveva chiamato Jacob. Sydney scopre che il suo pupillo stava studiando un trattamento che potrebbe aiutare i pazienti in coma a svegliarsi, la \u201ctecnica di Halstrom\u201d.\nJarod, intanto, si \u00e8 unito ai paramedici di Atlanta (Georgia) e ha fatto in modo di diventare di partner di Gary Rennert, un autista di ambulanza ambizioso, e Julie Thorton, che sta studiando per diventare medico.\nSi trova l\u00ec per investigare sull'incidente di uno studente, Steven Chambers, finito in coma dopo aver avuto un incidente durante un incontro scolastico di wrestling. Studiando il percorso fatto da Rennert con l'ambulanza per portare il ragazzo all'ospedale Queen of Mercy, Jarod capisce che Steven avrebbe avuto maggiori possibilit\u00e0 di salvarsi se fosse arrivato prima in ospedale, e dunque se fosse andato in un pronto soccorso pi\u00f9 vicino al luogo dell'incidente.\nMentre investiga su Rennert, Jarod si trova ad affrontare il signor Vargas, ispettore che sta studiando a fondo i suoi fascicoli in quanto ha intuito che Jarod non \u00e8 chi dice di essere.\nSydney, intanto, sparisce dal Centro, lasciando a Miss Parker il compito di trovarlo. Studiando i suoi movimenti bancari, scopre le somme che versa ogni anno al Mount Pleasant, cos\u00ec va alla casa di cura dove \u00e8 ricoverato Jacob. L\u00ec scopre che Sydney sta cercando di risvegliare il fratello gemello, in coma sin da quando avevano avuto un incidente d'auto avvenuto mentre lui stesso era alla guida. Il rimorso per l'incidente \u00e8 tale che Sydney continua a ripensarci da 30 anni, e ricorda che Jacob stava cercando di metterlo in guardia sull'etica del loro lavoro e sul fatto che il Centro mentiva sui bambini che usavano per le simulazioni e sulla loro provenienza. Grazie alla tecnica di Halstrom, Jacob si sveglia e riesce a scrivere su un foglio la sigla \"SL 27\".\nJarod intavola dei rapporti anche coi genitori di Steven, che continuano a stare al capezzale del loro figlio nella speranza che si svegli. In realt\u00e0 la madre rivela a Jarod che vorrebbe donare gli organi di Steven, anche se suo marito non riesce a darsi per vinto del tutto all'idea di perdere il ragazzo. Pi\u00f9 tardi, Jarod trova il suo topolino tornato in coma. Realizza cos\u00ec che la cura ha un difetto e riesce a fornire un risveglio solo temporaneo del paziente, che poi torna in uno stato comatoso.\nIntanto il signor Raines scopre dove sono Miss Parker e Sydney, cos\u00ec ordina alla donna di uccidere Jacob per proteggere il Centro.\nJarod si confronta con Julie e le fa dire la verit\u00e0 su quanto \u00e8 successo la sera dell'incidente di Chambers. Cos\u00ec scopre che Rennert faceva in modo di accompagnare pazienti all'ospedale Queen of Mercy e aveva instaurato un sodalizio con l'amministratore, il dottor Fletcher, che lo pagava con delle bustarelle per ogni paziente che portava, in modo da permettere all'ospedale di prendere soldi dalle assicurazioni dei pazienti.\nPer vendicare Chambers e incastrare entrambi, Jarod organizza un finto incidente, e chiama come \"vittima\" il suo vecchio assistente al laboratorio. Quando Rennert prende i suoi soldi da Fletcher per aver portato il ragazzo al Queen of Mercy, Jarod e altri testimoni (fra i quali la dottoressa Corey, diventata amica di Jarod durante le ore trascorse a curare Steven) mettono in luce l'attivit\u00e0 illegale. Cos\u00ec Fletcher e Rennert vengono entrambi arrestati.\nQuando la squadra di spazzini arriva al Mount Pleasant, Miss Parker si trova a dover uccidere Jacob davanti a Sam, affinch\u00e9 Raines abbia prova della sua lealt\u00e0 e possa verificare che porti effettivamente a termine il suo incarico, visto il suo legame con Sydney. Parker, invece, organizza un piano con Syd e fa credere a Sam di aver soffocato Jacob, mentre in realt\u00e0 ha fatto finta di uccidere Sydney e non ha torto un capello al gemello.\nQuando Parker e gli spazzini spariscono, Sydney torna nella camera del gemello e scopre che prima di tornare in coma ha scritto un altro messaggio per lui: \"Non \u00e8 stata colpa tua\".\nJarod assiste impotente alla morte di Steven, al quale viene staccata l'alimentazione che lo teneva in vita. La sofferenza lo porta a chiamare Sydney, perch\u00e9 si ricorda di quando lo psichiatra gli diceva che \"non pu\u00f2 salvare tutti\" e ora ha capito che aveva ragione.\nSydney lo ringrazia e gli fa capire che la tecnica di Halstrom \u00e8 servita: il biglietto di Jacob ha finalmente sollevato Sydney dal senso di colpa per aver provocato lo stato comatoso del fratello col loro incidente d'auto.\nA fine episodio, Jarod porta il cuore donato dai genitori di Steven a un bambino di Cleveland.\nIn questo episodio Jarod scopre le zampe di coniglio portafortuna e il film Frankenstein.\nIl ciclone Cassandra.\nTrama.\nMiss Parker \u00e8 in Florida e sta visitando l'ultimo luogo in cui \u00e8 stato Jarod: stava imparando addirittura a fare wrestling con gli alligatori! Divertita quando scopre che aveva chiamato quello pi\u00f9 feroce come lei, perde il sorriso quando scopre che le ha lasciato una chiave per una cassetta di sicurezza della Dover Town Bank. All'interno trova un rapporto medico risalente a decenni prima e che riguarda il ricovero di sua madre Catherine per percosse. Le foto della donna sono agghiaccianti, era stata brutalmente picchiata da qualcuno.\nMiss Parker ricorda subito che la notte del Ringraziamento di quell'anno aveva sentito la madre litigando con qualcuno, ma non riesce a ricordare chi fosse in cucina con lei.\nIntanto Jarod \u00e8 a Bahia Grande e si sta occupando di un ufficiale della pattuglia della marina, Efram Bartlett, che estorceva denaro dalle famiglie di rifugiati haitiani, ricattando gli emigranti dopo il loro arrivo negli Stati Uniti. Quando le famiglie non potevano pagare, Bartlett chiudeva i gruppi in una baracca che si trovava lungo il percorso degli uragani e li lasciava l\u00ec a morire. Una bambina, Simone, \u00e8 sopravvissuta a questa agonia perch\u00e9 i suoi genitori le hanno fatto scudo col loro corpo per proteggerla, finendo con l'essere uccisi. Di lei si occupano proprio Jarod, che l'ha portata via da un ricovero per non farla tornare ad Haiti, e Pat, impacciato ma gentile proprietario dell'hotel \"Bahia Bay\" che ha deciso di trasferirsi subito dopo che Simone sar\u00e0 andata in ospedale.\nMiss Parker affronta suo padre in merito all'aggressione della madre, e ancora una volta l'uomo la invita a non credere alle \"bugie\" raccontate da Jarod, perch\u00e9 sua madre si era suicidata. Poi la esorta a continuare a inseguirlo anche se lei vorrebbe lasciare l'incarico.\nBroots scopre che Jarod sta seguendo il percorso dell'uragano Cassandra e dunque si trova a Bahia Grande. Spronata da Raines, Parker decide di andarci da sola con Sam, noncurante del pericolo e con gran preoccupazione di Sydney.\nPer vendicarsi con Bartlett, Jarod lo fa finire in trappola nella boscaglia: il criminale rimane appeso all'interno di una rete fatta di corda molto spessa, mentre Jarod gli comunica che ha mandato un dossier su di lui alle autorit\u00e0.\nQuando l'uragano Cassandra si sta avvicinando a Bahia Grande, Jarod lascia Bartlett solo per tornare da Pat e Simone, convinto che siano partiti per andare in ospedale. La bambina, infatti, ha bisogno di cure adeguate per la sua febbre, sempre pi\u00f9 grave; tuttavia Pat e Simone non sono riusciti ad andarsene perch\u00e9 il ponte \u00e8 crollato e potevano solo tornare all'hotel. E nel frattempo sono stati bloccati dall'arrivo di Miss Parker e Sam!\nQuando l'occhio del ciclone passa sull'isola, Jarod parla a lungo con Miss Parker, cercando di convincerla a dirgli qualcosa su di s\u00e9 in caso che non sopravvivano all'uragano. Poi i due hanno diversi scambi sul signor Parker e su Catherine. Parker arriva addirittura a dare a Jarod del bugiardo e ad accusarlo di aver falsificato il rapporto medico, ma lui le dice che non l'avrebbe mai fatto e non pu\u00f2 nasconderle la verit\u00e0.\nQuando le condizioni di Simone si aggravano, il simulatore convince Miss Parker a lasciarlo andare al capannone del rimessaggio, che si trova dall'altro lato dell'isola, dove potr\u00e0 prendere della penicillina per salvare la bambina. Parker accetta, a patto di andare con lui.\nDurante il viaggio in macchina, Jarod spiega a Parker che scoprire la verit\u00e0 su sua madre \u00e8 un fatto personale, perch\u00e9 Catherine stava cercando di portarlo via dal Centro. La macchina si blocca e i due devono raggiungere la rimessa a piedi in mezzo alla pioggia. Quando ci arrivano, per\u00f2, vengono intercettati da Bartlett, che si \u00e8 liberato divorando le corde e perdendo cos\u00ec due molari. Il criminale li ammanetta, promettendo di ucciderli non appena passer\u00e0 l'uragano.\nIntanto al Centro Sydney \u00e8 preoccupato per Parker e parla sia con suo padre, consapevole che la moglie teneva delle sedute psichiatriche con lui, sia con Raines, al quale chiede come mai sia diventato cos\u00ec spietato. Quando il pilota avvisa che possono partire, Broots e Sydney si precipitano a Bahia Grande.\nJarod e Parker parlano ancora dei suoi ricordi dell'aggressione e lei ammette di non aver visto l'uomo che aveva picchiato la madre. Jarod le spiega anche che Catherine aveva cercato di salvare lui e altri bambini, quelli \"sfortunati\". Le rivela di aver trovato questo informazioni e altro materiale in una cassetta di sicurezza di Catherine.\nPer liberarsi, Miss Parker si sloga un pollice per togliersi le manette. Poi affronta Bartlett, che fa cadere le chiavi vicino a Jarod, che riesce a liberarsi. Durante la colluttazione, Parker ha la peggio e Bartlett sta per spararle con un fucile, ma Jarod la salva, stendendo Bartlett chiudendolo in una gabbia metallica. Ovviamente lascia Miss Parker legata a un palo con una corda. Quando lei gli chiede perch\u00e9 le abbia salvato la vita, Jarod risponde che ricorda ancora la bambina che gli ha dato il suo primo bacio. Mentre Jarod torna da Pat, alcuni suoni causati dall'uragano riportano a galla dei pensieri sopiti nella mente di Miss Parker, che ricorda meglio la notte del Ringraziamento. Finalmente rivede il volto dell'assalitore: era stato il signor Raines. Decisa a riprendere Jarod, Parker chiede aiuto a Bartlett, che si rotola con la gabbia per arrivare alla scrivania e prendere le chiavi di scorta. Quando lui si libera, Parker lo stende e corre verso l'hotel per raggiungere Jarod.\nIntanto Jarod raggiunge Pat con la penicillina, ma Sam lo blocca e minaccia di sparargli. Per aiutarlo, Pat colpisce lo spazzino che cade a terra privo di sensi. La tempesta \u00e8 ormai finita e Jarod vede arrivare l'elicottero del Centro. Con l'aiuto di Pat, che distrae Sydney e Broots, Jarod porta in salvo Simone e decolla, proprio mentre Miss Parker sopraggiunge e punta la pistola verso di lui per bloccarlo. Tuttavia, un po' per la lontananza dell'elicottero, un po' per mancanza di volont\u00e0, Parker decide di lasciarlo andare via e abbassa la pistola.\nQuando torna al Centro, Parker chiarisce a Raines che il regno di terrore che aveva instaurato \u00e8 finito e che, da ora in poi, lei continuer\u00e0 a occuparsi di Jarod, ma lui non dovr\u00e0 pi\u00f9 minacciarla nel suo lavoro.\nA fine episodio, Miss Parker riceve il regalo che Jarod le ha mandato un paio di giorni prima: un anello lasciatole da Catherine.\nPoco dopo il simulatore la chiama e lei lo ringrazia per l'anello, ma gli conferma anche che \u00e8 convinta che sua madre sia morta a causa sua e perch\u00e9 cercava di aiutarlo. Lo avvisa anche che non inseguir\u00e0 pi\u00f9 il suo passato come ha fatto finora, e Jarod la mette in guardia perch\u00e9 potrebbe essere il passato a inseguire lei.\nIn questo episodio Jarod scopre i fenicotteri di plastica e le lotte di wrestling fra alligatori e addestratori.\n\u00c8 anche il primo episodio in cui vediamo il Signor Parker.\nAlla ricerca del passato.\nTrama.\nIl marshall Bob Garrison e il suo collega Lane stanno trasportando un \"camaleonte\" diventato testimone protetto. Ma non \u00e8 Jarod, che sta facendo finta di essere il marshall Jarod Cody, incaricato di trasportare Lon Chaney in aereo. Garrison e Lane hanno da poco perso il testimone Jimmy Rayford, collaboratore di un cartello colombiano che contrabbandava cocaina e che aveva coinvolto l'amico Eugene Diggs nei suoi traffici facendogli credere di importare caff\u00e8. Rayford si sarebbe buttato dall'aereo durante il trasferimento, dopo aver accoltellato Garrison alla schiena.\nNel frattempo, Miss Parker continua a cercare informazioni sulla morte della madre e incarica Broots di fare delle ricerche top secret sui bambini che Catherine aveva salvato dal Centro negli anni '60.\nJarod non \u00e8 convinto della storia di Garrison e indaga a fondo. L'avvocato di Eugene, Karen Michaels, \u00e8 preoccupata per il suo testimone e quando il ragazzo la chiama per \u00e8 proprio Jarod che lo convince a lasciarsi aiutare da loro. Durante l'incontro, per\u00f2, Lane e Garrison sparano contro il ragazzo che, spaventato, scappa di nuovo. Il comportamento dei due insospettisce molto Jarod, che prova a fare ulteriori indagini sull'incidente. Eugene e Jimmy erano molto amici e Jarod non capisce come mai Jimmy avrebbe abbandonato il ragazzo a se stesso sapendo che era innocente. Ci\u00f2 riporta a galla il ricordo di un ragazzo che Jarod aveva conosciuto al Centro quando era solo un bambino, nel 1968. Il simulatore \u00e8 tormentato dal fatto di non sapere che fine abbia fatto. Guardando alcuni DSA, per\u00f2, ricorda che si chiamava Kyle e che Sydney gli aveva fatto avere un incontro con lui, per permettergli di trovare un \"amico\".\nIntanto Broots \u00e8 spaventato dal lavoro che sta facendo per Miss Parker e la donna gli rivela che \u00e8 legato a sua madre. Poi gli suggerisce di invecchiare la foto di qualche bambino e metterla in rete. Quando Broots afferma di averne localizzata una, Dara Landers, Parker va a far visita alla madre e scopre che in realt\u00e0 Dara, \u00e8 morta all'improvviso, senza nessun motivo apparente. La madre le dona il braccialetto che la bambina indossava quando l'avevano adottata, che riporta la scritta \"SL-27\".\nJarod guarda la confessione di Rayford, che aveva chiarito che la colpa era solo sua e il suo partner, Diggs, non sapeva nulla dei suoi traffici. Rayford aveva poi instaurato un accordo affinch\u00e9 Eugene testimoniasse contro il cartello di Arellano e fosse lasciato in pace. Intuendo che Garrison non dice la verit\u00e0 sull'incidente, Jarod fa delle simulazioni e scopre che probabilmente Garrison si era procurato la ferita da solo.\nCon l'aiuto di Helen Jarod attira nuovamente Eugene e ottiene la sua fiducia, poi lo mette in una casa controllata dai federali.\nIntercettando le telefonate di Garrison, scopre che il marshall \u00e8 stato corrotto dai colombiani per eliminare qualunque testimone che possa parlare del cartello di Arellano. Quando Garrison e Lane partono col volo per trasportare Eugene, Jarod sale a bordo di nascosto per aiutarlo. Garrison stende il collega Lane, in modo da non avere testimoni, poi cerca di manomettere l'aereo in modo che esploda. Jarod lotta con lui, ma non sa che l'uomo collaborava anche con Karen Michaels. La donna uccide Garrison e Jarod riesce a salvarsi solo con l'aiuto di Eugene. Karen innesta comunque il dispositivo per far saltare il sistema elettronico dell'aeroplano, ma Jarod riesce a sistemarlo usando la sua stella come conduttore fra due cavi.\nSydney, intanto, si vede con una psichiatra alla quale confessa i suoi timori e i suoi desideri pi\u00f9 grandi. Le rivela di immaginare spesso di uccidere Raines, e che teme di non reggere alla volont\u00e0 di farlo, visto che si \u00e8 anche comprato una pistola. Si dimostra anche molto preoccupato per Miss Parker e le sue indagini.\nBroots intanto \u00e8 sconvolto perch\u00e9 scopre che anche tutti gli altri bambini salvati da Catherine sono morti negli ultimi sei mesi in circostanze misteriose.\nRaines scopre che Broots ha pi\u00f9 volte staccato il suo computer dalla rete del Centro, ma non sa per quali indagini. Mentre cerca di torchiarlo, Sydney interviene in suo aiuto, dimostrando di essere l'unico in grado di contrastare Raines.\nEugene riesce a presentarsi al processo e testimoniare contro Arellano, poi Jarod fornir\u00e0 a lui e alla moglie delle nuove identit\u00e0 per farli sparire e vivere tranquilli. A fine episodio, il simulatore lavora come cuoco in un luna park, dove usa come ingrediente segreto le latte di S.P.A.M. da poco scoperte.\nIn questo episodio Jarod scopre la carna in scatola SPAM.\nIl sicario.\nTrama.\nJarod riceve una strana mail da Sydney che gli suggerisce di andare a cercare un uomo a New Orleans che potrebbe conoscere segreti del suo passato. Per trovarlo gli manda una sua foto in bianco e nero.\nQuando arriva a New Orleans, Jarod prenota in una camera di un albergo e viene distratto quando trova un uomo agonizzante in una stanza e non riesce a salvarlo. Jarod non ha tempo di dispiacersi, perch\u00e9 scopre che l'uomo era un sicario zoppo col vizio di fare foto in bianco e nero alle sue vittime.\nQuando riceve una chiamata del committente del prossimo omicidio, Jarod non pu\u00f2 fare altro che prendere il posto del sicario.\nIntanto Miss Parker vorrebbe smettere di fumare e i due colleghi la prendono in giro per questo; Sydney ha ricevuto una mail da Jarod, che lo invita ad andare all'hotel Twin Cities di Minneapolis. Parker insiste per andare con lui, dato che quando si parla di Jarod non devono essere segreti fra loro. Una volta arrivati a Minneapolis, si ritrovano immersi in una convention per gemelli. Broots decide di fare uno scherzo a Miss Parker e chiama l'albergo, facendo in modo che trovi una stecca di sigarette in camera al suo arrivo.\nJarod conosce il suo committenti, Tug Beaulieu, piccolo mafioso locale che si serve del nipote Donny per i suoi affari. L'uomo vuole che uccida Ben Worth, ma non gli spiega come mai. Dopo di lui ci sar\u00e0 anche un secondo bersaglio. La posizione di Jarod diventa difficile quando Beaulieu ordina al nipote di stare sempre con lui.\nPi\u00f9 tardi Jarod trova la casa che si vede nella foto inviatagli per mail e un'anziana gli spiega che ci abitava un investigatore che cercava bambini scomparsi. Jarod inscena la morte di Ben dopo aver parlato con lui. Donny continua a seguirlo per controllare ogni suo passo e i due seppelliscono il \"cadavere\" insieme.\nNel frattempo Parker \u00e8 convinta che le sigarette nella sua camera le abbia messe Jarod, ma non ha tempo di appurare la verit\u00e0 perch\u00e9 Sydney viene fermato da due gemelle che lo scambiano per suo fratello Jacob; le due donne gli rivelano di avere lavorato con Jacob e sono sorprese quando scoprono dell'incidente in macchina che ha causato il coma di Jacob, avvenuto il 2 agosto del 1967.\nJarod nasconde Worth nel suo albergo e scopre che Beaulieu lo vuole morto per poter mettere le mani sui suoi due locali. Il secondo bersaglio sarebbe la sua ex-moglie, Doris. Il simulatore deve escogitare un modo per salvare anche lei. Intanto trova il tempo di visitare quello che era l'ufficio dell'investigatore privato, Sonny Herbert. L\u00ec scopre che Raines \u00e8 passato prima di lui con un gruppo di spazzini, anche se non avevano ispezionato il seminterrato, dove Jarod trova diversi documenti che purtroppo si rivelano essere troppo recenti, e nessuno lo riguarda. Solo pi\u00f9 tardi Jarod trova una donna che lavorava per Sonny e lei gli racconta che l'uomo si trova in ospedale perch\u00e9 vittima di un incendio in casa sua, avvenuto in circostanze sospette.\nIntanto, a Minneapolis, le due gemelle Pilcher rivelano a Sydney che Jacob aveva litigato con il Dr. Raines poco prima dell'incidente e l'aveva minacciato con una pistola.\nPoco convinto del modus operandi di Jarod, Donny lo segue e lo spia mentre va a far visita a Doris Worth, poi va a cercare il cadavere di Ben e non lo trova pi\u00f9 dove l'avevano seppellito. Insieme allo zio, va a fare visita all'albergo dove Jarod sta ormai nascondendo entrambi i coniugi. Nonostante ci\u00f2, con la sua astuzia, riesce a convincere Beaulieu che sta solo temporeggiando per trovare il modo migliore per uccidere Doris. Li invita a raggiungerlo in un bosco vicino, dove inscener\u00e0 il suicidio di Doris. In realt\u00e0, Jarod intrappola i due nell'auto della donna e li obbliga a confessare di averlo assoldato per uccidere i due coniugi per non farli morire soffocati dal gas di scarico.\nJarod va a trovare Herbert in ospedale, ma purtroppo l'uomo \u00e8 debole e non pi\u00f9 lucido e, pur riconoscendo la sua foto, non ha informazioni da dargli su sua madre.\nMiss Parker riprende a fumare, mentre Sydney ha delle allucinazioni e continua a vedere suo fratello e a parlare con lui.\nTornato a Blue Cove, lo psichiatra riceve una chiamata di Jarod; quando i due si ringraziano a vicenda per le mail che si sono inviati, si rendono conto di non essere stati loro a spedirle. Il vero mittente dei messaggi \u00e8 Angelo...\nIn questo episodio Jarod scopre le figurine degli animali.\nUn amore di bambino.\nTrama.\nIl Centro, 1963. Il piccolo Jarod, appena portato via dalla sua famiglia, arriva nell'istituto ed \u00e8 terrorizzato. Oggi, il simulatore \u00e8 in fuga da Miss Parker e si salva nascondendosi in un cassonetto mentre gli spazzini lo stanno inseguendo; un estraneo scende da una macchina con una targa particolare a quattro cifre (3465) e butta qualcosa nel cassonetto. Jarod annota mentalmente la targa, poi si rende conto che l'uomo ha appena abbandonato un bambino. Per aiutarlo e nasconderlo lo porta a casa di Christine, una donna che \u00e8 in debito con lui e sembra preoccupata della reazione che il marito Axe avr\u00e0 tornando a casa e trovando l\u00ec il bambino e Jarod. Chiedendosi come si possa abbandonare un figlio, Jarod chiama Sydney per trovare un po' di risposte ai dubbi che continuano a tormentarlo, anche sui suoi genitori.\nAl Centro, intanto, studiano le cianografie che Jarod ha rubato da una societ\u00e0 di costruzioni rischiando di farsi catturare. Il simulatore ha lasciato per loro dei fogli con dei calcoli e che riportano la sigla \"SL-27\". Broots convince Miss Parker e Sydney a chiarirsi dopo che entrambi gli hanno chiesto di fare delle ricerche top secret su quella sigla. I due si rendono conto di conoscerla entrambi: lei per il braccialetto di Dara Landers, lui per il messaggio lasciato da Jacob quando era sveglio. Intanto, Angelo (che si sta rasando la testa alla ricerca di una nuova \"personalit\u00e0\") viene sfruttato da Raines per scoprire eventuali falle del sistema di sicurezza del Centro. Per farlo lo \"vizia\" dandogli da mangiare scatole dei suoi dolcetti preferiti, i \"Cracker Jack\".\nQuando Jarod e Christine decidono di tenere ancora un po' il bambino per scoprire se qualcuno lo sta cercando, lui si trova davanti al commissariato di polizia e capisce che la targa dell'auto era per forza di una vettura di un poliziotto. Broots scopre che la ditta di costruzioni delle cianografie era la stessa che aveva costruito il Centro. Poco dopo Jarod chiama Miss Parker e Sydney, invitandoli a studiare bene i calcoli per capire che \"i conti non tornano\". Finalmente Broots intuisce che i calcoli si riferiscono agli scavi per la costruzioni dell'edificio, che doveva per forza prevedere un altro sotto-livello oltre ai 26 che ci sono.\nDunque SL-27 era un sotto-livello rimasto segreto.\nChristine rivela a Jarod di non volere figli perch\u00e9 ha avuto tanti fratelli a cui badare per anni e ora vorrebbe vivere pi\u00f9 per se stessa; suo marito Axe, invece, adora i bambini e fa amicizia con Michael. Fingendosi un meccanico alla rimessa delle auto della polizia, Jarod scopre che il proprietario della targa che ricorda \u00e8 David Geary, e che l'uomo ha fatto sparire il bambino per aiutare Mitch Meyers, un politico in campagna elettorale.\nAl Centro i tre colleghi si mettono alla ricerca del SL-27, distrutto dallo stesso incendio del 1982 che aveva causato il deficit respiratorio di Raines che lo costringe a girare con la bombola dell'ossigeno. Nei meandri del sotto-livello segreto, trovano delle schede legate al \"Progetto Simulatore\" e alcune di esse parlano di Jarod. Leggendole, scoprono i genitori di Jarod non erano morti, e dunque lui era stato rapito. Il piccolo simulatore era stato portato al Centro da Jacob, il gemello di Sydney. Su consiglio dello psichiatra, Parker lascia l\u00ec i documenti per non destare sospetti in chiunque li abbia nascosti l\u00ec. I due decidono di tornare a visionarli quando sar\u00e0 pi\u00f9 sicuro.\nSeguendo le notizie della radio della polizia, dapprima Jarod scopre che \u00e8 stata denunciata la scomparsa di Michael, poi che \u00e8 stata trovata la probabile madre del bambino, caduta da un ponte e portata in ospedale.\nJarod fa una corsa contro il tempo e riesce a salvare Jeanette dal tenente Geary, che vorrebbe ultimare il suo compito e ucciderla dopo averci provato senza successo. Jeanette spiega a Jarod che il politico, Mitch Meyers, \u00e8 il padre del bambino e avevano avuto una storia extra-coniugale. Poi lui aveva assoldato il poliziotto per farla uccidere e liberarsi di entrambi per evitare problemi durante la campagna.\nInsieme a Jeanette, viene preparata una trappola che porta Meyers a venire smascherato davanti a tutti: con l'aiuto di Axe, Jarod trasporta un camion colmo di spazzatura in cui ha gettato Geary per poi ricoprirlo di pannolini usati. Allo stesso tempo trasmette il dialogo registrato poche ore prima fra Meyers e Jeanette in cui l'uomo rivela la sua infedelt\u00e0 e il tradimento della moglie.\nQuando Sydney e Parker tornano nel SL-27 per recuperare i documenti che avevano scoperto, non li trovano pi\u00f9. Li ha presi qualcun altro, qualcuno che ha lasciato una scatola di \"Cracker Jack\" per terra: Angelo.\nStretta finale (1\u00aa Parte).\nTrama.\nUn prigioniero viene scortato per un trasferimento e fingendo un malore ruba una graffetta a una guardia. Jarod scopre della sua evasione dal telegiornale e quando nota la cicatrice sulla sua mano si rende conto che si tratta di Kyle, il bambino che si trovava al Centro insieme a lui. Jarod, infatti, ricorda che nel 1968, durante una simulazione, l'avevano costretto a bruciare la mano di Kyle con dell'acido.\nIl simulatore si finge un agente dell'F.B.I. di Albany (New York) e visita la cella di Kyle, dove trova le cose che ha lasciato. Al muro \u00e8 appeso il disegno di una strana casa in stile cinese, con dei draghi sul tetto. Poi trova un libretto blu (simile ai suoi rossi) su cui ha scritto molte volte la frase \"Io decido chi vive o chi muore\". Il secondino gli fa anche capire che il suo dottore era proprio Raines. Intanto, al Centro, Miss Parker vuole usare nuovamente Angelo per trovare Jarod. Raines non \u00e8 d'accordo, ma lei insiste che non ha bisogno di autorizzazioni, visto che suo padre \u00e8 il direttore.\nLa donna, per\u00f2, se ne pente quando Angelo, dopo aver letto un quaderno blu di Kyle finito per sbaglio fra quelli rossi di Jarod, cerca di ucciderla in un attacco d'ira.\nNel frattempo un'ex-suora, Harriet Tashman, riceve una telefonata da Kyle e sparisce. Tutto fa pensare che sia stata rapita da lui. Jarod scopre che Kyle l'aveva gi\u00e0 rapita in precedenza, nel 1987. Nella sua Bibbia, Jarod trova un santino con una preghiera che \u00e8 stato prodotto per il Saint Catherine of the Hills. Jarod si procura i filmati della cattura di Kyle nel 1987 e cos\u00ec nota sua madre nel video, in compagnia di Harriet. Capendo che la donna conosceva i suoi genitori, Jarod va in visita alla fattoria in campagna di Harriet, dove Joe Bill, il ragazzo addetto a tenere in ordine la tenuta, racconta a Jarod che i suoi genitori avevano vissuto l\u00ec nascosti prima che Harriet venisse rapita.\nIntanto, un tassista che aveva trasportato Kyle, viene trovato legato vicino a dei binari in stato di shock. Ci\u00f2 porta l'F.B.I. a diramare un ordine di \"sparare a vista\" per Kyle, che viene ancora definito come \"John Doe\".\nAl Centro, si scopre che il quaderno blu apparteneva a Kyle, un altro simulatore che era poi diventato soggetto di esperimenti condotti da Raines nel SL-27. Il dottore aveva tenuto Kyle al Centro ben oltre la data prevista per il suo rilascio. Miss Parker lascia Broots nel Sotto-livello 27 alla ricerca di informazioni, e le trova in un vecchio computer usato da Raines ai tempi del progetto. Dopo aver convertito il materiale, i tre colleghi vedono un filmato in cui Raines addestra Kyle a rivivere l'omicidio di Martin Luther King dal punto di vista dell'assassino. Si rendono subito conto che il bambino veniva soggiogato da Raines e addestrato a odiare profondamente. Sydney intuisce che lo ha fatto diventare un sociopatico. Pi\u00f9 tardi, Angelo riconosce Kyle al telegiornale e fa capire a Broots che il \"John Doe\" ricercato dall'F.B.I. \u00e8 proprio \u00e8 Kyle.\nJarod, intanto, torna alla casa di campagna e trova una culla e un altro santino uguale a quello trovato a casa di Harriet. In un altro video trovato da Broots, invece, Parker e Sydney vedono che Kyle era addestrato a sparare alla sagoma di Catherine: Raines gli insegnava a odiarla, e forse a ucciderla. Jarod va al convento da cui proviene il santino e assiste al rapimento di Harriet da parte di Kyle; nonostante ci\u00f2, non pu\u00f2 smettere di ricordare la sua amicizia con lui quando erano dei bambini. I due avevano anche iniziato a comunicare di nascosto dalle loro celle. Raines, per\u00f2, non vedeva di buon occhio la loro unione nelle simulazioni, perch\u00e9 la bont\u00e0 di Jarod faceva perdere a Kyle il suo istinto per l'odio.\nJarod chiama Sydney e gli chiede cosa fosse la \"Casa del drago\" disegnata da Kyle nei suoi quaderni. Poi decide di sviare le indagini dell'F.B.I.: si fa riprendere nell'atto di svaligiare un bancomat come se fosse Kyle, riconoscibile dalla finta cicatrice applicata sulla mano. Cos\u00ec, mentre gli agenti vanno a Boston, lui cerca la \"Casa del Drago\" a Delphi Shores (New Jersey) e ci trova Kyle, pronto a torturare Harriet. Come in una riunione di famiglia, anche Raines e Miss Parker raggiungono il posto proprio mentre Jarod e Kyle si stanno puntando contro una pistola a vicenda. Harriet ferma Jarod e fa in modo che non spari a Kyle, poi i due scappano nello stesso momento. Decisa a catturare Kyle per fornire a suo padre le prove dei tradimenti di Raines, Miss Parker ordina di inseguire lui. Cos\u00ec, mentre Kyle viene catturato, Jarod ed Harriet fuggono in auto. Quando Jarod le chiede perch\u00e9 gli abbia impedito di uccidere Kyle, Harriet gli rivela che Kyle in realt\u00e0 \u00e8 suo fratello!\nStretta finale (2\u00aa Parte).\nTrama.\nJarod e Harriet si nascondono nella sua casa di campagna e lei gli svela che i suoi genitori si erano nascosti l\u00ec dopo il rapimento dei due figli; a suggerirglielo era stata Catherine Jamison, che era stata sua amica e compagna di clausura prima di sposare il marito, il signor Parker. Catherine le aveva anche salvato la vita quando aveva rischiato di annegare in un lago ghiacciato durante una loro fuga.\nDurante il periodo di segregazione, Charles e Margaret avevano anche avuto anche una terza figlia, Emily.\nIntanto Raines tortura Kyle e subisce le pressioni del signor Parker, che non vorrebbe che ricordasse tutto ci\u00f2 che gli hanno fatto al Centro.\nIntanto nella sezione naturale del Centro, l'Hybrid Biotract 42, Miss Parker, Sydney e Broots si incontrano di nascosto. Lei vuole parlare con Kyle da sola, dato che il padre non glielo permette, ed \u00e8 convinta che lui sappia chi ha ucciso sua madre. Con l'aiuto di entrambi, Parker entra nella cella di Kyle e gli chiede se ha ucciso Catherine, ma lui nega. Il ragazzo \u00e8 visibilmente emozionato in sua presenza e l'aiuta anche a nascondersi quando Raines sopraggiunge e per poco non trova Parker nella sua cella. Intanto Jarod decide di andare a liberare Kyle, perch\u00e9 non vuole perdere suo fratello ora che l'ha ritrovato. Sydney lo trova nel suo ufficio ed \u00e8 felice di rivederlo; confessa che non sapeva che Kyle fosse suo fratello. Mentre si nasconde, Jarod torna nella cella in cui stava da bambino e, per la seconda volta, Angelo gli dona la medaglia militare che apparteneva a Kyle. Jarod \u00e8 felice di vedere il vecchio amico d'infanzia e quando vede una scatola di Cracker Jack intuisce che era proprio Angelo a scrivere lettere a Kyle mentre era in prigione, usando lo pseudonimo \"C.J.\".\nCon l'aiuto di Angelo, Jarod trova Kyle e lo libera, rivelandogli anche di essere suo fratello. Quando invita Angelo ad andarsene con loro, lui si immedesima troppo in Kyle e fa scattare l'allarme mentre i due scappano. In realt\u00e0, lo fa anche per coprire la loro fuga dal Centro mentre Parker e Broots li cercano nei condotti dell'aria.\nKyle racconta a Jarod che quando \u00e8 scappato dal Centro era gi\u00e0 stato deviato e se la prendeva con chiunque si mettesse fra lui e i suoi genitori durante le sue ricerche. I due si rifugiano di nuovo nella casa di Harriet e visitano la stanza dove stavano i genitori e la sorellina.\nMiss Parker sfrutta Angelo chiedendogli di diventare Jarod e Kyle allo stesso tempo; con una spinta di Sydney, l'empatico trova la foto della casa di Harriet. Purtroppo Raines ascolta la loro conversazione, cos\u00ec contatta l'F.B.I. per rivelare il luogo in cui si nasconde \"John Doe\" e liberarsi una volta di tutte di Kyle. Harriet torna a casa sua con buone notizie, ma non fa in tempo a rivelarle ai due ragazzi perch\u00e9 un gruppo di auto dell'F.B.I. inizia a inseguirli. Quando gli agenti sparano al furgone sul quale stanno fuggendo, i tre finiscono fuori strada. Kyle rimane nel veicolo perch\u00e9 ha una gamba rotta e vuole coprire la fuga di Jarod e Harriet. Quando gli uomini dell'F.B.I. sparano contro di lui, il furgone esplode. Harriet allora rivela a Jarod che i suoi genitori saranno a Boston il giorno dopo e gli d\u00e0 l'indirizzo del luogo in cui li incontrer\u00e0.\nJarod arriva a Boston e cos\u00ec anche una squadra di Raines; Miss Parker, invece, \u00e8 l\u00ec per conto suo insieme a Sydney e Broots, che esorta a non fidarsi di Raines e a girare armati.\nIn un momento molto toccante, Jarod vede il taxi con la sua famiglia arrivare e scorge per un momento sua madre e sua sorella. Avendo gli uomini del Centro alle calcagna, Jarod le convince a scappare e a sua volta si d\u00e0 alla fuga. Sydney blocca l'auto del Centro che cerca di inseguire il taxi, poi viene fatto spostare da Miss Parker. Mentre fugge, Jarod incontra Raines in un vicolo ed \u00e8 tentato di ucciderlo, ma poi resiste all'odio e lo avvisa di lasciarlo in pace. Proprio mentre Raines sta per sparargli alle spalle, qualcuno colpisce la sua bombola d'ossigeno. L'uomo viene bruciato dalle fiamme che si propagano mentre sopraggiungono Parker, Sydney e Broots. Il signor Parker parla al telefono con un misterioso Signor Lyle che sembra essere pi\u00f9 importante di lui, poi discute con la figlia che rimane delusa quando il padre, per l'ennesima volta, non le d\u00e0 alcuna spiegazione sulla morte di sua madre e non ammette che sia stato Raines ad ucciderla. Il dottore \u00e8 in ospedale al Centro e l'esame balistico non \u00e8 riuscito a stabilire da quale arma sia partito il proiettile che ha colpito la bombola.\nJarod chiama di nuovo Sydney e promette di non smettere mai di cercare la sua famiglia. La serie si conclude con Sydney che chiede a Jarod dove andr\u00e0, lui risponde al suo mentore \"Prendimi, se ci riesci\". Poi sorride osservando un razzo che decolla...\nIn questi due episodi Jarod scopre i lecca-lecca, i cartoni di Goofus e Gallant e la rivista per bambini Highlights."}
{"id": "1204386", "revid": "1496710", "url": "https://it.wikipedia.org/wiki?curid=1204386", "title": "Episodi di E.R. - Medici in prima linea (quinta stagione)", "text": "La stagione \u00e8 andata in onda negli USA sulla NBC dal 24 settembre 1998 al 20 maggio 1999. In Italia la stagione \u00e8 andata in onda su Rai 2 dal 6 marzo 2000 al 15 maggio 2000.\nKellie Martin entra nel cast regolare nel ruolo di Lucy Knight.\nGeorge Clooney, dopo aver ricoperto il ruolo di Doug Ross, esce di scena nel quindicesimo episodio.\nLa prima volta.\nTrama.\nAl Policlinico arriva una nuova studentessa al terzo anno, Lucy Knight. Gi\u00e0 al suo primo giorno si dimostra competente e preparata. Sar\u00e0 affidata al Dottor Carter. Doug deve essere supervisionato da Kerry come conseguenza della sua decisione di avere sottoposto un bambino di sette mesi a disintossicazione rapida senza il consenso della madre. La Dottoressa Dell'Amico ha lasciato il pronto soccorso per trasferirsi a Philadelphia. Al Dottor Greene viene proposto di diventare coordinatore dei paramedici.\nDose letale.\nTrama.\nKerry e Carter diventano coinquilini. Elizabeth, dopo un turno di 36 ore, somministra una dose letale di magnesio ad un paziente, provocando problemi a Benton, che in quel momento avrebbe dovuto supervisionarla in quanto sua tirocinante. Carter da la valutazione di Lucy da completare alla studentessa stessa, costringendo Greene a rimproverare entrambi. Jeanie e Doug trattano il figlio di una donna la quale sembra dipendere dalla figlia di sei anni. La gestione dell'ospedale viene affidata ad Amanda Lee.\nCorinna.\nTitolo originale: The Good Fight\nDiretto da: Cristopher Chulack\nScritto da: Jack Orman\nSceneggiatura di: Joe Sachs\nTrama\nAl pronto soccorso del Country General Hospital arriva una bambina, Corinna, insieme al padre vittime di un incidente stradale. La bambina presenta una lesione alla milza, ha bisogno di una trasfusione di sangue e di un intervento chirurgico. I medici scoprono che il gruppo sanguigno di Corinna \u00e8 un gruppo raro e in ospedale non \u00e8 disponibile sangue di quel gruppo specifico, l'unico che potrebbe donarlo \u00e8 il padre. Il padre, intanto, approfittando di una distrazione di Lucy, che si apprestava a medicarlo, fugge dal pronto soccorso. La studentessa di Carter scopre che il padre di Corinna aveva fornito un nome falso, in realt\u00e0 egli \u00e8 il Sig. Nelson, \u00e8 un allibratore e alcune settimane prima aveva sottratto Corinna alla custodia della madre. Tutti i medici del pronto soccorso si impegnano al fine di trovare sangue per Corinna.\nCarter, rinunciando ad una gita in barca con l'amata Roxane, si mette sulle tracce del Sig. Nelson e nei pressi di un Hotel incontra la sua studentessa che aveva avuto la stessa idea. I due continuano insieme la ricerca e colgono l'occasione per appianare le proprie divergenze e dichiararsi stima reciproca. Al pronto soccorso, intanto, Kerry Weaver \u00e8 riuscita a trovare due sacche congelate del sangue di Corinna, Benton si prepara ad eseguire l'intervento, per\u00f2, nello scongelare il sangue i medici scoprono che le sacche presentavano dei fori e il sangue potrebbe essere stato esposto a batteri. Il Dottor Benton e il Dottor Anspaugh decidono di adottare una misura estrema; operare senza sangue. Durante l'intervento Corinna va in tachicardia ventricolare, i chirurghi riescono a riprenderla ma senza trasfusione di sangue la bambina morir\u00e0.\nLucy e Carter intanto riescono a scoprire l'indirizzo del Sig. Nelson e giunti a casa di quest'ultimo ascoltando la segreteria telefononica riescono a rintracciarlo. I tre arrivano in ospedale ma qui scoprono che la trasfusione forse non baster\u00e0 a salvare la piccola Corinna che \u00e8 entrata in coma.\nLucy e Carter si ritrovano a parlare della vicenda, Lucy sconsolata prende atto del fatto che non sono riusciti a salvare la bambina, Carter le fa notare che sono riusciti soltanto ad aumentare le speranze; questo per\u00f2 non \u00e8 abbastanza per Lucy che non si accontenta. Carter, allora, spiega alla sua tirocinante che quando un medico fa tutto il possibile per salvare un paziente ma non ci riesce deve accontentarsi di averci almeno provato e le fa osservare come lei ci abbia stra-provato."}
{"id": "1204387", "revid": "122667069", "url": "https://it.wikipedia.org/wiki?curid=1204387", "title": "Episodi di E.R. - Medici in prima linea (quarta stagione)", "text": "La stagione \u00e8 andata in onda negli USA sulla NBC dal 25 settembre 1997 al 14 maggio 1998. In Italia la stagione \u00e8 andata in onda su Rai 2 dal 9 aprile 1998 all'8 dicembre 1998.\nMaria Bello, dopo essere apparsa nel ruolo di Anna Del Amico come personaggio ricorrente negli ultimi tre episodi della terza stagione, entra a far parte del cast regolare. Esce di scena al termine della stagione.\nAlex Kingston entra nel cast regolare nel ruolo di Elizabeth Corday.\nPaul McCrane compare a partire dal quinto episodio come personaggio ricorrente nel ruolo di Robert Romano. Verr\u00e0 promosso a personaggio regolare nella sesta stagione.\nDiritto di immagine.\nTrama.\nIl policlinico deve subire l'invasione di una troupe televisiva, incaricata di realizzare un documentario sul pronto soccorso. Lo sguardo esterno rivela che poco tempo \u00e8 passato dalla chiusura della stagione precedente: la mano del dr. Greene \u00e8 quasi guarita, Carol e Doug stanno di nuovo insieme, Carter ha cambiato specializzazione. Mark, intervistato da una giornalista, si arrabbia poich\u00e9 la donna gli chiede di parlare del pestaggio subito nel bagno del reparto. Mentre le domande della troupe cominciano a farsi invadenti, nel pronto soccorso arrivano due persone coinvolte in un pestaggio; la vittima, un ragazzo, che si riprende dopo un coma profondo, e un uomo che ha tentato di separare i contendenti ed \u00e8 stato spinto gi\u00f9 da un ponte. Il povero paciere si \u00e8 rotto le vertebre cervicali e si trova paralizzato dal collo in gi\u00f9; nonostante i tentativi di Greene, presto l'uomo perde anche l'autonomia respiratoria, condannato ad essere attaccato a un respiratore per il resto della vita. Il dottor David Morgenstern \u00e8 colpito da infarto: tutti si prodigano per aiutarlo, ma la confusione si impadronisce del pronto soccorso. John intanto si occupa di un altro infartuato, ma non riesce a rianimarlo; Greene lo accusa davanti alle telecamere di aver voluto fare l'eroe e di aver chiesto aiuto troppo tardi, salvo poi promettere di rilasciare un'intervista se quel pezzo non verr\u00e0 incluso nel documentario.\nElizabeth Corday, un chirurgo inglese, arriva al policlinico per specializzarsi in chirurgia d'urgenza. Benton \u00e8 alle prese con turni di lavoro massacranti.\nUn cassetto per Doug.\nTrama.\nIl figlio di Peter, si \u00e8 ripreso: il pediatra decide di dimetterlo, sebbene Peter sia titubante e pensi che la decisione \u00e8 troppo affrettata. Indecisi sul cognome da dare al piccolo, Carla e Peter decidono di unire entrambi i loro nomi di famiglia: il bambino si chiamer\u00e0 quindi Reese Benton. Mark decide, contro il parere di Carol, di assume una nuova centralinista, che l'infermiera non ritiene all'altezza. Il dr. Greene \u00e8 inoltre preoccupato: i parenti di un paziente deceduto, Kenny Law, che lui sospetta essere responsabili del pestaggio a suo danno, gli hanno fatto causa. Carter comincia a rendersi conto di cosa voglia dire aver cambiato specializzazione: il passaggio a Medicina d'Urgenza comporta per lui una retrocessione al primo anno. John e Anna accolgono i nuovi studenti, una ragazza entusiasta e un ricercatore che ha passato la maggior parte del suo tempo in laboratorio, rivelandosi per\u00f2 in grado di compiere le diagnosi pi\u00f9 strane.\nIl dottor Morgestern, degente dopo l'infarto che l'ha colpito, delega Kerry a sostituirlo nelle funzioni direttive che egli esercitava. Doug pensa sia ora di dare una maggiore stabilit\u00e0 al suo rapporto con Carol e le chiede di poter lasciare qualcosa a casa sua; dopo qualche antica titubanza, la donna cede regalandogli un vero e proprio cassetto dove sistemare le proprie camicie prima di andare in ospedale.\nFuoco amico.\nTrama.\nJohn, con una brillante intuizione, scopre che il coma di una donna \u00e8 dovuto ad un aneurisma cerebrale. Per questo, dopo un iniziale contrasto con Mark, la fa operare in tempo per salvarle la vita: questo successo lo porta ad avere il coraggio di invitare Anna ad uscire con lui. I due finiscono per\u00f2 per avere un appuntamento pi\u00f9 che mai fallimentare in una lavanderia a gettoni.\nAl Boulet e Bill, un suo collega, si feriscono durante il lavoro e vengono portati al pronto soccorso: Jeanie convince il marito a rivelare la verit\u00e0 sulla sua malattia all'amico, e quest'ultimo non ha una buona reazione. Carol sorprende Doug ed Elizabeth in quello che sembra un apparente flirt: in realt\u00e0, la donna sta semplicemente chiedendo consigli su qualche locale per uscire, essendosi appena trasferita a Chicago. L'infermiera ha una crisi di gelosia, dati i trascorsi non proprio positivi, ma quando il dr. Ross le spiega come stanno realmente le cose, decide di credergli, suggellando la relazione con la fiducia reciproca.\nMark, sempre pi\u00f9 disinteressato e pressappochista nel suo lavoro, decide di passare la serata con Heather, una sua ex paziente. La serata non si conclude molto bene: i due tentano, senza riuscirci, di avere un rapporto sessuale. Da qui si intuisce che, per quanto i danni fisici dell'aggressione a Mark siano quasi risolti, quelli psicologici tardano a scomparire. Anspaugh e Kerry Weaver cercano di risparmiare sul budget dell'ospedale, mentre Jerry fa esplodere per errore un'ambulanza con un colpo di fucile.\nQuando la corda si spezza.\nTrama.\nUn autobus pieno di bambini ha un incidente: il pronto soccorso precipita nel caos. I medici fanno del loro meglio per salvare la vita a tutti i bimbi, ma purtroppo uno di loro rimane ucciso e a Doug tocca l'arduo compito di avvertire la madre. Dopo che la nonna di un piccolo paziente in ospedale per asma rifiuta le cure della dr.ssa Del Amico, pretendendo invece di vedere il dr. Ross, Anna e Doug hanno un acceso confronto. Quando Doug scopre che l'asma del bimbo non \u00e8 dovuto a una reazione allergica, e che quindi gli antistaminici potevano peggiorare la situazione, affronta Anna, rea di essersene accorta e di non averlo avvertito, mettendo cos\u00ec in pericolo la vita di un piccolo paziente a causa delle loro divergenze personali.\nMark si vede negare la possibilit\u00e0 di vedere la figlia da parte di Jennifer, che gli contesta di vivere in maniera troppo incivile. Carol discute con Mark a causa del trattamento medico per una donna tossicodipendente: la donna arriva lamentando forti dolori addominali e, pochi minuti dopo, partorisce improvvisamente sulla sedia a rotelle. Purtroppo il piccolo nasce morto e la donna accusa Carol di averle fatto cadere il bambino. Davanti al rifiuto di Mark, anch'esso presente, di difenderla davanti a un tribunale nel caso la donna le facesse causa, l'infermiera lo redarguisce sostenendo che, per la paziente, non era la prima volta al County General e che il dr. Greene non si era mai accorto del suo stato. John finalmente affronta Peter: dopo un litigio, finalmente i due appianano le loro divergenze.\nAltri contrasti sorgono al pronto soccorso, tra Jeanie e Kerry, a causa di un intervento in cui l'infermiera usa le mani invece che i ferri, rischiando di contagiare un paziente.\nAl e Jeanie.\nTrama.\nMark deve affrontare l'avvocato della famiglia di Kenny Law, il ragazzo nero morto al pronto soccorso tempo prima: la situazione non si prospetta delle migliori. Nonostante il County General riesca a patteggiare una cifra e ad evitare le accuse per il dr. Greene, il fratello di Kenny Law, probabilmente responsabile del pestaggio ai danni del medico, decide comunque di fargli causa, peggiorando l'umore gi\u00e0 poco stabile di Greene. Il dr. Ross e la dr.ssa Del Amico hanno una nuova occasione di confronto: Anna diagnostica un cancro ai testicoli a un giovane atleta, ma quando Doug le chiede se vuole una mano ad annunciare la notizia, la donna rifiuta decisamente. Cambier\u00e0 idea quando si render\u00e0 conto dell'effetto che la notizia di perdere un testicolo fa sul ragazzo: questo porta fra i due una nuova e pi\u00f9 profonda comprensione. La relazione tra Al e Jeanie viene messa a dura prova quando l'uomo incontra in un bar il collega che aveva rischiato di contagiare qualche mese prima: i due hanno una violenta lite che culmina in un pestaggio, e la donna si rende conto che il rischio di venire emarginati per la loro condizione \u00e8 alto. Carter azzecca una diagnosi difficile, mentre Benton incontra il dr. Robert Romano, sponsor della dr.ssa Corday, e riceve la proposta di entrare nel suo team, restando per\u00f2 dubbioso per via dei molti ausili meccanici che il dr. Romano utilizza durante le operazioni. \nA Carol viene in mente di organizzare un ambulatorio straordinario, che possa seguire fisicamente e psicologicamente i pazienti pi\u00f9 bisognosi.\nCrisi.\nTrama.\nJohn consiglia a Carol di chiedere i finanziamenti per il nuovo ambulatorio a sua nonna, Millicent \"Gamma\" Carter: la donna, solo per simpatia, regala all'infermiera 75.000 dollari. Anna intanto scopre che John \u00e8 ricchissimo e lo lascia.\nMark viene citato in giudizio a titolo personale dal fratello di Kenny Law: la cosa lo agita molto, tanto che l'uomo arriva a trattare male un'anziana signora e a fuggire dal policlinico. Cynthia, la nuova centralinista da lui assunta, lo insegue e lo consola. Kerry, per problemi di bilancio, sar\u00e0 costretta a licenziare Jeanie, l'ultima assunta del personale medico: la donna \u00e8 consapevole della delicatezza della situazione, essendo Jeanie un'amica, ma non vede altra soluzione alla problematica condizione economica del County General. Dopo aver conosciuto il dr. Ellis West, rappresentante della Synergix, una compagnia che aiuta gli ospedali nel management dei costi, la dr.ssa Weaver decide di andare fino in fondo e licenzia Jeanie: la coadiutrice se la prende a male. La rivalit\u00e0 tra Benton e la dr.ssa Corday sembra passare su un altro piano quando il chirurgo decide di accettare la proposta di Romano ed entrare nel suo team. Doug \u00e8 preoccupato per il comportamento di Mark. Decide cos\u00ec di fargli visita, dopo aver ricevuto una telefonata che lo ha scosso profondamente, ma lo trova a letto con Cynthia: il medico \u00e8 estremamente imbarazzato, ma fa entrare l'amico, che gli dice che sta per partire a causa della morte di suo padre, avvenuta per un incidente stradale.\nPadri e figli.\nTrama.\nDoug, accompagnato da Mark, parte per la California per recuperare la salma del padre. Al suo arrivo, scopre che l'uomo si era risposato, e che anche la sua nuova moglie \u00e8 morta con lui, oltre al conducente del camion contro cui \u00e8 avvenuto lo scontro. Tutto il rancore che aveva verso il padre riaffiora nella memoria del pediatra del County General Hospital, che per\u00f2 si rende conto di aver voluto bene al genitore. Dopo aver recuperato gli averi del padre, Doug e Mark tornano nel motel e guardano le diapositive contenenti l'infanzia del dr. Ross. Profondamente scosso dalla situazione e dal fatto di non aver potuto recuperare il rapporto con il padre quando quest'ultimo era vivo, Doug spinge Mark ad andare a trovare i suoi genitori, che abitano anch'essi in California. Nemmeno il dr. Greene ha un ottimo rapporto col padre, con cui si limita a scambiare qualche parola. Mentre il dr. Ross si allontana, lasciando l'amico a tu per tu con i genitori, la madre di Mark si dice preoccupata per il rapporto tra padre, ex ufficiale di marina che soffre di enfisema polmonare, e figlio. Doug confessa quindi a Mark che si \u00e8 innamorato di Carol. Sulla via del ritorno, in vena di confidenze, Mark dice all'amico che, dopo l'aggressione che ha subito, \u00e8 profondamente cambiato e non riesce a tornare quello di prima: fra i due si rinsalda quell'amicizia che sembrava oramai perduta.\nIl morso del serpente.\nTrama.\nUn ragazzo di dodici anni, Roodney, arriva al Pronto Soccorso dopo essere stato vittima di un incidente stradale. I medici scoprono con sorpresa che il giovane presenta un'anomalia genetica, il situs inversus, che fa s\u00ec che i suoi organi addominali siano invertiti rispetto all'ordine normale: tutti vogliono sottoporlo a particolari test, e concorrono ad accaparrarsi il caso. Il ragazzino per\u00f2 muore dopo l'intervento.\nCarol arriva in ospedale, ma trova il reparto invaso dai pazienti del suo nuovo ambulatorio: Cynthia, la centralinista, ha pubblicato l'annuncio dell'apertura con una settimana di anticipo. C'\u00e8 quindi un duro scontro fra le due donne, che porta allo scoperto l'ostilit\u00e0 dell'infermiera Hathaway contro la nuova fiamma di Mark. Il dr. Greene ha in cura un paziente che si rivela essere un famoso avvocato: questi si dichiara disposto a difenderlo in tribunale nella causa contro la famiglia di Kenny Law, a titolo praticamente gratuito, eccettuata la possibilit\u00e0 di passare alcune giornate in pronto soccorso a fianco del medico. Il dr. Romano offre a Benton un posto di eccellenza nel suo team, al lavoro su un progetto di ricerca che unisce la robotica alla medicina, ma il chirurgo dovr\u00e0 dimostrare di essere in grado di collaborare in maniera proficua con la dr.ssa Corday. Uno studente di Carter rischia di morire per uno shock anafilattico dovuto ad un'allergia al lattice: le procedure per salvargli la vita avvicinano ulteriormente John e Anna. Kerry Weaver riceve dei fiori da Ellis West della Sinergix, mentre un biglietto da Doug per Carol, trovato da Cynthia ed erroneamente attribuito a Mark, viene preso per una piccante dichiarazione d'intenti.\nL'ostruzionismo di Carter.\nTrama.\nJeanie ricorre al Centro Difesa Persone Omosessuali per riavere il suo lavoro, facendo leva sul fatto di essere stata discriminata per la sua sieropositivit\u00e0: il trucco funziona. Al, suo marito, viene assunto ad Atlanta, e chiede alla donna di seguirlo: Jeanie non se la sente e i due si separano nuovamente. Ellis, il medico della Sinergix con cui Kerry ha legato, comincia il suo lavoro al Policlinico. Una giovane, Alison Beaumont, a causa di un incidente stradale rischia di perdere una gamba. Elizabeth la vuole operare a tutti i costi, ma la ragazza entra in coma. L'avvocato di Mark, che ama \"recitare\" diversi ruoli, chiede al suo cliente di poter diventare medico per una giornata. Mark lo accontenta. Nel difendere i diritti di un paziente, John \u00e8 pressato da un agente, ma rifiuta di collaborare con lui e viene arrestato per favoreggiamento. Anna gli paga la cauzione. Doug si occupa di un paziente affetto da anemia falciforme che sostiene di essere stato derubato delle sue medicine; al medico il difficile compito di capire se il giovane sta dicendo la verit\u00e0.\nIl dottore miracolo.\nTrama.\n\u00c8 la vigilia di Natale, e tra Ellis e Kerry il rapporto si fa pi\u00f9 stretto: forse la dottoressa sta sviluppando dei sentimenti. Peter, toccando un cieco, gli fa recuperare la vista: si diffonde allora la voce che egli possa compiere miracoli, ma il paziente perde di nuovo la vista e Peter gli spiega che tutto \u00e8 dipeso da un caso fortuito. Mark viene a sapere da Cynthia che la donna ha un figlio di cinque anni che vive con i nonni paterni. Inoltre, il medico decide di andare a scusarsi con Chris Law. Carol annuncia ai colleghi che lei e Doug si sono rimessi insieme: la buona nuova non sorprende nessuno, ed alcuni avevano perfino scommesso su questo fatto. Il medico approfitta del momento per chiedere a Carol di sposarlo. Il cugino di John Carter, Chase, gli fa visita al County General, accompagnato dalla nonna Millicent: quando il medico lo sorprende a drogarsi, scopre bruscamente che Chase ha dei grossi problemi con l'eroina e che ne \u00e8 ormai completamente dipendente.\nAragosta al cocco.\nTrama.\nScott, il figlio del dottor Anspaugh, viene ricoverato per dei dolori di stomaco. Il direttore sanitario racconta a Mark che il bambino \u00e8 stato sottoposto a cure intensive per un linfoma dieci mesi prima.\nUn'anziana in stato confusionale viene portata al Pronto Soccorso: Carol, dopo i primi esami, si rende conto che la donna \u00e8 stata violentata. Doug decide di parlare con Helen, la madre di Carol, e di informarla della loro intenzione di sposarsi: la donna non la prende affatto bene!\nMomenti di crisi.\nTrama.\nA Scott \u00e8 diagnosticato un altro tumore, e i medici decidono di operarlo. Anspaugh prega Jeanie, che si \u00e8 fatta voler bene dal ragazzo, di assisterlo. Doug chiede a Mark di fargli da testimone, vista la sua decisione di sposare Carol la sera stessa. L'infermiera intanto \u00e8 di turno in ambulanza con Greg Powell: i due trascorrono dei momenti di intimit\u00e0 e finiscono col baciarsi. Doug, nello stesso momento, la sta aspettando a casa. A tarda notte la donna torna a casa e confessa al fidanzato ci\u00f2 che \u00e8 appena successo: Doug, infuriato, se ne va sbattendo la porta. John, con l'ausilio di Anna (che ha gi\u00e0 un'esperienza passata in questo campo), cerca di liberare suo cugino Chase dalla dipendenza da eroina. Peter esce con Elizabeth: la serata trascorre in maniera divertente e il chirurgo, per la prima volta, si ubriaca.\nUna scelta difficile.\nTrama.\nLo stupratore di vecchiette, durante l'ultima aggressione, uccide una guardia giurata e rimane ferito: si scopre cos\u00ec che ha solo 19 anni. Le scorte ematiche dell'ospedale sono quasi esaurite, cos\u00ec John decide di ricorrere ad un'autotrasfusione per cercare di salvare il malvivente. Anna critica apertamente la scelta del collega.\nElizabeth, innamorata di Peter, vorrebbe un rapporto pi\u00f9 solido; il medico per\u00f2 non \u00e8 dello stesso avviso.\nMark intende far pagare una parte dell'affitto di casa a Cynthia: le cose tra loro si complicano.\nRapporti di famiglia.\nTrama.\nMark, a causa di un infortunio alla gamba della madre, \u00e8 costretto a tornare a San Diego. Arrivato a casa, egli nota che la donna \u00e8 in pieno stato depressivo, e che su di lei avanza l'ombra della demenza senile.\nAnche David, il padre del medico, non sta molto bene: egli soffre di enfisema, e a causa di una crisi respiratoria viene ricoverato in ospedale. Mark intanto d\u00e0 una mano ai medici dell'ospedale dove \u00e8 ricoverato il padre, che devono affrontare un'emergenza molto seria: un elicottero militare si \u00e8 schiantato al suolo e molti membri dell'equipaggio sono feriti. L'anziano, ripresosi dalla crisi, sostiene psicologicamente il pilota dell'elicottero e rimane sorpreso dall'abilit\u00e0 medica del figlio: i due Greene provano una reciproca ammirazione per l'aiuto che riescono a dare in questa emergenza.\nL'eroe del giorno.\nTrama.\nUn deposito di materiali chimici esplode, e il pronto soccorso viene invaso dagli operai feriti nell'incidente. Alcuni di loro hanno addosso vistose tracce di benzene, e cos\u00ec il reparto si riempie di esalazioni tossiche: \u00e8 emergenza, e nessuno sembra in grado di farvi fronte. Kerry, stordita dalle esalazioni, sviene lasciando vacante il posto di comando: nessuno sembra in grado di affrontare la situazione, ma per fortuna c'\u00e8 John.\nOttima assicurazione? Speriamo!\nTrama.\nMark e Cynthia affrontano una crisi nella loro relazione. Il medico intanto viene convinto a smettere di fumare dal suicidio, in reparto, di un fumatore affetto da cancro al polmone.\nPeter ed Elizabeth visitano il museo di storia naturale di Chicago.\nAl pronto soccorso arriva un bambino, in crisi da avvelenamento. Doug scopre che \u00e8 stato il fratellino di otto anni a commettere il fatto, e sospetta che il ragazzino abbia subito violenze da parte del patrigno.\nAnna, durante un'emergenza, scopre che tra i sei drogati da eroina che sono arrivati in pessime condizioni al pronto soccorso c'\u00e8 anche Chase, il cugino di John. I nonni di quest'ultimo si infuriano col nipote perch\u00e9 egli ha taciuto alla famiglia della tossicodipendenza di Chase.\nUna sanguinosa battaglia.\nTrama.\nDavid Morgenstern torna al lavoro dopo l'attacco cardiaco che l'aveva colpito tempo prima. Il medico per\u00f2, durante un intervento, si rende conto di non essere pi\u00f9 in grado di portarne a termine uno. Anna prescrive dei medicinali anti-nausea ad una donna incinta, che \u00e8 arrivata in ospedale con il marito, molto spaventato. La donna per\u00f2, temendo di danneggiare il feto, rifiuta di prendere le medicine. John fa visita al cugino Chase nella clinica dove \u00e8 ricoverato: il giovane per\u00f2 non ha ancora riacquistato l'uso della parola.\nIncomprensioni.\nTrama.\nLa nonna di John blocca l'assegno dato a Carol per il suo ambulatorio, senza alcuna spiegazione. John la incontra accusandola di averlo fatto perch\u00e9 ancora arrabbiata per averle tenuta nascosta la tossicodipendenza di Chase, e viene accusato a sua volta di non pensare alla famiglia ma solo ai soldi, al che lui la invita a bloccargli il fondo fiduciario: John rimane senza un soldo, ma Carol scopre che l'assegno \u00e8 di nuovo coperto.\nAl pronto soccorso arriva, da paziente, il dottor Swanson, un patologo ex insegnante del dottor Morgenstern. Quest'ultimo sottopone ad intervento chirurgico il suo ex docente ma le cose non vanno per il meglio, e Peter, che lo stava assistendo, lo allontana in malo modo per tentare di salvare il paziente, che sfortunatamente morir\u00e0 sotto i ferri.\nScott, figlio del dottor Anspaugh, non risponde alle cure antitumorali: la sua unica speranza \u00e8 il trapianto di midollo osseo, ma non si trova un donatore compatibile.\nL'odore della primavera.\nTrama.\n\u00c8 il giorno del funerale di Scott Anspaugh e Jeanie partecipa alla funzione cantando la canzone preferita del ragazzo. Peter viene sospeso dalla commissione d'inchiesta per la morte di Swanson, finch\u00e9 non si sar\u00e0 scoperto come sono andati i fatti. Morgenstern, in piena crisi di coscienza per non aver confessato le sue responsabilit\u00e0, decide di dimettersi.\nAlcuni estremisti antiabortisti fanno saltare una clinica privata in cui si praticano le interruzioni di gravidanza. Il pronto soccorso dunque si riempie di persone ferite nell'esplosione, soprattutto donne in attesa: Anna deve completare un aborto rimasto a met\u00e0 su una paziente ferita, ma entra in crisi e viene sostituita da Kerry. Alla fine della giornata Peter incontra Morgenstern il quale gli consegna la cassetta del loro intervento che aveva sottratto di nascosto e gli dice che verr\u00e0 reintegrato mentre lui stesso dar\u00e0 le dimissioni. Peter va a casa di Elizabeth e si baciano.\nTi aspetter\u00f2 in piedi.\nTrama.\nAl pronto soccorso arriva un uomo, colpito da un getto di acido fluoridrico. I medici affermano che non ci sono cure per questo tipo di ustioni, e che la morte sopraggiunger\u00e0 entro dodici ore. Carol, impietosita dal caso, trascorre il suo turno al capezzale del morente, fino alla sua morte. John e la nonna si riavvicinano, quando la donna si presenta in ospedale per invitarlo al compleanno del marito. Robert Romano si dichiara apertamente ad Elizabeth, ma la dottoressa rifiuta garbatamente le attenzioni del collega.\nJosh.\nTrama.\nIl dottor Max Rosher, ex fidanzato di Anna, \u00e8 stato chiamato per fare uno studio di fattibilit\u00e0 sull'ospedale: valuter\u00e0 se \u00e8 possibile aprire un reparto di urgenza pediatrica come proposto dal dottor Ross. John \u00e8 un po' teso. Doug e Carol rischiano il posto perch\u00e9, senza il consenso della madre e con il parere contrario dei superiori, sottopongono a disintossicazione un bambino di sei mesi. Una donna, assistita da Anna, non esita a servirsi della sua situazione e dell'ospedale per arricchirsi con le prediche sul Vangelo in TV. Peter ed Elizabeth continuano la loro relazione e vengono scoperti da Romano il quale inizier\u00e0 a escludere la Corday dagli interventi e trattarla male davanti a tutti.\nUn buco nel cuore.\nTrama.\nIl bambino che Doug ha sottoposto a disintossicazione sta meglio, tuttavia il medico rischia ugualmente il licenziamento.\nUna donna ha il grave compito di dover decidere se mantenere in vita il marito, malato terminale in coma, o autorizzare un intervento che risveglier\u00e0 l'uomo, ma non gli salver\u00e0 la vita. Al pronto soccorso torna sconvolto e pieno di sangue un signore che era stato curato poche ore prima per tentato suicidio. Carol lo riconosce, il signore le consegna la pistola e le fa capire che in macchina ci sono moglie e figli a cui ha sparato poco prima. \nLa Corday abbandonata da Romano continua a cercare qualche medico che la sponsorizzi affinch\u00e9 possa restare negli Stati Uniti ma nessuno la ascolta. \nKerry parla con Anspaugh per diventare primario data la sua esperienza come vice mentre Morgenstern era assente ma lui le dice che per questo ruolo dovr\u00e0 partecipare al concorso nazionale e non avr\u00e0 nessuna agevolazione. Dopo una lite con un\u2019assicurazione di un paziente la Weaver si arrabbia e vuole dare le dimissioni."}
{"id": "1204388", "revid": "1318658", "url": "https://it.wikipedia.org/wiki?curid=1204388", "title": "\u00d6sterreichische Galerie Belvedere", "text": "La \u00d6sterreichische Galerie Belvedere (in italiano Galleria austriaca del Belvedere) \u00e8 un museo di Vienna, in Austria.\nIl castelli del Belvedere sono stati costruiti all'inizio del XVIII secolo dal famoso architetto barocco Johann Lucas von Hildebrandt, come residenza estiva per il principe Eugenio di Savoia. \nOggi il Belvedere ospita la pi\u00f9 importante collezione d'arte austriaca, dal medioevo fino ai giorni nostri, integrata con alcune opere di artisti internazionali. Al Belvedere Superiore le opere esposte coprono pi\u00f9 di 500 anni nella storia dell'arte e si possono visitare anche i sontuosi appartamenti di rappresentanza. Oltre al Belvedere Superiore ed al Belvedere Inferiore appartengono alla stessa istituzione anche il palazzo cittadino del Principe Eugenio, il Museo del ventunesimo secolo (21er Haus) ed il Museo Gustinus-Ambrosi.\nLa collezione d'arte del Belvedere, cresciuta nel corso della storia, fornisce una vasta panoramica praticamente senza soluzione di continuit\u00e0 dell'evoluzione dell'arte austriaca, rispecchiando al contempo anche la storia del paese. Il cuore della collezione \"L'arte intorno al 1900\", esposta al Belvedere Superiore, \u00e8 costituito dalla pi\u00f9 grande raccolta al mondo dei dipinti di Gustav Klimt. Tra le opere di maggior rilievo spiccano i dipinti dorati di Klimt, quali il \"Bacio\" (1907/08) e \"Giuditta\" (1901), nonch\u00e9 alcuni capolavori di Egon Schiele, tra cui \"La morte e la fanciulla\", il \"Ritratto dell'editore Eduard Kosmack\" e \"La famiglia\" e dipinti di Oskar Kokoschka. Figurano tra le opere pi\u00f9 importanti del museo anche alcuni capolavori dell'impressionismo francese, nonch\u00e9 la pi\u00f9 preziosa collezione del \"biedermeier\" viennese.\nStoria del museo.\nGi\u00e0 ai tempi del principe Eugenio, grande collezionista e mecenate, i due castelli della sua residenza estiva al Belvedere ospitavano numerose opere d'arte. Dopo la sua morte alcune parti della sua collezione passarono alla casa imperiale insieme ai due castelli, che a partire dal 1781 ospitarono numerose opere delle collezioni imperiali. Nel 1903 venne inaugurata la \"Galleria di arte moderna\" nel Belvedere Inferiore. Dopo la caduta della monarchia anche il Belvedere Superiore e l'Orangerie vennero trasformati in musei. La \u00d6sterreichische Galerie, cos\u00ec battezzata nel 1921, a partire dal 1923 ospit\u00f2 presso il Belvedere Inferiore un museo di arte barocca, dal 1924 la Galleria del XIX secolo presso il Belvedere Superiore e a partire dal 1929 anche una galleria d'arte moderna presso l'Orangerie. La collezione medievale del Belvedere venne allestita all'interno dell'Orangerie accanto al Belvedere Inferiore solo nel 1953.\nNel 1955, dopo lunghi lavori di ricostruzione e ristrutturazione, il Belvedere Superiore venne riaperto al pubblico con l'esposizione delle opere di Gustav Klimt, Egon Schiele, Oskar Kokoschka e diversi altri importanti artisti austriaci.\nDopo la seconda guerra mondiale il museo vide un periodo ricco di numerose acquisizioni, ampliamenti strutturali ed interventi di modernizzazione. Oggi la \u00d6sterreichische Galerie Belvedere fa parte dei musei federali austriaci e dal 2000 \u00e8 divenuta un istituto di ricerca a tutti gli effetti.\nDal 2007 Agnes Husslein-Arco, gi\u00e0 direttrice del Rupertinum e del museo di arte moderna sul monte M\u00f6nchsberg di Salisburgo, gestisce il museo del Belvedere collocandolo nel contesto internazionale come museo dell'arte austriaca, senza ricorrere alla denominazione ufficiale di \u00d6sterreichische Galerie. \nDalla primavera del 2008, a seguito di ampi lavori di ristrutturazione e adattamento, tutte le principali opere delle collezioni d'arte medievale e del periodo barocco (precedentemente esposte al Belvedere Inferiore) sono state collocate al Belvedere Superiore. In questo modo \u00e8 finalmente possibile visitare tutte le sezioni della collezione artistica, a partire dal medioevo fino alla met\u00e0 del XX secolo, all'interno di un unico edificio. Le sale del Belvedere Inferiore e dell'Orangerie sono state adibite ad ospitare mostre temporanee. Inoltre all'interno delle vecchie scuderie \u00e8 stata allestita una raccolta delle opere medievali. L'intera esposizione \u00e8 stata concepita \"ex novo\" nel 2011.\nDurante la gestione di Agnes Husslein-Arco il numero di visitatori \u00e8 cresciuto costantemente fino a superare per la prima volta, nel 2012, la soglia del milione (1.088.000 visitatori).\nSede.\nIl complesso, costituito da Belvedere Superiore, Belvedere Inferiore, separati da una grande prospettiva di giardini alla francese digradanti sulla collina e affacciati sulla citt\u00e0, un'\"orangerie\", le scuderie ed un ampio parco, \u00e8 una delle pi\u00f9 squisite costruzioni barocche in Europa e fa parte del patrimonio culturale dell'UNESCO. Famose sono le vedute di Canaletto, che ritraggono il luogo."}
{"id": "1204389", "revid": "123999863", "url": "https://it.wikipedia.org/wiki?curid=1204389", "title": "Episodi di E.R. - Medici in prima linea (terza stagione)", "text": "La stagione \u00e8 andata in onda negli USA sulla NBC dal 26 settembre 1996 al 15 maggio 1997. In Italia la stagione \u00e8 andata in onda su Rai 2 dal 16 ottobre 1997 al 2 aprile 1998.\nLaura Innes, dopo aver ricoperto come personaggio ricorrente il ruolo di Kerry Weaver, entra nel cast regolare.\nSherry Stringfield, dopo aver ricoperto il ruolo di Susan Lewis, esce di scena nell'ottavo episodio. Ritorner\u00e0 in seguito nell'ottava stagione.\nMaria Bello compare in tre episodi come personaggio ricorrente nel ruolo di Anna Del Amico. Verr\u00e0 promossa a personaggio regolare nella quarta stagione.\nUna lezione per Carter.\nTrama.\nPrimo giorno da medico per Carter: il giovane si sente pieno di energie e pronto a tutto. \u00c8 fresco dell'esperienza fatta in Pronto Soccorso e conosce gi\u00e0 il suo responsabile, il dr. Peter Benton. Ci penser\u00e0 proprio quest'ultimo a fargli passare la voglia di lavorare, assegnandogli due turni di notte consecutivi ed affidandogli tutta la gestione del Pronto Soccorso. Carter \u00e8 deluso, poich\u00e9 si aspettava di andare immediatamente nel reparto di Chirurgia: non si rende conto, invece, della fiducia che Benton gli accorda lasciandogli per una notte le redini di tutto.\nArrivano i risultati del test HIV fatto da Jeanie e Peter alla fine della scorsa stagione: la donna \u00e8 sieropositiva, il medico no. Mentre Benton tira un sospiro di sollievo e festeggia con la famiglia, Jeanie entra in crisi e decide di non dire nulla a Morgenstern e Greene, per paura di perdere il lavoro. In ospedale ritroviamo tutti i protagonisti della scorsa serie: il dr. Mark Greene, ormai divorziato da Jennifer, il dr. Doug Ross, come sempre alla ricerca di nuovi amori, la dr.ssa Susan Lewis, che comincia a riprendersi dall'assenza della nipotina, la dr.ssa Kerry Weaver, pragmatica ed inflessibile, l'infermiera Carol Hathaway, riassunta dopo le dimissioni, e gli assistenti Jerry, Lydia, Randi e Haleh.\nAppuntamenti a sorpresa.\nTrama.\nAnsiosi di riprendere la loro vita dopo le recenti sventure, Greene e Susan si danno agli appuntamenti al buio, con esiti disastrosi: alla fine le rispettive fiamme scapperanno insieme, e i due capiscono di non essere tagliati per questo genere di cose. Anche Doug si d\u00e0 alla pazza gioia: sia in ospedale che fuori, \u00e8 sempre un'occasione buona per avvicinare delle donne. Carter, nel pieno della sua specializzazione, \u00e8 perseguitato dalla vicina di casa: accanita fumatrice, non appena scoperto che lui \u00e8 un medico non gli d\u00e0 un attimo di tregua. Kerry Weaver prende il suo ruolo di referente molto sul serio e propone di rivoluzionare l'architettura dell'ospedale: ma a Chicago \u00e8 periodo di tagli alla sanit\u00e0 e il County General \u00e8 a rischio di chiusura. Mentre Carol cerca senza successo di vendere la casa, troppo grande per lei rimasta da sola, e perde addirittura la macchina, Jeanie comincia ad assumere i farmaci anti-AIDS. La povera donna \u00e8 in crisi, divisa tra la paura per il futuro e l'angoscia per il fatto di poter continuare a lavorare: al County General, solo Benton \u00e8 informato della sua malattia, e il medico non si mostra certamente gentile con lei. N\u00e9 lo \u00e8 con il povero Carter, che continua a cercare l'occasione di entrare in sala operatoria.\nUna situazione imbarazzante.\nTrama.\nSusan ha deciso di andare in vacanza alle Hawaii e non sta pi\u00f9 nella pelle al pensiero di una settimana di mare: parlando con l'amico Greene, le scappa un \u00abVuoi venire con me?\u00bb. L'imbarazzo fra i due \u00e8 palese: mentre Susan si chiede come il medico interpreter\u00e0 la sua proposta, quest'ultimo impazzisce tentando di capire se sia una proposta galante ed esplicita. Greene tentenna, chiedendo consigli anche a Doug: ma nel momento in cui decide di andare, Susan ritira la sua proposta, e parte lasciando il medico solo e confuso. Intanto, buone notizie sul destino del County General: ad essere chiuso non sar\u00e0 l'ospedale, ma il pronto soccorso South Side. Un riassorbimento di personale causa dei forti cambiamenti nell'\u00e9quipe ospedaliera: il dr. Morgenstern viene trasferito, e viene sostituito da Donald Anspaugh, un uomo eccentrico e severo. Nuovi acquisti sono anche la tirocinante Maggie Doyle, che instaura subito un rapporto conflittuale con Carol (soprattutto quando il loro professore di chimica arriva all'ospedale e si scopre che le due hanno frequentato lo stesso college) e la dottoressa Abby Keaton, ritenuta una delle migliori chirurghe pediatriche. Benton decide di specializzarsi con lei, e rimane colpito dalla sua umanit\u00e0 e simpatia. Mentre il palazzo di Carter va a fuoco, distruggendo il suo appartamento e costringendolo a tornare con i genitori, Kerry Weaver rivela a Jeanie di avere esattamente compreso la sua situazione: sa che la donna \u00e8 sieropositiva, ma non la caccer\u00e0, e la invita a continuare il lavoro come se nulla fosse successo.\nLa coscienza di Doug.\nTrama.\nNel pieno della notte, Doug arriva in ospedale portando con s\u00e9 una donna svenuta e in preda alle convulsioni: ella aveva passato la notte con lui dopo che si erano conosciuti ad una festa la sera prima, ed era completamente ubriaca. Doug si rende conto, sgomento, di non sapere nemmeno il nome della donna: questa muore dopo un'ora di tentata rianimazione, ed il medico \u00e8 sotto shock. L'autopsia rivela che ad esserle fatale era stato un mix di alcolici e cocaina: Greene immediatamente insiste perch\u00e9 l'amico faccia il test anti droga. Doug si ritiene offeso e litiga pesantemente con lui; ma quando arriva in ospedale la sorella della donna, rivelando la sua epilessia, il medico si sente male e riflette su quanto ha fatto nell'ultimo periodo. Per lui le donne sono sempre state esclusivamente un passatempo: Doug va a cercare consolazione dalla sua vecchia fiamma Carol, che per lui non ha nemmeno una parola di conforto. L'infermiera \u00e8 sommersa dai debiti ed accetta di condividere l'appartamento nei fine settimana con la madre, che le pagher\u00e0 una sorta di affitto. Carter attira l'attenzione di Abby Keaton riuscendo a calmare una paziente molto agitata: la dottoressa invece dice a Benton che \u00e8 assolutamente incapace nei rapporti umani. Carol prende la sua rivincita sull'altezzosa Maggie Doyle quando la aiuta a fare una visita ginecologica a una paziente. Jeanie deve fare i conti con la sua nuova vita: in ospedale arriva, accompagnando un paziente, un uomo bellissimo, che \u00e8 corteggiato da tutte le infermiere. Questo mostra ben presto particolari attenzioni per lei ed alla fine le chiede di uscire: la donna si sente morire ma rifiuta, non essendo ancora pronta a svelare a qualcuno la sua sieropositivit\u00e0.\nHalloween.\nTrama.\nAlla festa di Halloween tutto il policlinico si traveste! L'intero staff dei medici si prepara per una serata danzante, che Haleh allieter\u00e0 con le sue notevoli doti canore. Mentre Doug pian piano si riprende dalla crisi, \u00e8 Mark ad attraversare un brutto periodo: il dr. Greene, infatti, ha concentrato tutte le sue energie sul lavoro per non pensare al divorzio ed alla figlia lontana, e si arrabbia alquanto nel momento in cui viene sorpassato da Kerry Weaver. Quest'ultima entra nelle grazie di Anspaugh, che le promette una cattedra da docente. Per Benton continuano le avventure: proseguono, parallelamente, i difficili rapporti con i tirocinanti e con la dr.ssa Keaton, che cerca di migliorare il pessimo rapporto di Peter con i bambini. Mentre Doug e Carol hanno un avventuroso turno in ambulanza, Carter notifica i suoi primi decessi, e stringe un legame con una bambina a cui dovr\u00e0 dire che ha perso il padre. Mentre Jeanie sta tentando faticosamente di recuperare il matrimonio con Al, in ospedale arriva un'anziana signora in fin di vita, accompagnata dal marito: si scoprir\u00e0 poi che ella soffriva di depressione e che l'uomo l'aveva aiutata a morire. Il forte legame fra i due mette quindi in crisi Jeanie, che accusa Al di averla uccisa. Nel frattempo, Susan torna dalle vacanze: rivedere Greene presenta qualche sfumatura di imbarazzo, ma il rapporto tra i due \u00e8 tornato alla normalit\u00e0. In tutto questo, l'inquietante presenza di un fantasma si aggira per il quinto piano del County General.\nIl volo di Susan.\nTrama.\nGreene e Susan si preparano per un turno con l'elicottero: la dottoressa, tuttavia, manifesta subito la paura di volare. Una macchina si \u00e8 rovesciata ad un incrocio per la collisione con un camion: dentro c'\u00e8 un'intera famiglia con Megan, una bambina di dieci giorni. Gli adulti e il fratello vengono soccorsi immediatamente, ma la bimba, che subito sembra stare bene, si rivela invece estremamente grave. Susan sconfigge la sua paura di volare portandola da sola al County General: ad operarla pensano Doug, la dr.ssa Keaton e Benton. Il team fa di tutto per salvare la piccola: Benton, nel tentativo di riportarla ad uno stato cosciente, ignora le disposizioni di Abby e provoca delle complicazioni. Quando il pediatra interviene, la situazione si appiana ma resta estremamente grave: Megan \u00e8 salva, ma intubata e senza conoscenza. Carol, molto presa dallo studio per l'esame per entrare alla facolt\u00e0 di Medicina, \u00e8 alle prese con una nuova infermiera del reparto di Ortopedia, che non sapendo bene dove mettere le mani combina disastri. Jeanie invece deve mantenere sotto ghiaccio un paziente deceduto che vuole farsi conservare criogenicamente. \nOnde di interferenza.\nTrama.\nIl dr. Benton e la dr.ssa Keaton combattono disperatamente per la vita di Megan, la bambina di dieci giorni vittima di un incidente stradale. La piccola \u00e8 intubata e vi sono pochissime possibilit\u00e0 di sopravvivenza, ma Benton continua ostinatamente la sua lotta. Allo stesso modo, Benton cerca di salvare un paziente gi\u00e0 dato per morto, entrando in contrasto con Doug che gli suggerisce pi\u00f9 volte di lasciar perdere: un tredicenne accoltellato arriva in pronto soccorso, e nonostante abbia gi\u00e0 perso molto sangue Peter riesce a rianimarlo per ben tre volte. Ma il ragazzo \u00e8 rimasto troppo tempo in ipossia, e al dr. Benton non rimane che decretarne la morte cerebrale di fronte alla madre disperata. Mentre Carol continua a studiare per l'esame di ammissione alla facolt\u00e0 di medicina, Greene soffre per pene d'amore: il medico si \u00e8 ormai reso conto di essersi innamorato di Susan, e la gelosia lo spinge a vedere un rapporto intimo fra la dr.ssa Lewis e il dr. Morgenstern. Quando affronta l'amica, Susan gli confessa la verit\u00e0: non si sta vedendo con l'ex primario, ma sta progettando un trasferimento a Phoenix, per cominciare una nuova vita vicino alla piccola Suzy e a Chloe. Nel frattempo Carter e Abby, presi da uno slancio di passione, si baciano e coronano cos\u00ec il rapporto. Lo specializzando si batte inoltre per la salvezza di un paziente affetto da cancro alla gola: secondo John, l'uomo non \u00e8 in condizioni di intendere e di volere e quindi non pu\u00f2 prendere decisioni importanti sul suo futuro, tra cui se sottoporsi o meno all'operazione. Il richiamo di Carter viene ignorato, e il paziente muore per uno stroke cerebrale: quando il rivale glielo fa notare, i due si prendono a pugni. Il difficile rapporto fra Carol e la nuova inserviente culmina in un brutto incidente: a causa della negligenza di quest'ultima, uno sportivo perde il piede. L'inserviente se ne va, ma dichiara a Carol che la sua presenza in pronto soccorso \u00e8 solamente frutto di una manovra per indurre i dipendenti al licenziamento, introducendoli in ambienti a loro completamente sconosciuti e facendo cos\u00ec perdere loro la pensione massima.\nBuon viaggio Susan.\nTrama.\nTutto il County General \u00e8 in fermento per la partenza ormai ufficiale di Susan: inservienti, infermieri e medici si uniscono nell'organizzarle una festa di addio nella sala generale. Carter e la dr.ssa Keaton proseguono clandestinamente il loro rapporto: tra i due c'\u00e8 un'ottima intesa fisica, ma Abby gli confessa di non volere una storia seria, dal momento che per lei si profilano quattro mesi in Pakistan. Benton viene raggiunto in pronto soccorso dall'amica Carla, con cui ha incominciato a vedersi; il medico viene inoltre spinto dalla stessa dr.ssa Keaton a palesare la propria opinione nei confronti degli specializzandi, e quindi a dire a Carter che nonostante gli incidenti \u00e8 molto soddisfatto di lui. Greene non sa come affrontare la partenza di Susan: la situazione \u00e8 particolarmente scomoda, dal momento che il dottore si prepara a subentrare all'amica nel suo vecchio appartamento. Carol parla con l'amministrazione del problema relativo alle pensioni e ai turni in reparti diversi da quello di appartenenza: le viene consigliato di rappresentare il County General, unendosi al consiglio dell'ospedale. Lydia e il suo fidanzato decidono improvvisamente di sposarsi, dando luogo ad una bizzarra cerimonia in ospedale. Doug spinge Greene ad andare all'Union Station, da cui Susan partir\u00e0, per confessarle finalmente il suo amore: dopo una rocambolesca corsa, i due si ritrovano davanti al treno in partenza. Mark confessa a Susan di amarla e la supplica di non partire: la dr.ssa Lewis per\u00f2 \u00e8 decisa, ed abbraccia il suo amico di sempre, dicendogli che sentir\u00e0 molto la sua mancanza. Mentre Mark guarda impotente il treno in partenza, Susan gli urla un inutile \u00abTi amo anch'io!\u00bb dal finestrino.\nLa verit\u00e0.\nTrama.\nAl Boulet arriva al County General per delle analisi, e si ferma per qualche giorno. Viene visitato dal dr. Greene, che scopre la sua sieropositivit\u00e0: Mark si chiede quindi se anche l'ex moglie Jeanie possa essere affetta dalla stessa malattia. Il medico affronta l'infermiera, che nega tutto, sostenendo di avere gi\u00e0 fatto il test e che questo \u00e8 risultato negativo. Non convinto, Mark ne parla con Kerry Weaver, che \u00e8 a conoscenza del problema di Jeanie: la donna, tuttavia, mantiene il segreto della collega e non rivela nulla al dottore. Greene cerca quindi, per vie non proprio legali, di visionare i risultati delle analisi di Jeanie: quando ci riesce, sconvolto, le proibisce il contatto con i pazienti, spedendola a lavorare al banco di accettazione. Mentre Jeanie si trova quindi, ancora una volta, a dover affrontare i problemi completamente sola, Carter e Abby continuano la loro relazione clandestina: lo specializzando svela al medico che la sua famiglia \u00e8 molto ricca e possiede addirittura un'intera collina. Carol decide di unirsi al consiglio dell'ospedale, e continua a combattere la battaglia del pronto soccorso: l'infermiera ottiene che vengano soppressi i turni in reparti diversi da quello di appartenenza, ma le sue azioni innescano una serie di conseguenze che finiscono con l'essere malviste dalle colleghe. A rallegrare le giornate di Benton, arriva un'ottima notizia: Megan, la bimba di due mesi, sta miracolosamente bene, si \u00e8 svegliata ed \u00e8 pronta a tornare a casa con i genitori dopo il tremendo incidente.\nUn Natale buono.\nTrama.\nAl County General \u00e8 di nuovo Natale. Mentre tutto l'ospedale si anima e si illumina, Anspaugh fa convocare il dr. Greene e la dr.ssa Weaver: \u00e8 assolutamente necessario prendere una decisione sulla situazione di Jeanie, e dovranno essere proprio loro due a farlo. Mentre Mark \u00e8 convinto di dover informare i pazienti della situazione, Kerry lascerebbe svolgere a Jeanie praticamente ogni mansione, prendendo solamente qualche precauzione in pi\u00f9. I due medici non riescono ad appianare le loro divergenze, e Jeanie rivela a tutto il pronto soccorso la sua sieropositivit\u00e0: nel frattempo, Doug si trova nuovamente a fronteggiare la tredicenne Charlie, da lui conosciuta durante l'esperienza in ambulanza. La ragazzina porta in ospedale un bambino, sostenendo di essere la sua baby sitter: il dr. Ross scopre che il piccolo ha un tumore, e Charlie fa di tutto per entrare nelle grazie del medico, arrivando addirittura a farsi ospitare la notte di Natale ma rubandogli per tutta risposta il portafoglio. La partenza di Abby \u00e8 sempre pi\u00f9 vicina, e Carter vuole trascorrere le ultime giornate con lei: il futuro medico trascura cos\u00ec l'amico e coinquilino, il tirocinante Dennis Gant, affidato come lui qualche anno prima alle grinfie di Benton, che sta attraversando un periodo difficile dopo la rottura con la sua ragazza. Quest'ultimo trascorre la notte di Natale con l'amante Carla. In pronto soccorso, infine, arriva un barbone in fin di vita, dopo l'azione di alcuni teppisti che lo hanno bruciato vivo; l'uomo muore per le ustioni riportate, e Greene ne eredita il cane, che decide di regalare alla figlia. Il medico, inoltre, compie un grande lavoro su se stesso, arrivando a farsi medicare da Jeanie e a dirle che deve continuare a lavorare al County General.\nRichiami ufficiali.\nTrama.\nL'ospedale ha problemi economici e Carol, in quanto infermiera dirigente, deve decidere chi far licenziare fra le colleghe. La donna cerca di appianare le cose riducendo i turni straordinari al personale, ma l'iniziativa, nonostante salvi i posti di lavoro, non riceve un grande apprezzamento dai colleghi. Mentre a sorpresa Chuny e Greene iniziano un flirt che culminer\u00e0 in una notte insieme, il dr. Benton cerca di farsi raccomandare dalla dr.ssa Keaton per proseguire la specializzazione in chirurgia pediatrica. Abby per\u00f2 non gli concede questo favore, spiegandogli che ha tutte le carte in regola per diventare un ottimo chirurgo, ma in un altro campo. Quando Benton prova ad avvicinare un altro chirurgo pediatrico, viene rimandato a parlare con la dr.ssa: quando Peter entra di scatto nel suo ufficio e la trova con Carter, la sorpresa \u00e8 grande, ma la correttezza professionale di entrambi i medici li porta a non concludere comunque l'accordo. Benton deve cos\u00ec cambiare specializzazione, e apostrofa duramente e pubblicamente il povero Gant. Quest'ultimo si rivolge ad Anspaugh, che chiama a testimoniare Carter: dovendo scegliere fra l'amico e il suo responsabile, John prende le distanze. Mentre Abby parte, Doug e Carol trascorrono dei momenti assieme, ricordando il periodo della loro relazione. Greene ha a che fare con una paziente affetta da meningite che non vuole essere curata: il medico, ignorando addirittura l'ingiunzione di un avvocato, decide di procedere comunque con il trattamento. Nel finale, in pronto soccorso arriva un uomo in fin di vita che si \u00e8 buttato sotto la metropolitana: il suo viso \u00e8 ormai irriconoscibile, ma dallo squillo del cercapersone uno stupefatto Benton e un terrorizzato Carter lo riconoscono per Dennis Gant.\nCassiopea.\nTrama.\nDennis Gant \u00e8 morto, e Carter si trova da solo a combattere con i fantasmi lasciati dalla sua morte. Dopo una prima fase, la polizia archivia il caso parlando di morte accidentale, ma John \u00e8 convinto che l'amico si sia suicidato a causa della disfatta amorosa e delle pressioni subite sul lavoro, soprattutto da parte di Benton. Dopo la commemorazione funebre, lo studente affronta il medico, dicendogli che entrambi portano il peso della morte di Gant e che fingere che non sia successo nulla non cambier\u00e0 le cose, ma non riuscendo a scuotere la glaciale calma che Benton si porta sempre appresso. Le infermiere entrano in sciopero per rivendicare i propri diritti, e Carol, lasciata da sola a gestire un ospedale, provoca la morte di un paziente con una trasfusione sbagliata. Charlie ritorna al County General in cerca di Doug: il medico inizialmente non fa caso alle sue richieste di aiuto, ma poche ore dopo la ragazzina torna in ospedale dopo essere stata picchiata e violentata. La tredicenne chiede a gran voce di essere affidata proprio al dr. Ross, ma l'assistente sociale scopre che Charlie non \u00e8 sola al mondo: la madre, seppure un po' svagata e piena di contrasti con la figlia, abita a pochi chilometri dall'ospedale. Al County General arriva un paziente in preda a crisi di vomito: si sospetta il virus ebola. Jeanie esce con il medico specializzato in malattie infettive, credendolo erroneamente omosessuale; quando lui la bacia, per\u00f2, la donna \u00e8 costretta a rivelargli di essere sieropositiva.\nScherzi del destino.\nTrama.\nIl dr. Benton sembra non reagire a tutto quello che gli succede intorno, affrontando ogni giornata con un'apatia crescente: il chirurgo si dimentica di assistere Carter in un'importante relazione, portandolo a fare una figuraccia di fronte a tutto l'ospedale. Carla raggiunge Peter in ospedale, rivelandogli di essere incinta: questo non migliora la situazione gi\u00e0 precaria del dottore, che appare assolutamente indifferente a tutto. Carter decide quindi di passare nell'\u00e9quipe della dr.ssa Hicks. Greene e Chuny rompono la loro breve relazione, assicurandosi per\u00f2 di mantenere buoni rapporti: Mark si tuffa cos\u00ec in un appuntamento con una campionessa di pallanuoto, capitata al County General per una frattura. I due responsabili del pronto soccorso, Greene e Weaver, devono mostrare il reparto ai nuovi tirocinanti: mentre Mark otterr\u00e0 un gran successo fra gli studenti, cos\u00ec non sar\u00e0 per Kerry. Doug ha a che fare con un bimbo, convinto di essere Superman per contrastare il trauma legato alla morte del padre; Carol decide invece di confessare alla stampa il suo errore per salvare lo sciopero delle sue colleghe, dal momento che la morte del paziente a causa di una trasfusione sbagliata era stata usata per seppellire le motivazioni della protesta. La coraggiosa infermiera salva cos\u00ec le colleghe, ma viene sospesa fino a nuovo ordine, lasciando temporaneamente il posto di dirigente ad Haleh. Jeanie e il dr. Greg Fischer hanno occasione di incontrarsi nuovamente dopo il loro primo disastroso appuntamento, ma la donna mantiene le distanze.\nL'appendicite di Benton.\nTrama.\nLe sventure del dr. Benton continuano: dopo aver scoperto che diventer\u00e0 padre, aver perso l'allievo Carter (entrato nel team della dr.ssa Hicks) e non aver ancora del tutto superato la morte di Dennis Gant, il medico avverte un fastidioso dolore all'addome. Si tratta di appendicite, e ad operarlo saranno proprio due festosi John Carter e Maggie Doyle. Per festeggiare l'intervento, Carter invita ad uscire la collega, ma durante l'appuntamento lei gli rivela di essere omosessuale. Doug deve curare un ragazzo, malato terminale di fibrosi cistica, ormai all'ultima fase del male: il diciassettenne rifiuta di essere intubato e rianimato, ma ad avere l'ultima parola \u00e8 ancora la madre. Proprio quando il dr. Ross convince la donna a lasciare che il ragazzo decida dei suoi ultimi mesi di vita, il paziente ha una crisi: a Doug non resta che assecondare le implorazioni della madre, ed intuba il figlio ancora una volta. Il dr. Fischer invita nuovamente Jeanie ad uscire: dopo aver superato tutte le perplessit\u00e0, la donna si lancia in quello che potrebbe diventare un nuovo rapporto sentimentale. Anche il dr. Greene \u00e8 ormai lanciato in una burrascosa vita amorosa, ed esce con tre donne: ovviamente la resa dei conti si avr\u00e0 quando tutte si ritrovano al County General in cerca di quello che credono essere il loro uomo. Haleh si trova alle prese con tutti i compiti normalmente affidati a Carol, combinando un sacco di guai.\nLa rapina.\nTrama.\nUscendo di casa per fare delle compere, Carol si trova coinvolta in una rapina: due ragazzi scozzesi, James e Duncan, entrano in un minimarket per rapinarlo. Il tutto sfocia in una sparatoria con numerosi feriti pi\u00f9 o meno gravi, e l'infermiera deve darsi da fare ed utilizzare tutte le sue conoscenze per salvare quante pi\u00f9 vite possibile. Con mezzi di fortuna, Carol riesce ad arginare numerosi danni, ma non a salvare il padrone del minimarket, che muore dopo numerosi tentativi di rianimazione. Mentre la polizia tenta di entrare nel negozio, la donna cerca di convincere Duncan ad arrendersi: tutti i feriti, tra cui James, hanno bisogno di un medico o rischiano di morire. Vedendosi spacciato, Duncan tenta la fuga portandosi dietro Carol come ostaggio, ma viene colpito dai proiettili di un poliziotto. Carol non si rassegna a vederlo morire e comincia un disperato massaggio cardiaco: i feriti vengono portati proprio al County General, dove la dr.ssa Weaver riesce a salvare James ma poco pu\u00f2 fare per Duncan, che muore sotto gli occhi di Carol. L'infermiera ha comunque mantenuto un ottimo comportamento, salvando tante vite grazie al suo sangue freddo: perfino l'inflessibile Kerry vede la collega sotto una luce nuova, dimenticando i contrasti del passato.\nCon tutto il cuore.\nTrama.\nAl County General arriva una paziente cardiopatica, Louise Cupertino, affetta da sindrome di Down: la donna ha immediatamente bisogno di un trapianto di cuore. Mark Greene e Maggie Doyle restano sconvolti quando scoprono che Louise non \u00e8 stata inserita nella lista d'attesa: il medico mobilita tutto l'ospedale, vincendo le resistenze di alcuni colleghi che vedono la situazione della donna come un impedimento al trapianto. Quando, finalmente, i due riescono ad ottenere il loro scopo, la madre di Louise rifiuta di firmare il consenso, sostenendo che lei non sar\u00e0 per sempre accanto alla figlia e che non vuole vederla finire in una casa di accoglienza. Carol viene reintegrata a tutti gli effetti nel suo ruolo di capo infermiera: le colleghe hanno ottenuto il contratto desiderato, e nonostante la brutta esperienza della rapina la donna si sente bene. Su consiglio del dr. Ross, l'infermiera sostiene il test d'ammissione per entrare alla facolt\u00e0 di medicina; nel mentre, il dr. Benton decide di prendere posizione e cerca in tutti i modi di raggiungere Carla, per dirle che \u00e8 disposto ad assumersi tutte le responsabilit\u00e0 nella crescita del bambino. La donna, tuttavia, lo rifugge. Doug si ritrova ad avere a che fare con il ragazzo malato di fibrosi cistica che qualche tempo prima aveva salvato mediante intubazione: il ragazzo \u00e8 ora maggiorenne e chiede di essere staccato dalla macchina. Il medico lo asseconda, e l'adolescente se ne va dall'ospedale, rifiutando ogni altro aiuto.\nBianco e nero.\nTrama.\nLa routine al County General viene rotta da una sparatoria avvenuta in un fast food, che porta all'ospedale due feriti. Mentre le maggiori attenzioni vengono inizialmente riposte sul secondo arrivato, bianco, che poi si riveler\u00e0 essere uno spacciatore, sar\u00e0 invece il primo, giovane promessa del basket di colore che passava per caso, ad essere pi\u00f9 grave. Gli animi si scalderanno quando i medici verranno accusati dal fratello del paziente di razzismo per aver dato la precedenza alle cure dell'uomo bianco, culminando cos\u00ec con una grossa discussione col dr. Greene. Carol si occupa personalmente di una ragazza vittima di stupro dopo essere stata narcotizzata mentre Carter \u00e8 alle prese con una donna tossicodipendente affetta da problemi cardiaci. Vittima di un tamponamento giunge in ospedale Carla, la ragazza di Benton: fortunatamente il feto sta bene. Carla rivela sia a Jeanie che alla dr.ssa Coburn il nome del padre, che a fine episodio si ritrova nella stanza in cui \u00e8 ricoverata la donna, addormentata, a guardare l'ecografia fatta al bambino. Anche il dr. Greene riceve una visita inaspettata: l'ex moglie Jennifer gli lascia per qualche giorno la figlia Rachel, per andare ad assistere la madre colpita da ictus. Arriva in ospedale un altro giocatore di basket, collegato alla sparatoria precedente. Mentre quest'ultimo viene salvato da Carter, il primo muore sotto ai ferri ed \u00e8 proprio il dr. Greene a doverlo dire agli amici e ai parenti della vittima.\nQuestione di vita o di morte.\nTrama\nTra il dr. Greene e la figlia Rachel non corre buon sangue: la bambina lo accusa di essere sempre in ritardo e assente e dice di non vedere l'ora che torni la madre. Il medico scopre anche che a scuola Rachel \u00e8 emarginata e per attirare l'attenzione del padre e dei compagni si dichiara malata di leucemia. A Greene viene chiesto dal dr. Anspaugh di scrivere un articolo interessante sul giornale universitario per poter ricevere un posto da docente ospedaliero. Finalmente si presenta un caso adatto: una donna con problemi psichiatrici vuole essere operata e arriva addirittura a ingoiare gli strumenti che si trova vicino. Quando questo viene scoperto la Weaver lo considera un buon caso da trattare per avere il posto da docente e lascia Mark ancora a bocca asciutta. Benton intanto, preoccupato delle condizioni di salute di Carla e soprattutto del bambino, accetta di unirsi all'\u00e9quipe chirurgica della dr.ssa Hicks, tornando cos\u00ec a lavorare con Carter. Proprio Carter \u00e8 protagonista di una vicenda che lo porter\u00e0 ad incrinare i rapporti con Anspaugh. Il primario infatti decide di non intervenire su un paziente del giovane medico, colpito da infarto intestinale, a causa dell'alta probabilit\u00e0 di decesso in sala operatoria. Carter sa che cos\u00ec l'uomo morir\u00e0 e non si d\u00e0 per vinto: chiede un consulto alla Hicks che porta il paziente sotto i ferri. L'intervento riuscir\u00e0 ma Carter rischier\u00e0 il posto da tirocinante per essere andato contro il parere del primario e non averne parlato alla dr.ssa Hicks. Alla fine di un colloquio verr\u00e0 scusato ma inevitabilmente dovr\u00e0 riconquistare la fiducia dei due colleghi. Carol \u00e8 preoccupata per l'esito del test d'ingresso a medicina: non sembra andato bene come sperava; lei \u00e8 nervosa e discute pi\u00f9 volte con Maggie Doyle. Jeanie deve assistere una paziente in overdose di farmaci anti-AIDS. La donna muore senza che il marito la perdoni per aver contagiato la figlia e la situazione fa rivalutare a Jeanie la serata con Fischer. La fisioterapista suona a casa di Al, che al mattino le aveva portato dei fiori: i due si riconciliano.\nJoel.\nTrama\nCarol ha paura di aprire la busta con i risultati del test d'ammissione a medicina. Arrivata in ospedale scopre per\u00f2 dalla dr.ssa Weaver che \u00e8 andata molto bene. La Weaver cos\u00ec la terr\u00e0 sotto pressione per tutta la giornata, volendo insegnarle quante pi\u00f9 cose possibili in vista dell'universit\u00e0. Greene intanto non riesce a trovare un giorno libero per stare con Rachel: dimentica pure di dover incontrare la classe a scuola. Stimolato da due pazienti che per una stravagante ricerca creano casi clinici assurdi, Mark decide di portare la figlia e le compagne in reparto per conoscere il suo lavoro: l'iniziativa riscuote successo. La collaborazione di Greene con la psichiatra dell'ospedale sfocia in un appuntamento. Una cavia di enorme valore scappa dal laboratorio del County General, inducendo cos\u00ec Jerry a far di tutto pur di trovarla e ricevere la ricompensa di 5000$. Dopo una lunga caccia, l'infermiera Wendy terrorizzata quasi la uccide. Jeanie non si d\u00e0 per vinta e riesce a rianimare il topo, tenendo per s\u00e9 il premio. Carter \u00e8 ancora nel mirino di Anspaugh: pure dopo aver salvato un paziente dimostrando bravura il primario non porta il medico in sala operatoria. John deve per\u00f2 salvare il paziente dopo l'intervento scoprendo cos\u00ec che Edson ha commesso una grossa leggerezza non completando l'anamnesi pre-operatoria dell'uomo, allergico all'antibiotico somministratogli. Dale falsa la cartella clinica imputando al paziente la colpa di non aver dichiarato la sua allergia. Carter decide di non prendere provvedimenti, ma intima a Edson di non provarci una seconda volta. Il giovane medico deve occuparsi anche dei pazienti di Benton: Peter preferisce stare vicino a Carla, che soffre di diabete gestazionale e deve prendere l'insulina. In pronto soccorso arriva Joel, un bambino affetto da ipoplasia cardiaca sinistra. In un primo momento il bimbo viene salvato, ma in seguito gli \u00e8 fatale un arresto cardiaco. Carol sta vicino alla madre di Joel, ed \u00e8 proprio in questi momenti che capisce di voler rimanere infermiera: durante la sera raggiunge le colleghe e comunica loro la sua decisione.\nMomenti difficili.\nTrama.\nTutto il County General vive un terribile episodio: il dottor Greene viene minacciato, all'uscita dal lavoro, dal familiare di un ex paziente deceduto nell'episodio \"Bianco o Nero\", rabbioso per aver ricevuto a casa la lettera con il \"conto\" dell'ospedale dopo la morte del fratello. Inizialmente Greene non d\u00e0 peso alla cosa, ma la situazione degenera quando un uomo misterioso lo attende nei bagni dell'ospedale e lo picchia a sangue, fratturandogli una mano. A trovare il collega \u00e8 Doug, che d\u00e0 immediatamente l'allarme: fortunatamente per Mark, non ci sono conseguenze permanenti, ma lo shock per quanto \u00e8 successo \u00e8 ancora forte. Doug visita il figlio di un campione di golf e viene accusato da Carol di riservare dei favoritismi al bambino, prescrivendogli visite troppo approfondite: l'infermiera \u00e8 costretta a ricredersi quando si scopre che il piccolo \u00e8 affetto da retinite pigmentosa e rischia di perdere la vista. Il dr. Fischer, su richiesta di Jeanie, visita Al Boulet per inserirlo nel programma di una nuova cura sperimentale anti-HIV: egli percepisce in fretta che fra i due c'\u00e8 ancora qualcosa e affronta la donna. Jeanie dichiara di non sapere se ama ancora il marito e finisce per passare la notte con Al. Carter \u00e8 alle prese con un trapianto di rene in cui i donatori sono fratelli; nel mentre, in corsia gira un misterioso manoscritto che racconta, romanzandola, la vita di tutti i giorni in pronto soccorso.\nBuon compleanno Carol.\nTrama.\nIn ospedale \u00e8 arrivata una nuova tirocinante, Anna Del Amico, che si specializza in pediatria sotto la supervisione della dott.ssa Coburn. Carla accusa le prime doglie ed entra in travaglio al settimo mese di gravidanza; il bambino nasce con gravi problemi respiratori. Benton si trova quindi a fronteggiare una scelta difficile, ossia se sottoporre il piccolo a una nuova cura sperimentale che potrebbe migliorare l'ossigenazione del sangue, ma con un forte rischio di emorragia e paralisi cerebrale. Carter ha in cura un paziente con un'ulcera perforata che rifiuta di farsi operare: il medico cerca quindi di curarlo utilizzando solamente i farmaci. Dopo l'ennesimo scontro con il dr. Anspaugh, in cui il medico ricorda che \"lo scopo di un chirurgo \u00e8 tagliare\", Carter comincia a chiedersi se non sia il caso di cambiare specializzazione, chiedendo informazioni alla dr.ssa Weaver su come passare a Medicina d'Urgenza. Greene. ancora sconvolto da quanto gli \u00e8 capitato, \u00e8 in pieno stress post-traumatico: a farlo impazzire, soprattutto, \u00e8 il non avere idea di chi possa essere stato ad aggredirlo. Doug organizza una festa a sorpresa per il compleanno di Carol, in cui tutti vengono invitati ad esprimere un desiderio.\nIl figlio di Benton.\nTrama.\nIl dr. Greene, fisicamente, comincia a migliorare; i segni della violenza fisica stanno ormai scomparendo, ma l'animo di Mark \u00e8 ancora profondamente turbato. Alla notizia che la polizia non sa pi\u00f9 come muoversi, il medico perde il controllo e sfascia i mobili della sala comune. La dr.ssa Del Amico visita un ragazzino con problemi ad un'anca, prescrivendogli impegnativi e costosi esami per escludere l'ipotesi di un'artrosi precoce; il dr. Ross, ritenendo tali controlli inutili, manda il bambino a casa, provocando cos\u00ec il primo scontro con la collega pediatra, che gli impone di non intromettersi nei suoi pazienti. Carter affronta Anspaugh, chiedendogli di poter abbandonare la specializzazione in Chirurgia per passare a Medicina d'Urgenza; sulle prime, il medico non ne vuole sapere, blandendo il ragazzo a comportarsi da uomo e accusandolo di non saper rimanere fedele alle proprie decisioni. Lo scontro tra i due si fa pi\u00f9 forte quando, per assistere una coppia di anziani pazienti, Carter decide di saltare il giornaliero giro di visite con il primario. Ormai il giovane dottore \u00e8 deciso: durante un confronto, egli spiega come si senta fatto per stare a contatto con i pazienti, sentendo di poter diventare un discreto chirurgo ma un grande medico. Anspaugh, a malincuore, comprende e lo fa passare sotto la responsabilit\u00e0 della dr.ssa Weaver. Al County General si fa, purtroppo, rivedere Charlie: a soli 15 anni, la ragazza arriva in overdose di eroina e altre droghe. Doug cerca di ammonirla a non ripetere l'episodio, ma la ragazza scappa senza farsi ritrovare. In metro, Mark viene quasi aggredito da un gruppo di teppisti; il dottore tira fuori la pistola per difendersi, spaventando gli aggressori e se stesso. Il figlio di Benton e Carla, sottoposto al trattamento, sta bene e presto potr\u00e0 uscire dall'ospedale; \u00e8 ancora presto, per\u00f2, per escludere del tutto danni cerebrali. Sconvolto, Peter si rifugia in chiesa, dove viene raggiunto dalla sorella, che lo aiuta a mettere chiarezza nei propri confusi pensieri e lo accompagna al primo contatto fisico con il piccolino. Nel finale, Carol torna a casa dopo un appuntamento galante: la donna trova ad aspettarla il dr. Ross, che senza esitazioni la bacia."}
{"id": "1204390", "revid": "287204", "url": "https://it.wikipedia.org/wiki?curid=1204390", "title": "Cratere Wegener (Luna)", "text": "Wegener \u00e8 un cratere lunare intitolato al geologo e meteorologo tedesco Alfred Wegener; \u00e8 situato nell'emisfero settentrionale della faccia nascosta del satellite, circa a met\u00e0 strada tra l'equatore e il polo nord. Il bordo sud-occidentale si getta per un tratto nel pi\u00f9 vasto cratere Landau, mentre lungo il bordo orientale vi sono punti di contatto con il cratere Stefan.\nIl cratere \u00e8 in uno stato intermedio di erosione, dovuto agli impatti meteorici. Vi sono numerosi piccoli crateri lungo le pareti interne e lungo il bordo, soprattutto nella parte settentrionale. Il fondo, viceversa, appare relativamente liscio e privo di crateri d'impatto.\nCrateri correlati.\nAlcuni crateri minori situati in prossimit\u00e0 di Wegener sono convenzionalmente identificati, sulle mappe lunari, attraverso una lettera associata al nome."}
{"id": "1204391", "revid": "2015336", "url": "https://it.wikipedia.org/wiki?curid=1204391", "title": "Aquae Cutiliae", "text": "Le Aquae Cutiliae (o Aquae Cutuliae), note anche come Terme di Cotilia o Terme di Vespasiano, sono delle sorgenti termali situate nella Piana di San Vittorino, tra il comune di Castel Sant'Angelo, dove sono situate le terme moderne, e il comune di Cittaducale, dove sorgono i resti di quelle antiche, in provincia di Rieti.\nDescrizione.\nCutiliae \u00e8 citata da Dionigi di Alicarnasso come importante centro degli Aborigeni, che avrebbero abitato la Sabina, prima che vi arrivassero i Sabini.\nIl lago di Paterno, adiacente a esse, era ritenuto il centro dell'Italia da alcuni scrittori classici quali Plinio, Seneca e Varrone; lo stesso lago (sacro alla dea sabina Vacuna e per questo reso inaccessibile con dei recinti) era rinomato per un'isoletta natante ricca di vegetazione che vi si trovava al centro.\nI resti delle antiche terme di Cotilia si trovano nei pressi dei moderni edifici termali. Inoltre, altre parti di esse furono utilizzate dagli imperatori Vespasiano e Tito come luogo di villeggiatura durante gli ultimi anni della loro vita. I due grandi imperatori romani, amanti del luogo e della sua acqua, proprio in queste terme trascorsero gli ultimi giorni di vita passando al mondo dell'Ade.\nLa struttura, ben conservata, si estende per quattrocento metri di lunghezza ed \u00e8 sviluppata su quattro terrazzamenti.\nNei pressi \u00e8 stata rinvenuta una \"natatio\", una piscina per il nuoto, di 60 per 34 metri, a cui si accedeva tramite alcuni gradini molto ripidi realizzati lungo i lati maggiori del bacino. Vi sono inoltre una serie di costruzioni, nicchie e ambienti che si raccolgono in un ambiente absidato che aveva probabilmente la funzione di ninfeo.\nNella cultura di massa.\nVari libri della saga letteraria \"Il destino dell'imperatore\", di Robert Fabbri, che ha per protagonista Vespasiano, sono ambientati nelle Terme di Cotilia."}
{"id": "1204392", "revid": "1543377", "url": "https://it.wikipedia.org/wiki?curid=1204392", "title": "Fantini a Longchamp", "text": "Fantini a Longchamp \u00e8 un dipinto (30x40\u00a0cm) realizzato nel 1874 circa dal pittore francese Edgar Degas.\n\u00c8 conservato nel Museum of Fine Arts di Boston."}
{"id": "1204397", "revid": "880789", "url": "https://it.wikipedia.org/wiki?curid=1204397", "title": "Gerusalemme (Chagall)", "text": "Gerusalemme \u00e8 un dipinto a olio su tela (100x82 cm) realizzato nel 1931 dal pittore Marc Chagall. che vuole simboleggiare il luogo di Ges\u00f9, da cui ha dipinto \"La resurrezione bianca\"\nFa parte di una collezione privata."}
{"id": "1204398", "revid": "767487", "url": "https://it.wikipedia.org/wiki?curid=1204398", "title": "R Sist", "text": "R Sist (in inglese SysReq o SysRq, abbreviazioni di \"richiesta di sistema\") \u00e8 un tasto sulle tastiere per PC che non ha un impiego standard. L'introduzione di questo tasto si pu\u00f2 far risalire al tasto \"interrupt\" sui terminali IBM 3270 che operavano da console con i sistemi mainframe System/370 di IBM. Il tasto veniva utilizzato per permettere alla console di comunicare con il sistema operativo.\nFunzione originaria.\nIntrodotto da IBM con i Personal Computer AT, questo tasto era pensato come mezzo per invocare direttamente delle subroutine di basso livello del sistema operativo senza incorrere in alcun conflitto con il resto del software installato. Una speciale routine del BIOS (interrupt software 15, subroutine 85) veniva aggiunta per comunicare al sistema operativo quando il tasto R Sist veniva premuto o rilasciato. A differenza della maggior parte dei tasti, quando viene premuto il tasto R Sist non viene memorizzato nulla nel buffer di tastiera, ma presumibilmente il sistema operativo lo registra, di conseguenza, premendo il tasto Stamp R Sist il sistema operativo potrebbe creare una traccia.\nEra necessario un tasto apposito in quanto la maggior parte del software dell'epoca operava a basso livello, spesso scavalcando completamente il sistema operativo, e venivano utilizzate numerose scorciatoie da tastiera ottenute con opportune combinazioni di tasti. L'impiego di programmi TSR (\"Terminate and Stay Resident\") complicava ulteriormente le cose. Si pensava che per realizzare un ambiente multitasking, o anche solo in grado di passare da un'applicazione all'altra, fosse necessario utilizzare un tasto speciale distinto dagli altri. \u00c8 in un certo senso simile a come la combinazione ++ agisce sotto Windows.\nSulle tastiere a 84 tasti R Sist era un tasto a parte. Sulle pi\u00f9 recenti tastiere a 101 tasti, condivide la posizione con il tasto Stamp che salva una copia della schermata attiva negli appunti del sistema operativo. Per invocare la richiesta di sistema \u00e8 necessario ricorrere allora a una combinazione di tasti che \u00e8 ++.\nNei moderni PC, le routine di default del BIOS ignorano R Sist ed escono senza fare nulla. Lo stesso accade con le routine di input di MS-DOS e con la routine che gestiscono la tastiera utilizzate da molti linguaggi di programmazione ad alto livello. Sebbene ancora presente nella maggior parte delle tastiere per PC, il tasto R Sist viene ignorato dalla stragrande maggioranza dei software (fanno eccezione alcuni programmi di debugging). Il suo impiego \u00e8 quasi esclusivamente quello di tasto per la stampa delle schermate attive.\nAltri usi.\nCon il DOS, un software in esecuzione che cessa di funzionare pu\u00f2 bloccare l'intero sistema. Esistono programmi TSR di terze parti che utilizzano R Sist per offrire una via d'uscita che permetta di terminare il programma bloccato e restituire il prompt del DOS all'utente. \nIn Linux, il kernel pu\u00f2 essere configurato in fase di compilazione (per mezzo dell'opzione CONFIG_MAGIC_SYSRQ) per offrire funzioni di recupero d'emergenza e debugging. Questa funzione viene sostanzialmente usata per riprendere il controllo di un sistema altrimenti bloccato. La combinazione di tasti ++ pu\u00f2 essere impiegata per la sincronizzazione dei dischi, il montaggio di filesystem in sola lettura, il dump dello stato della CPU, il ripristino del sistema e altre funzioni ancora. Si veda Magic Sys Req per ulteriori informazioni."}
{"id": "1204399", "revid": "117856504", "url": "https://it.wikipedia.org/wiki?curid=1204399", "title": "Martirio di sant'Orsola", "text": "Il Martirio di sant'Orsola \u00e8 un dipinto a olio su tela (140,5 \u00d7 170,5\u00a0cm) eseguito nel 1610 da Caravaggio e conservato presso la galleria di palazzo Zevallos a Napoli.\nL'opera \u00e8 di fatto l'ultima fatica del Merisi, essendo stata realizzata poco prima della sua morte.\nStoria.\nCommissionato a Napoli dal banchiere genovese Marcantonio Doria (la cui famiglia aveva per protettrice proprio Sant'Orsola), il dipinto fu eseguito dal Caravaggio con molta rapidit\u00e0, probabilmente perch\u00e9 questi era in procinto di partire per Porto Ercole, ove avrebbe dovuto compiere le formalit\u00e0 per essere graziato dal bando capitale. \u00c8 ben noto che durante quel viaggio il pittore trov\u00f2 la morte.\nLa fretta fu tale che la tela non era perfettamente asciutta alla consegna: per accelerare l'asciugamento degli incauti servi la esposero al sole. \nIn seguito alla morte dell'artista, si perse memoria della paternit\u00e0 del dipinto, che fu erroneamente attribuito a Mattia Preti.\nIl primo a intuire la corretta attribuzione del \"Martirio\" fu Ferdinando Bologna che ebbe occasione di osservarlo nella tenuta dei baroni Romano-Avezzano ad Eboli, gi\u00e0 appartenuta alla famiglia Doria, principi d'Angri e duchi di Eboli. Successivamente i baroni portarono con s\u00e9 il dipinto, di cui si era compreso il valore, a Napoli, ove \u00e8 attualmente esposto al Palazzo Zevallos in via Toledo.\nL'attribuzione \u00e8 stata definitivamente accertata con il ritrovamento, nell'archivio Doria D'Angri, di una lettera scritta a Napoli il 1\u00ba maggio 1610 da Lanfranco Massa, cittadino genovese e procuratore nella capitale partenopea della famiglia Doria, e diretta a Genova per Marcantonio Doria, figlio del Doge Agostino: \u00abPensavo di mandarle il quadro di Sant' Orzola questa settimana per\u00f2 per assicurarmi di mandarlo ben asciuttato, lo posi al sole, che pi\u00f9 presto ha fatto revenir la vernice che asciugatole per darcela il Caravaggio assai grossa: voglio di nuovo esser da detto Caravaggio per pigliar suo parere come si ha da fare perch\u00e9 non si guasti\u00bb.\nQuesta lettera, oltre a raccontare l'episodio del sole, ha sancito definitivamente la paternit\u00e0 caravaggesca dell'opera.\nIl dipinto fu quindi spedito a Genova il 27 maggio del 1610 e vi rimase, in propriet\u00e0 dei discendenti dell'iniziale committente fino al 1832, anno in cui la tela fu riportata a Napoli da Maria Doria Cattaneo. Dopo il passaggio ai Romano-Avezzano il quadro fu infine acquistato, nel 1973, dalla allora Banca Commerciale Italiana. In seguito alle fusioni societarie che hanno riguardato l'istituto di credito acquirente, l'attuale proprietario del dipinto \u00e8 il gruppo Intesa Sanpaolo.\nDescrizione e stile.\nCome sua consuetudine, il Caravaggio si discosta dall'iconografia tradizionale di Sant'Orsola, generalmente ritratta coi soli simboli del martirio e in compagnia di una o pi\u00f9 vergini sue compagne; sceglie invece di raffigurare il momento stesso in cui la santa, avendo rifiutato di concedersi al tiranno Attila, viene da lui trafitta con una freccia, caricando la scena di un tono squisitamente drammatico.\nIl dipinto \u00e8 ambientato nella tenda di Attila, appena discernibile grazie al drappeggio sullo sfondo, che funge quasi da quinta teatrale.\nL'intero ambiente, come consuetudine nei dipinti caravaggeschi, \u00e8 permeato da un complesso gioco di luci e ombre, che tuttavia in quest'ultimo dipinto dell'artista sembra dar vantaggio pi\u00f9 alle seconde che le prime: \u00e8 uno specchio del travagliato periodo che l'autore stava vivendo nella parte finale della sua vita.\nIl primo personaggio a sinistra \u00e8 lo stesso Attila, raffigurato con abiti secenteschi; il barbaro ha appena scagliato la freccia e sembra essersi gi\u00e0 pentito del suo gesto: sembra quasi allentare la presa sull'arco e il suo volto \u00e8 contratto in una smorfia di dolore, quasi a dire \"che cosa ho fatto?\".\nA poca distanza da lui c'\u00e8 Sant'Orsola, trafitta dalla freccia appena visibile sul suo seno: ella sta piegando la testa in quella direzione e con le mani sta spingendo indietro il petto come per meglio vedere lo strumento del suo martirio. Non sembra provare dolore, piuttosto una disinteressata rassegnazione, ma il suo volto e le mani bianchissime rispetto a quelli degli altri personaggi preludono alla sua immediata morte.\nInfatti tre barbari, anch'essi in abiti moderni (uno indossa addirittura un'armatura di ferro), stanno accorrendo a sorreggere Sant'Orsola, ed essi stessi sembrano increduli di fronte al gesto repentino e impulsivo del loro capo. Nelle fattezze di quello di loro che si trova alle immediate spalle della santa, Caravaggio ha raffigurato se stesso con la bocca dischiusa e l'espressione dolorante: egli sembra ricevere la trafittura insieme a lei.\nIn seguito ad un recente restauro (2005) \u00e8 venuto fuori un pentimento: \u00e8 riapparsa una mano che si frappone tra la Santa ed il carnefice, quasi come a volersi opporre all'esecuzione; non sappiamo se fu ricoperta da Caravaggio stesso, o da interventi successivi."}
{"id": "1204400", "revid": "42179", "url": "https://it.wikipedia.org/wiki?curid=1204400", "title": "Relazioni pericolose", "text": ""}
{"id": "1204405", "revid": "118829390", "url": "https://it.wikipedia.org/wiki?curid=1204405", "title": "Il violinista verde", "text": "Il violinista verde \u00e8 un dipinto a olio su tela (198\u00d7108,6\u00a0cm) realizzato nel 1923 dal pittore Marc Chagall. \u00c8 conservato al Solomon R. Guggenheim Museum di New York.\nDescrizione.\nDa poco tornato a Parigi con la moglie Bella, Chagall riprende un tema privilegiato della sua produzione russa, quello del violinista che ha gi\u00e0 affrontato, in modo quasi identico, nella tela ora conservata alla Galleria Tret'jakov (\"Musica\", 1920). Qui, come nel dipinto eseguito in Russia, il protagonista domina il centro della composizione, nell'atto di suonare il violino. Il volto \u00e8 verde e cos\u00ec pure la mano destra che regge l'archetto. Il cappotto, al pari del cappello, \u00e8 violetto. Altre figurine (una in posa assai realistica coi calzoni calati) attorniano il musicista, che con le gambe larghe e leggermente piegate pare accennare a un passo di danza. Sullo sfondo, la consueta sfilata di case rustiche con la palizzata di legno. Secondo la tradizione della filosofia \u00abChabad Chassidim\u00bb della sua infanzia, la comunione con Dio poteva essere raggiunta attraverso la musica e la danza. Anche per questo il violinista era una presenza costante nelle cerimonie e nelle feste della terra natale, e fu una presenza costante, anche se in modi diversi, nei suoi dipinti evocativi di tradizioni religiose e civili delle sue origini, sempre rimpiante."}
{"id": "1204407", "revid": "767487", "url": "https://it.wikipedia.org/wiki?curid=1204407", "title": "Requiescant", "text": "Requiescant \u00e8 un film del 1967 diretto da Carlo Lizzani.\nTrama.\nUn bambino viene abbandonato nel polveroso West dopo una strage, finch\u00e9 non verr\u00e0 accolto da un pastore protestante. Quando il ragazzo diventa adulto diventa un abile pistolero e, facendo appello agli insegnamenti religiosi del suo educatore, ogni volta che uccide un suo nemico lo congeda pronunciando la frase latina: \"Requiescant!\". Proprio per questo verr\u00e0 soprannominato cos\u00ec. Intanto il bandito che aveva organizzato la strage dove Requiescant incapp\u00f2 piccolissimo non \u00e8 altri che il famigerato Don Fergurson il quale gestisce loschi affari in una piccola cittadina, nonch\u00e9 proprietario del lussuoso saloon dove canta e si esibisce una sua diva. Alla fine della storia accadr\u00e0 che Requiescant, giunto nella polverosa citt\u00e0, uccider\u00e0 dopo uno scontro Fergurson, scoprendo la sua vera identit\u00e0 e liberer\u00e0 il popolo dalla tirannia."}
{"id": "1204410", "revid": "1543377", "url": "https://it.wikipedia.org/wiki?curid=1204410", "title": "Il mercante di bestiame", "text": "Il mercante di bestiame \u00e8 un dipinto a olio su tela (99,5x180 cm) realizzato tra il 1922 ed il 1923 dal pittore Marc Chagall.\n\u00c8 conservato nel Centre Pompidou di Parigi.\nCollegamenti esterni.\nCentre Georges Pompidou \u2013 Sito ufficiale"}
{"id": "1204411", "revid": "320578", "url": "https://it.wikipedia.org/wiki?curid=1204411", "title": "\u00c2", "text": ""}
{"id": "1204412", "revid": "767487", "url": "https://it.wikipedia.org/wiki?curid=1204412", "title": "Autoritratto (Degas)", "text": "L'Autoritratto (\"Portrait de l'artiste\") \u00e8 un dipinto del pittore francese Edgar Degas, realizzato nel 1854-55 e conservato al museo d'Orsay di Parigi.\nDescrizione.\nLa ritrattistica degassiana degli anni giovanili, raffigurante parenti e amici del pittore, ha il \u00absapore del vero e proprio album di famiglia\u00bb (Rocchi) e contiene quadri assolutamente pregevoli, come questo \"Autoritratto\" e il \"Ritratto di Hilaire De Gas\". Degas porta a compimento quest'opera all'et\u00e0 di ventun anni, prima dunque del viaggio in Italia, restituendo uno dei pi\u00f9 notevoli tra i suoi quindici autoritratti. Egli, infatti, prese a modello s\u00e9 stesso varie altre volte, in quadri per lo pi\u00f9 che lo dipingono come un dandy raffinato e disinvolto, perfettamente integrato e a suo agio nella societ\u00e0.\nQuesto \"Autoritratto\", tuttavia, conserva ancora una certa aura di candore giovanile: Degas, evidentemente, non \u00e8 ancora sicuro del proprio talento e anche il suo viso, apparentemente compassato, tradisce quella paura e quell'angoscia connesse alle aspirazioni di chiunque abbia appena iniziato a cimentarsi nell'arte. La posa, formale ed accademica, si riallaccia alla ritrattistica ufficiale e, in particolare, alle pitture di Jean-Auguste-Dominique Ingres, l'artista che Degas venerava in quegli anni. Il dipinto, venduto allo Stato Francese in seguito all'asta postuma della collezione del fratello Ren\u00e9 Degas, dopo vari spostamenti pervenne alla sede attuale nel 1986, con il trasferimento al museo d'Orsay, dove si trova tuttora sotto il numero d'inventario RF 2649."}
{"id": "1204414", "revid": "125408357", "url": "https://it.wikipedia.org/wiki?curid=1204414", "title": "Circondario di Bamberga", "text": "Il circondario di Bamberga \u00e8 uno dei circondari dello stato tedesco della Baviera.\nFa parte del distretto governativo dell'Alta Franconia."}
{"id": "1204416", "revid": "320578", "url": "https://it.wikipedia.org/wiki?curid=1204416", "title": "\u00ca", "text": ""}
{"id": "1204418", "revid": "1318658", "url": "https://it.wikipedia.org/wiki?curid=1204418", "title": "Gave de Pau", "text": "Il Gave di Pau \u00e8 un fiume del sud-ovest della Francia.\nDescrizione.\nIl termine \"gave\" \u00e8 usato nei Pirenei occidentali per indicare un fiume o un torrente. \u00c8 una parola di origine pre-celtica che designa un qualunque corso d'acqua. La parola viene usata molto frequentemente, tanto che molti fiumi dei Pirenei hanno perso il loro nome originario e sono diventati \"Il gave di...\".\nLa sorgente del fiume si trova nel circo di Gavarnie, classificato nel 1997 tra i Patrimoni dell'umanit\u00e0 dall'UNESCO, nel dipartimento degli Alti Pirenei. Prende il nome di \"Gave di Pau\" dopo Luz-Saint-Sauveur, luogo in cui raccoglie le acque del Gave di Gavarnia e del \"Bastan\".\nDopo la confluenza con la Gave d'Oloron, Il Gave di Pau prende il nome di \"Gaves r\u00e9unis\" per poi gettarsi nel fiume Adour, nei pressi di Peyrehorade, nel dipartimento delle Landes.\n\u00c8 classificato corso d'acqua di I categoria dalla sorgente fino a Lescar, poi corso d'acqua di II categoria. \u00c8 considerato un fiume da pesca ai salmoni.\nTra le molte fonti che alimentano il Gave di Pau c'\u00e8 anche la famosa sorgente di Lourdes, una delle otto sorgenti della zona che alimentano il fiume."}
{"id": "1204424", "revid": "320578", "url": "https://it.wikipedia.org/wiki?curid=1204424", "title": "\u00ce", "text": ""}
{"id": "1204425", "revid": "26630", "url": "https://it.wikipedia.org/wiki?curid=1204425", "title": "\u00d4", "text": ""}
{"id": "1204426", "revid": "399", "url": "https://it.wikipedia.org/wiki?curid=1204426", "title": "Compleanno (Chagall)", "text": "Compleanno \u00e8 un dipinto (81x100 cm) realizzato nel 1915 dal pittore Marc Chagall, con la tecnica a olio su cartone.\n\u00c8 conservato nel Museum of Modern Art di New York.\nL'opera fa parte della serie di dipinti che inneggiano l'amore dell'artista per la prima moglie. \nBella, nel suo libro, racconta che, mentre decorava la stanza con dei fiori per il compleanno del marito, Chagall le chiese di fermarsi perch\u00e9 voleva ritrarla. \nL'immagine \u00e8 caratterizzata dai due sposi sospesi nell'aria e l'artista che, per baciare la moglie, assume un'angolazione impossibile. Chagall dipinge minuziosamente ogni cosa, ad indicare che quando \u00e8 con la moglie Bella ogni cosa della realt\u00e0 \u00e8 perfetta e sembra che lei possa portargli la felicit\u00e0."}
{"id": "1204427", "revid": "320578", "url": "https://it.wikipedia.org/wiki?curid=1204427", "title": "\u00db", "text": ""}
{"id": "1204428", "revid": "88289665", "url": "https://it.wikipedia.org/wiki?curid=1204428", "title": "Il poeta sdraiato", "text": "Il poeta sdraiato \u00e8 un dipinto a olio su cartone (77x77,5\u00a0cm) realizzato nel 1915 dal pittore Marc Chagall.\n\u00c8 conservato nella galleria Tate Modern di Londra.\nCollegamenti esterni.\nSito Ufficiale della Tate Gallery"}
{"id": "1204429", "revid": "169529", "url": "https://it.wikipedia.org/wiki?curid=1204429", "title": "Giovani spartani che si esercitano", "text": "Giovani spartani che si esercitano \u00e8 un dipinto del pittore francese Edgar Degas, realizzato nel 1860-62 e conservato alla National Gallery di Londra.\nStoria.\nLo spunto dell'opera venne fornito dalla lettura del \"Voyage du jeune Anarchasis en Gr\u00e8ce\", testo pubblicato nel 1787 e assai popolare nelle antologie scolastiche francesi. Jean-Jacques Barth\u00e9lemy, autore del resoconto, vi raccontava:\nDopo il fecondissimo soggiorno italiano Degas esegu\u00ec numerosi quadri a soggetto storico, interrogandosi sulla pertinenza di questo genere nella pittura contemporanea e conciliandolo con il bagaglio culturale acquisito durante il viaggio in Italia. Memore del testo del Barth\u00e9lemy \u2013 e, forse, di un resoconto di Plutarco sui rituali di corteggiamento distintivi di Sparta \u2013 Degas decise di confrontarsi con un tema classico: l'educazione dei giovani spartani. Com'\u00e8 noto, infatti, i giovinetti della Sparta arcaica, una volta compiuti i sette anni, venivano affidati alle cure dello Stato, che interveniva sottraendoli dalla famiglia e allocandoli in comunit\u00e0 educative istituzionalizzate dette \u00abcompagnie\u00bb. L'ideale pedagogico perseguito da Sparta lasciava poco posto alla cultura intellettuale e alle arti e mirava alla costituzione di una disciplina rigida di stampo militare. In virt\u00f9 di questa ferrea educazione, indistinta per i due sessi, i giovani spartani venivano sottoposti a prescrizioni brutali e brutalizzanti, ben riassunti dallo storico inglese Nic Fields:\nDal punto di vista figurativo Degas si ispir\u00f2 ai dipinti dei suoi due maestri, Barrias e Louis Lamothe, dai quali deriv\u00f2 una spiccata sensibilit\u00e0 formalista. Del lavoro preparatorio relativo ai \"Giovani spartani che si esercitano\", in ogni caso, ci rimangono ben sedici disegni e due schizzi a olio: l'elaborazione del dipinto, in effetti, \u00e8 stata molto complessa e sofferta. Portato a compimento nel 1862, l'opera sarebbe rimasta nell\"'atelier\" di Degas fino alla sua morte, dopo la quale fu costretta a varie peregrinazioni, terminate quando nel 1924 fu acquistata dalla National Gallery, museo presso il quale \u00e8 tuttora esposta nella sala n. 41.\nDescrizione.\nIl dipinto coglie un gioco sintonizzato di lancio e accettazione della sfida che coinvolge un gruppo di ragazze e di ragazzi. A sinistra troviamo quattro giovani donne spartane, dai tratti lievemente androgini, colte mentre incitano i ragazzi alla lotta sfida con un \u00abcontegno pi\u00f9 parigino che spartano\u00bb (Bernd Growe): i loro gesti, infatti, non sono per nulla aggressivi, bens\u00ec si impaginano con un'armonia e un ritmo che ricordano le movenze delle ballerine, le grandi protagoniste dei dipinti degassiani a venire. I ragazzi, delegati nella parte destra del dipinto, presentano tratti dolcemente effeminati e raccolgono la sfida. Sullo sfondo, infine, troviamo le madri dei lottatori, che osservano divertite il certame.\nIn quest'opera Degas favorisce un andamento paratattico, rapido e concitato, che con la sua simmetria sembra quasi riallacciarsi al rigore della pittura neoclassica, e dirige una sapiente coreografia, dove alla serrata coesione del gruppo delle ragazze viene contrapposta la formazione tutt'altro che compatta dei ragazzi. Notevole anche l'impianto compositivo dell'opera, il cui centro focale \u00e8 fissato esattamente sul palmo della mano della giovane spartana che lancia la sfida, la quale sembra quasi \u00abgelidificata\u00bb in primo piano. Nonostante il chiaro intento didascalico dell'opera, che si propone l'ammaestramento morale con il ricorso a illustri esempi del passato, Degas asciuga la retorica della \u00abgrande maniera\u00bb accademica e non ricorre a \"inventio\" particolari per fissare i contenuti dell'opera in stereotipi precisi. Quest'operazione di azzeramento dei referenti storici \u00e8 cos\u00ec intensa che il riferimento a Sparta sopravvive nel solo titolo: l'opera sembra quasi raffigurare una semplice lotta tra giovani senza tempo.\nRiprendendo il commento della critica d'arte Giovanna Rocchi, i nudi \u00absono trattati in maniera naturalistica e i volti non sono il frutto della ripetizione di un tipo fisionomico, ma sono ritratti eseguiti sul modello, ognuno dei quali si definisce in una differente espressione\u00bb. Gi\u00e0 durante gli anni giovanili Degas era gi\u00e0 sensibile alle istanze del realismo, pur essendo ancora fortemente legato agli studi sui primitivi condotti in Italia (dei quali ripropone la sensibilit\u00e0 cromatica). In quest'opera l'artista cerca di riproporre i due elementi, quello classicheggiante e quello realistico, in una fusione che tuttavia \u00e8 subito oggetto di scherno dalla critica del tempo, prodiga di insulti verso il graffiante realismo di quelle \u00abossute monelle di periferia\u00bb (in riferimento alle spartane)."}
{"id": "1204430", "revid": "1543377", "url": "https://it.wikipedia.org/wiki?curid=1204430", "title": "Simbolo generico di valuta", "text": "Il simbolo generico di valuta (\u00a4) \u00e8 il carattere usato quando il simbolo per una determinata moneta risulta assente. Di solito viene usato al posto dei simboli del col\u00f3n () e della rupia () in quanto assenti da molti set di caratteri e/o font.\n\u00c8 rappresentato in Unicode come CURRENCY SIGN (U+00A4). Nel HTML entity \u00e8 \"codice_1\" o pu\u00f2 essere usato il valore numero \"codice_2\".\nIl simbolo generico di valuta fa parte del set di caratteri Mac OS Roman, ma il simbolo \u00e8 stato in seguito sostituito dall'euro (\u20ac) nel Mac OS 8.5.\nQuesto simbolo \u00e8 disponibile nei layout di molte tastiere, ad esempio quella danese e svedese. Nel layout \"US International\" si pu\u00f2 ottenere con la combinazione , altrimenti si pu\u00f2 ottenere tenendo premuto il tasto Alt e digitando 0164 sul tastierino numerico. Rilasciando Alt si otterr\u00e0 il simbolo."}
{"id": "1204431", "revid": "110157", "url": "https://it.wikipedia.org/wiki?curid=1204431", "title": "L'Ebreo in rosa", "text": "L'Ebreo in rosa \u00e8 un dipinto a olio su cartone (100x80,5\u00a0cm) realizzato nel 1915 dal pittore Marc Chagall.\n\u00c8 conservato nel Museo di Stato Russo di San Pietroburgo."}
{"id": "1204432", "revid": "74801", "url": "https://it.wikipedia.org/wiki?curid=1204432", "title": "Circondario di Bayreuth", "text": "Il circondario di Bayreuth \u00e8 uno dei circondari dello stato tedesco della Baviera.\nFa parte del distretto governativo dell'Alta Franconia"}
{"id": "1204434", "revid": "287204", "url": "https://it.wikipedia.org/wiki?curid=1204434", "title": "Cratere Weierstrass", "text": "Weierstrass \u00e8 un cratere lunare intitolato al matematico tedesco Karl Weierstra\u00df; \u00e8 situato nella parte orientale della Luna, attaccato al bordo settentrionale del Gilbert. Inoltre, giace molto vicino al cratere Van Vleck, una formazione molto simile, situata a sud-ovest di Weierstrass. A causa della sua posizione, \u00e8 di difficile osservazione dalla Terra.\nIl fondo del cratere appare piano e anche il bordo, pur essendo interrotto da piccoli ma irrilevanti, crateri d'impatto, mantiene una forma circolare evidente.\nIl cratere \u00e8 stato rinominato di recente dalla IAU: precedentemente, il cratere era indicato come \"Gilbert N\"."}
{"id": "1204435", "revid": "949200", "url": "https://it.wikipedia.org/wiki?curid=1204435", "title": "Gli innamorati in verde", "text": "Gli innamorati in verde \u00e8 un dipinto a Gouache e olio su carta incollata su cartone (48x45,5\u00a0cm) realizzato tra il 1914 ed il 1915 dal pittore Marc Chagall.\nFa parte di una collezione privata."}
{"id": "1204438", "revid": "84184", "url": "https://it.wikipedia.org/wiki?curid=1204438", "title": "Bank of America Corporation", "text": "Bank of America Corporation (abbreviata in BofA) \u00e8 una banca multinazionale degli Stati Uniti d'America e una societ\u00e0 di servizi finanziari con sede a Charlotte, nella Carolina del Nord e hub centrali a New York, Londra, Hong Kong, Minneapolis e Toronto. Bank of America \u00e8 stata costituita tramite l'acquisizione di BankAmerica da parte di NationsBank nel 1998. \u00c8 la seconda pi\u00f9 grande istituzione bancaria negli Stati Uniti, dopo JP Morgan Chase. Come parte dei Big Four, fornisce circa il 10,73% di tutti i depositi bancari americani, in concorrenza diretta con Citigroup, Wells Fargo e JPMorgan Chase. I suoi principali servizi finanziari ruotano attorno a banche commerciali, gestione patrimoniale e investment banking. \nDal 19 febbraio 2008 \u00e8 entrata a far parte dell'indice Dow Jones.\nIl 21 agosto 2014, Bank of America ha concordato un risarcimento di 16,65 miliardi di dollari, che Bank of America ha dovuto pagare per appianare le cause legali e pagare le multe, per quanto riguarda sia i mutui che i titoli tossici e relative false informazioni finanziarie ai propri clienti risalenti alla crisi finanziaria.\nStoria.\nLa \"Bank of Italy\".\nIl 17 ottobre 1904 Amadeo Pietro Giannini fond\u00f2 la \"Bank of Italy\" a San Francisco.\nQuesta banca aveva per clienti i tanti immigrati giunti negli Stati Uniti in quell'epoca, per il rifiuto ricorrente delle banche americane esistenti di aprire ad essi rapporti.\nDurante il terremoto di San Francisco del 1906, Giannini riusc\u00ec a portare in salvo tutti i depositi fuori dall'edificio della Banca e lontano dagli incendi. Dato che le sedi delle altre banche erano state distrutte e non si poteva accedere ai \"caveaux\", Giannini invece riusc\u00ec entro pochi giorni dal disastro ad utilizzare i fondi portati in salvo per ricominciare a concedere prestiti: su di un banco fatto di un asse appoggiato a due botti, faceva prestito a chi voleva cominciare a ricostruire.\nLa prima filiale fuori di San Francisco fu aperta a San Jos\u00e8.\nNel 1919 Giannini fond\u00f2 in Italia la Banca d'America e d'Italia sulla base della \"Banca dell'Italia Meridionale\" fondata a Napoli nel 1917.\nLa \"Bank of America\".\nNel 1928 Giannini fuse la sua banca con la \"Bank of America\", fondata da Orra E. Monnette nel 1923 a Los Angeles. Nel 1930 la \"Bank of Italy\" fu ribattezzata Bank of America National Trust and Savings Association. La nuova banca aveva sede a San Francisco ed era codiretta da Giannini e da Monnette.\nLa Banca contava 453 filiali in California.\nLa California dopo la seconda Guerra mondiale era lo stato americano con il pi\u00f9 forte tasso di crescita. Giannini cerc\u00f2 di espandere la sua banca a livello nazionale, soprattutto negli stati dell'Ovest. Inoltre la \"bank of America\" entr\u00f2 nel mercato assicurativo attraverso la controllata \"Transamerica Corporation\".\nTuttavia, nel 1953 il \"Clayton Antitrust Act\" impose la separazione fra \"Bank of America\" e \"Transamerica\" e il \"Bank Holding Company Act\" del 1956 proib\u00ec alle banche di avere societ\u00e0 partecipate non bancarie. \nInoltre, le autorit\u00e0 bancarie federali proibirono alla \"Bank of America\" l'attivit\u00e0 bancaria contemporanea in pi\u00f9 stati dell'Unione, cosicch\u00e9 le banche negli stati diversi dalla California furono riunite nella \"First Interstate Bancorp\" e fu creata la \"BankAmerica Corporation\" come \"holding\" del gruppo.\nNel 1958 la Compagnia di Ges\u00f9 controllava il 51% del capitale della Banca.\nLa \"BankAmericard\".\nPer far fronte all'ingente volume di transazioni da elaborare e registrare la \"Bank of America\" invest\u00ec massicciamente nelle tecnologie elettroniche, tanto che la banca \u00e8 generalmente considerata, insieme alla General Electric, come l'inventrice delle operazioni bancarie centralizzate.\nIn particolare le nuove tecnologie permisero alle carte di credito di essere collegate direttamente al singolo conto corrente. Nel 1958 la \"Bank of America\" lanci\u00f2 la \"BankAmericard\", che nel 1977 cambi\u00f2 il nome in Visa. Un consorzio di banche californiane lancer\u00e0 la \"Master Charge\" (oggi Mastercard) per farle concorrenza.\nL'efficacia delle tecnologie informatiche permise alla \"Bank of America\" di abbattere i costi e ci\u00f2 le permetter\u00e0 nei primi anni Settanta di diventare la pi\u00f9 grande banca del mondo.\nL'espansione fuori della California.\nGrazie al \"Bank Holding Company Act\" del 1967 la \"BankAmerica Corp.\" pot\u00e9 nuovamente espandersi fuori della California.\nLa prima acquisizione ebbe luogo nel 1983 ed ebbe ad oggetto la \"Seafirst Corp.\" di Seattle. La \"Seafirst\" attraversava delle difficolt\u00e0 dovute al mancato di rientro di prestiti al settore petrolifero. \"BankAmerica\" continu\u00f2 ad utilizzare il nome \"Seafirst\" fino alla fusione con la \"NationsBank\".\nNel 1986 e 1987 la \"BankAmerica\" registr\u00f2 forti perdite dovute ai prestiti concessi e non restituiti ai paesi del terzo mondo, in particolare dell'America latina. Questo la indebol\u00ec e la rese vulnerabile alle scalate ostili: perci\u00f2 dismise varie societ\u00e0 collegate, fra cui la \"Banca d'America e d'Italia\", che fu venduta alla Deutsche Bank.\nNel 1992 la \"Bank of America\" acquis\u00ec la \"Security Pacific Corporation\": fu la pi\u00f9 grossa operazione fino ad allora compiuta nel settore bancario.\nNel 1994 la \"BankAmerica\" prese il controllo della \"Continental Illinois National Bank and Trust Co.\" di Chicago, che era diventata di propriet\u00e0 federale dopo aver avuto problemi simili a quelli della \"Seafirst\" con l'industria petrolifera. A quel tempo nessuna banca aveva le risorse per rilevare la \"Continental Illinois\" cosicch\u00e9 il governo federale la gest\u00ec per circa un decennio. \nCon questa fusione la \"BankAmerica Corp.\" ritorna ad essere la pi\u00f9 grande banca statunitense in termini di raccolta.\nL'acquisto da parte della \"NationsBank\".\nNel 1997 Bank of America presta a DE Shaw &amp; Co., un grande fondo speculativo, 1,4 miliardi di dollari per gestire varie attivit\u00e0 commerciali per la banca. Tuttavia DE Shaw subisce perdite significative dopo il default del bond russo del 1998. Si fa cos\u00ec avanti NationsBank (era nata nel 1874 come \"Commercial National Bank\"; nel 1957 si era fusa con la \"American Trust Co.\" per dare vita alla \"American Commercial Bank\"; nel 1960 aveva preso il nome di \"North Carolina National Bank\" e nel 1991, dopo un'ulteriore acquisizione, quello di \"NationsBank\") con sede a Charlotte che acquisisce BankAmerica nell'ottobre 1998 in quella che all'epoca \u00e8 stata la pi\u00f9 grande acquisizione bancaria della storia: oltre 62 miliardi di dollari.\nBench\u00e9 si tratti dell'acquisizione della \"BankAmerica Corporation\" da parte della \"NationsBank\", l'operazione viene costruita come una fusione fra le due imprese. Il nuovo gruppo prende il nome della preda e non del predatore, ovvero \"Bank of America\", ma la sede legale del gruppo rimane a Charlotte. La banca utilizza tuttora la licenza bancaria federale 13044, che \u00e8 quella rilasciata alla \"Bank of Italy\" di Giannini il 1\u00ba marzo 1927. Il nuovo gruppo \u00e8 presente in ventidue stati con una rete di circa 4800 agenzie.\nLa crisi del 2008.\nNel 2008 la \"Bank of America\" acquis\u00ec la \"Merrill Lynch\", allora la terza pi\u00f9 grande merchant bank americana.\nLa \"Bank of America\" ha ricevuto venti miliardi di dollari all'interno del programma di salvataggio del governo federale chiamato Troubled Asset Relief Program (TARP) nel 2009, nonch\u00e9 una garanzia di 118 miliardi di dollari per le possibili perdite. Questa nuova \"iniezione di liquidit\u00e0\" si aggiunge ai 25 miliardi versati dal TARP nell'autunno 2008. Il versamento del 2009 \u00e8 dovuto ad un accordo stipulato col governo americano per salvaguardare la \"Bank of America\" dai debiti della \"Merrill Lynch\".\nVicende giudiziarie.\nNel 2010, Bank of America \u00e8 stata accusata dal Governo degli Stati Uniti di frodare scuole, ospedali e decine di organizzazioni governative statali e locali attraverso la cattiva condotta e le attivit\u00e0 illegali che coinvolgono l'investimento dei proventi dalla vendita di obbligazioni municipali. Di conseguenza, la banca ha accettato di pagare 137.700.000 dollari, di cui 25 milioni di dollari al servizio delle entrate e 4,5 milioni di dollari allo stato procuratore generale, alle organizzazioni interessate per risolvere le accuse.\nIl 18 maggio 2010, Douglas Campbell, funzionario della Bank of America, si \u00e8 dichiarato colpevole di cospirazione e frode telematica.\nA partire da gennaio 2011, altri banchieri e broker sono sotto accusa o indagati.\nIl 24 ottobre 2012, il procuratore federale di Manhattan ha intentato causa alla Bank of America Corp. per aver truffato i propri clienti per pi\u00f9 di 1 miliardo di dollari, vendendo loro titoli tossici."}
{"id": "1204439", "revid": "124567223", "url": "https://it.wikipedia.org/wiki?curid=1204439", "title": "Io ti propongo", "text": "Io ti propongo pubblicato nell'ottobre del 1974 \u00e8 il dodicesimo album della cantante italiana Iva Zanicchi\nL'album \u00e8 presente sulle piattaforme digitali e sui servizi di streaming.\nIl disco.\n\u00c8 l\u2019album che d\u00e0 il via alla lunga collaborazione tra Iva Zanicchi e Cristiano Malgioglio. Dopo la sua terza vittoria al Festival di Sanremo, con il brano \"Ciao cara come stai?\", firmato proprio dal cantautore siciliano, Iva, insieme ai discografici della Ri-Fi, decide di puntare molto su di lui.\nMalgioglio, in collaborazione con altri parolieri, \u00e8 l\u2019autore di quasi la met\u00e0 dei brani contenuti all\u2019interno del disco, che si distinguono per la loro eleganza.\nDel resto, questa pubblicazione segna un\u2019ulteriore svolta nella produzione discografica di Iva, una cesura, quasi, rispetto ai suoi album precedenti. Il suo repertorio diventa pi\u00f9 raffinato e questo cambiamento lo si intravede gi\u00e0 dalla grafica della copertina del disco, realizzata da Luciano Tallarini, in cui sono presenti foto antichizzate, dai contorni sfumati, color ocra, con una Iva Zanicchi vestita da gran signora in stile anni '40, con cappello e veletta. \nAll'interno del vinile, nel commento di Ezio Leoni, si dice:\nL\u2019album \u00e8 presentato in anteprima alla Mostra internazionale di musica leggera di Venezia, durante la quale Iva presenta due estratti dall\u2019album, \"Io ti propongo\" e \"Testarda io\". Quest\u2019ultimo viene scelto quale singolo di lancio dell\u2019album ed \u00e8 destinato a diventare uno dei pi\u00f9 grandi successi dell\u2019intera carriera dell\u2019artista. \nNon solo, per la regia di Romolo Siena si appresta a registrare il nuovo programma del sabato sera della Rete 1 per gli inizi del 1975, dal titolo Totanbot (che in emiliano significa \u201ctutto d'un botto\u201d), di cui \u00e8 la regina e in cui ricopre non solo il ruolo di cantante, bens\u00ec di primadonna a tutto tondo. La sigla finale dello spettacolo, \"E la notte \u00e8 qui\", scritta da Terzoli, Vaime, Vistarini e Calvi, \u00e8 inclusa (insieme alle altre canzoni nuove presentate nel variet\u00e0) in questo nuovo disco, il quale, anche grazie alla promozione avuta nel corso delle puntate, entra nella classifica degli album pi\u00f9 venduti.\nBrani.\nOltre a contenere i brani \"E la notte \u00e8 qui\" e \"Testarda io\", contiene:\nCrediti.\nArrangiamenti"}
{"id": "1204440", "revid": "773636", "url": "https://it.wikipedia.org/wiki?curid=1204440", "title": "Pieve di San Cresci in Valcava", "text": "La pieve di San Cresci in Valcava si trova nel comune di Borgo San Lorenzo e risale al VI secolo. \nStoria.\nNel luogo in cui essa si trova, molto probabilmente c'era un tempio pagano, perch\u00e9 gli scavi ne fecero trovare le fondamenta, insieme a monete romane (fra le quali alcune dell'imperatore Decio), pietre scolpite con serpi, ossa di animali sacrificati e altri oggetti. Si ritiene che in questo luogo sia avvenuto il martirio di san Cresci del quale la chiesa conservava il cranio, custodito in un busto-reliquiario in argento (XVIII secolo), voluto da Cosimo III su disegno di Giovan Battista Foggini, attualmente a Firenze - Museo diocesano di Santo Stefano al Ponte . In passato qui presente anche la \"Madonna col bambino e angeli\" del Maestro della Madonna Strauss che oggi si trova a Vicchio nel Museo Beato Angelico.\nNella pieve di San Cresci in Valcava si trovano le ossa e le ceneri dei martiri Enzo, Omnione e Panfila, riconosciute nel 1613 e situate in urne di marmo negli altari laterali e sotto la gradinata dell'altare maggiore. Questa chiesa fu consacrata nel 1703. Nel 1700-1702 essa sub\u00ec dei restauri e nel 1704 fu costruito il portico. Anticamente era costruita con bozze di pietra, aveva tre navate, tre piccole finestre sulla navata laterale ed altre tre nell'abside. I restauri furono commissionati da Cosimo III: la chiesa, con la bolla di Innocenzo XIII, fu annessa al convento dei gesuiti di Firenze.\nDescrizione.\nLa chiesa conserva affreschi raffiguranti la \"Storia del martirio di san Cresci\", opera dell'Ademollo, che furono danneggiati dal terremoto del 1919, un dipinto che rappresenta la \"Madonna col bambino\", eseguita \"alla maniera\" del , due tabernacolini, la \"Decollazione di san Cresci\", opera di Francesco Lapi del 1615. Il fonte battesimale di pietra \u00e8 in forma ottagonale. Vi sono inoltre: Il \"Transito di san Cresci con i santi Enzo e Omnione\" e: \"San Panfila e san Cerbone\", opere di Carlo Ventura eseguite su commissione di Cosimo III.\nNel XIII secolo il territorio di san Cresci fu sotto la giurisdizione dei vescovi fiorentini. Vicino alla chiesa si trova l'oratorio di Cerbone fatto costruire da Cosimo III e l'oratorio della Vergine Maria, detta \"Della Febbre\".\nCuriosit\u00e0.\nLa pieve viene citata nel Decameron di Giovanni Boccaccio nella settima novella della seconda giornata che vede come protagonista Alatiel, figlia del sultano di Babilonia."}
{"id": "1204441", "revid": "767487", "url": "https://it.wikipedia.org/wiki?curid=1204441", "title": "Hidetoshi Nagasawa", "text": "Biografia.\nNagasawa nacque nel 1940 in un piccolo villaggio della Manciuria dove il padre prestava servizio come ufficiale medico dell'esercito imperiale. Al termine del conflitto la famiglia fu costretta a lasciare bruscamente il paese, insieme a tutti i civili giapponesi residenti, a seguito dell'invasione da parte dell'Unione Sovietica. Il tema del viaggio segner\u00e0 profondamente il carattere dell'artista e buona parte della sua produzione futura, attraverso i temi della barca e del viaggio.\nStabilitosi a Kawagoe, piccolo centro non molto distante dalla capitale giapponese, decise di frequentare il corso di \"Architettura e interior design\" presso la Tama Daigaku di Tokyo, dove si laure\u00f2 nel 1963.\nMa il vero interesse di Nagasawa era l'arte, le cui tendenze d'avanguardia (in particolare neo-dada) aveva cominciato a conoscere gi\u00e0 a partire dagli anni cinquanta, venendo a contatto col gruppo Gutaj e visitando regolarmente le Esposizioni indipendenti organizzate al museo di Tokyo dal giornale Yamiuri Newspaper fino al 1964.\nAll'et\u00e0 di ventisei anni, sposato da soli sei mesi, decise di smettere la carriera di architetto per dedicarsi esclusivamente all'attivit\u00e0 artistica e lasci\u00f2 il Giappone con soli cinquecento dollari e una bicicletta. Il viaggio in bicicletta dur\u00f2 un anno e mezzo e lo port\u00f2 a visitare gran parte dei paesi del continente asiatico, tra cui Thailandia, Singapore, India, Pakistan, Iraq, Afghanistan e Siria. Giunse infine in Turchia, ma mentre si accingeva a far ritorno in patria l'ascolto alla radio di un'opera di Mozart lo spinse a proseguire: s'imbarc\u00f2 cos\u00ec su un traghetto che lo avrebbe portato in Grecia e, da l\u00ec, con la sua bicicletta, sbarc\u00f2 a Brindisi. Il viaggio per l'Italia, tocc\u00f2 Napoli, Roma, Firenze, Genova e Milano. In quest'ultima cItt\u00e0, gli rubarono la bicicletta (come lo stesso Nagasawa ha raccontato), e cos\u00ec decise di fermarsi nell'agosto del 1967.\nIl viaggio di Nagasawa seguiva una mentalit\u00e0 tipicamente zen: non proporsi dove arrivare, ma far tesoro di ogni esperienza vissuta per il raggiungimento del profondo s\u00e9, che per l'artista si sublimer\u00e0 con la pratica dell'Arte.\nDecise infine di stabilirsi nella Sesto San Giovanni operaia, dove i fermenti politici che preparavano il \u201968 si intrecciavano con l'attivit\u00e0 creativa di giovani artisti come Enrico Castellani, Luciano Fabro, Mario Nigro e Antonio Trotta, con i quali fond\u00f2 uno stretto sodalizio intellettuale e artistico.\nA partire dal 1969 cominciarono le varie mostre ed esposizioni nazionali ed internazionali che avrebbero contribuito a diffondere la fama dell'artista giapponese in tutto il mondo - in particolare in America, Belgio e Giappone - e rendere le sue opere pezzi ricercati sul mercato internazionale.\nNel corso della sua carriera pluriennale, Nagasawa ha preso parte a varie edizioni della Biennale di Venezia (1972, 1976, 1982, 1988,ecc.) e, nel 1992, alla 9\u00aa edizione di Documenta, la pi\u00f9 importante esposizione di arte contemporanea a livello mondiale.\nNel 1978 ha fondato, insieme a Jole de Sanna e Luciano Fabro, la Casa degli artisti a Milano. Tra le mostre antologiche pi\u00f9 recenti figurano quella allestita presso il Padiglione d'Arte Contemporanea di Milano (1988), quella organizzata dalla Galleria Comunale di Bologna a Villa Delle Rose (1993), quella giapponese tenuta a Mito nello stesso anno, l'esposizione personale presso la Fondazione Mir\u00f2 di Palma di Mallorca (1996) e quella organizzata presso l'Ex Cartiera Latina del Parco Regionale dell'Appia Antica a Roma (1997). Numerose sono anche le sue installazioni permanenti all'aperto (che, secondo il suo caratteristico modus operandi, vengono realizzate in situ, ideate in-e-per quel luogo, in un serrato dialogo tra ambiente e scultura, tra opera e spazio). Fra queste, nel 1989 realizza la \"Stanza di barca d'oro\", per la Fiumara d'arte di Tusa su commissione del mecenate Antonio Presti e, sempre su sua commissione, la camera d'arte del suo \"Atelier sul mare\" intitolata \"Mistero per la luna\" nel 1991.\nHa insegnato scultura alla NABA Nuova Accademia di Belle Arti di Milano.\nEvoluzione artistica.\nLa prima mostra dell'artista risale al 1969 presso la Galleria Sincron di Brescia. La produzione di questo periodo \u00e8 legata al concettualismo: giochi verbali incisi su lastre metalliche, \"azioni\" nella campagna lombarda e video.\nA partire dal 1972 si dedica alla scultura e realizza opere impegnative con l'uso prevalentemente dell'oro, del marmo e del bronzo. In questo periodo il linguaggio plastico di Nagasawa assumendo una precisa fisionomia e originalit\u00e0 e si caratterizza per la fusione di elementi mitici e religiosi in un dialogo continuo tra la cultura d'origine, l'Oriente, e a quella d'adozione, l'Occidente.\nNegli anni ottanta comincia a creare ambienti, operando al confine tra scultura e architettura: l'idea della sospensione e il tentativo di creare opere \"antigravitazionali\" rappresentano il nucleo centrale delle sue ricerche.\nIl giardino diventa elemento preponderante negli anni novanta: partendo dai giardini zen della tradizione giapponese gli esiti ottenuti sono ibridi nati da una continua elaborazione e riflessione personale, in cui i temi al centro della ricerca e della creazione di \"luoghi\" sono il recinto e il passaggio. Il giardino non \u00e8 un semplice elemento paesaggistico o architettonico, ma un vero e proprio organismo vivente che vive di un rapporto osmotico col resto del paesaggio e con l'ambiente urbano preesistenti."}
{"id": "1204444", "revid": "1718925", "url": "https://it.wikipedia.org/wiki?curid=1204444", "title": "Quartiere San Donato-San Vitale", "text": "San Donato-San Vitale \u00e8 un quartiere di Bologna posto nella zona nord-est della citt\u00e0, che confina con i quartieri Navile e Savena e con i comuni di Granarolo dell'Emilia, Castenaso e San Lazzaro di Savena. \u00c8 stato creato nel 2016 dall'accorpamento del vecchio quartiere San Donato con parte del quartiere San Vitale.\nGeografia fisica.\nIl quartiere si estende sul territorio pianeggiante del quadrante nord-orientale di Bologna, dai Viali che delimitano il centro storico fino all'estrema periferia.\nCultura.\nBiblioteche.\nSono presenti due biblioteche di quartiere, la Biblioteca \"Luigi Spina\" del Pilastro e la Biblioteca Scandellara \"Mirella Bartolotti\".\nScuole.\nNel quartiere sono presenti il Liceo Statale Copernico e l'Istituto Paritario Manzoni.\nUniversit\u00e0.\nIl Dipartimento di Scienze e Tecnologie Agroalimentari dell'Universit\u00e0 di Bologna ha sede nel quartiere.\nTeatri.\nSono presenti i teatri Europauditorium in zona Fiera, il Teatro Dehon in Cirenaica e DOM - la Cupola del Pilastro.\nGeografia antropica.\nIl quartiere \u00e8 ripartito nelle due zone statistiche San Vitale e San Donato, ovvero gli ex quartieri esistenti tra il 1962 e il 2016. Sempre a fine statistico il Comune ha determinato 18 aree:\nInfrastrutture e trasporti.\nNel quartiere \u00e8 presente il circuito ferroviario di prova di Bologna San Donato, in passato scalo merci (uno dei pi\u00f9 grandi in Europa).\nIl quartiere \u00e8 servito dal Servizio ferroviario metropolitano con le seguenti stazioni:\n Stazione Bologna San Vitale\n Stazioni Bologna Zanolini, Bologna Rimesse, Bologna Santa Rita, Bologna Via Larga, Bologna Roveri\nInoltre \u00e8 presente la Stazione di Bologna Fiere.\nAmministrazione.\nIl quartiere ha sede presso il \"Centro Zanardi\", centro civico intitolato al sindaco Francesco Zanardi."}
{"id": "1204445", "revid": "339392", "url": "https://it.wikipedia.org/wiki?curid=1204445", "title": "Pian del Frais di Chiomonte", "text": ""}
{"id": "1204449", "revid": "119953555", "url": "https://it.wikipedia.org/wiki?curid=1204449", "title": "La sposa perfetta", "text": "La sposa perfetta \u00e8 stato un reality show andato in onda su Rai 2 dal 4 aprile al 6 giugno del 2007, condotto da Cesare Cadeo e Roberta Lanfranchi, con la collaborazione di Manuel Casella (che ha presentato le strisce quotidiane).\nIl programma.\nQuesto reality basato sul format statunitense \"Momma's Boys\" andato in onda sulla NBC cerca di fare in modo che alcuni ragazzi single, grazie anche all'aiuto delle rispettive madri, trovino una fidanzata (e presumibilmente futura sposa) all'interno di un gruppo di ragazze, anch'esse single.\nIl ruolo delle madri \u00e8, da un lato, quello di consigliare i figli riguardo alle loro eventuali relazioni sentimentali con le ragazze e, dall'altro, quello di osservare queste ultime e relazionarsi con loro al fine di giudicare se siano pi\u00f9 o meno adatte ai propri figli e se possano essere eventuali brave mogli. \nPer tutto il corso del reality le ragazze convivono con le madri dei ragazzi in una villa, mentre i figli vivono in una d\u00e9pendance in separata sede. Non mancano, comunque, momenti di incontro e di breve convivenza tra ragazzi e ragazze e tra madri e figli.\nL'eliminazione di parte dei concorrenti avviene su nomination diretta o su televoto, dopo svariati meccanismi di gioco.\nLa sera della finale il televoto decreta la ragazza vincitrice: se nel corso del programma la ragazza in questione non ha trovato un compagno tra i ragazzi partecipanti ed \u00e8 rimasta single, consegue la vittoria da sola e si aggiudica un montepremi di 100.000 Euro; se invece ha instaurato un legame affettivo con un concorrente, divide la propria vittoria con quest'ultimo e i due si aggiudicano 125.000 euro a testa.\nLa prima ed unica edizione \u00e8 stata vinta dalla coppia formata da Alessia Mancarella e da Claudio Paselli.\nConcorrenti.\n&lt;br&gt;"}
{"id": "1204455", "revid": "62748", "url": "https://it.wikipedia.org/wiki?curid=1204455", "title": "David di profilo", "text": "David di profilo \u00e8 un dipinto a olio su carta (50x37,5 cm) di Marc Chagall, databile al 1914 e conservato nell'Ateneum-Finnish National Gallery di Helsinki."}
{"id": "1204458", "revid": "287204", "url": "https://it.wikipedia.org/wiki?curid=1204458", "title": "Cratere Weigel", "text": "Weigel \u00e8 un cratere lunare intitolato all'astronomo, matematico e filosofo tedesco Erhard Weigel; \u00e8 situato nella parte sud-occidentale della Luna, poco pi\u00f9 a ovest (sud-ovest) del cratere Rost e a sud del cratere Schiller.\nA ovest, si trova il cratere Segner.\nLa parete rocciosa che circonda Weigel appare erosa e ricca di piccoli crateri, prevalentemente nel lati nord e ovest. Il cratere minore pi\u00f9 vasto (ancor pi\u00f9 largo dello stesso Weigel), \"Weigel B\", \u00e8 situato lungo il bordo sud-occidentale. Le pareti interne presentano solo lievi irregolarit\u00e0, e anche il fondo risulta relativamente piano.\nCrateri correlati.\nAlcuni crateri minori situati in prossimit\u00e0 di Weigel sono convenzionalmente identificati, sulle mappe lunari, attraverso una lettera associata al nome."}
{"id": "1204459", "revid": "439868", "url": "https://it.wikipedia.org/wiki?curid=1204459", "title": "Chiesa di San Giuliano (Catania)", "text": "La Chiesa di San Giuliano \u00e8 una chiesa di Catania tardo-barocca, sita nel lato est di via dei Crociferi, nell'omonimo quartiere San Giuliano.\nStoria.\nEpoca romano - bizantina.\nIl sito attuale della chiesa, ubicato nella primitiva area greco-romana della citt\u00e0 di Catania, sorge sui ruderi di un tempio pagano. \nDal primitivo eremo fuori le mura, ubicato invece sulla collina di Santa Sofia fin dal VI secolo d.C., le religiose si trasferiscono dentro la citt\u00e0 all'inizio del XIII secolo nel quartiere Civita presso la Chiesa di Santa Venera, verosimilmente ubicata nell'attuale sito della Chiesa di San Gaetano alla Marina, fondando un Monastero di Clausura sotto il titolo di \"San Giuliano\".\nEpoca aragonese - spagnola.\nIl Monastero \u00e8 stato riedificato nello stesso luogo dopo il disastroso Terremoto del Val di Noto del 1693. Le religiose benedettine decisero di spostarsi in un'area pi\u00f9 centrale ubicata tra la \"Strada Giuseppe Lanza, duca di Camastra\", (denominata poi \"Via Abramo Lincoln\" e ora \u00e8 \"Via Antonino di San Giuliano\"), e la \"Via dei Crociferi\", denominata all'epoca \"Via dei Tre Santi\", dove erano ubicate le fabbriche dell'Ospedale San Marco, che saranno permutate nel 1709, insieme alla chiesa annessa, con il vecchio monastero benedettino.\nEpoca borbonica.\nLa ricostruzione fu avviata nel 1741 dall'architetto Giuseppe Palazzotto, probabilmente autore di un progetto di ampliamento e rielaborazione spaziale della pianta ideata dal padre crocifero Vincenzo Caffarelli, mentre allo scultore Gaspare Ciriaci fu affidato l'incarico di realizzare il prospetto. Tra il 1743 ed il 1749 \u00e8 stata completata la facciata su Via dei Crociferi, ispirata a modelli del barocco romano. L'intero edificio fu completato intorno al 1754, corredato nella prima met\u00e0 dell'Ottocento dal sagrato e dall'elegante cancellata in ferro battuto.\nEpoca contemporanea.\nL'8 aprile 1863 avvenne la solenne consacrazione presieduta dall'arcivescovo Salvatore Ventimiglia.\nIl complesso monastico, in seguito all'emanazione delle leggi eversive dell'asse ecclesiastico concernenti la soppressione delle corporazioni religiose, perviene nella seconda met\u00e0 dell'Ottocento all'amministrazione del Fondo degli Edifici di Culto del Ministero dell'Interno, che lo cedette al Comune di Catania nel 1875.\nNel 1928 la chiesa fu concessa alla Diocesi di Catania e, per la sua rilevanza culturale, fu sottoposta a vincolo monumentale di interesse storico-artistico nel 1937, divenendo oggetto, fino ad oggi, di diversi progetti ed interventi di restauro da parte della Soprintendenza per i Beni Culturali e Ambientali di Catania.\nNel 1939 fu restaurata dai Cavalieri dell'Ordine equestre del Santo Sepolcro di Gerusalemme della sezione di Catania.\nNel 1944, l'arcivescovo Carmelo Patan\u00e8, con proprio rescritto, le confer\u00ec il titolo di \u00abChiesa Capitolare dell'Ordine Equestre del Santo Sepolcro\u00bb.\nDescrizione.\nLa chiesa si trova di fronte al Collegio dei Gesuiti ed \u00e8 contornata da una preziosa cancellata in ferro battuto. La sua facciata convessa e le sue linee semplici le danno un aspetto di rara eleganza.\nImpianto a croce greca, pianta ad ottagono allungato e bracci absidati, aula unica coperta dalla cupola e ornata da stucchi, cornici e modanature con profili in oro zecchino. Vestibolo di ingresso sormontato da cantoria, schermata da raffinatissime grate. Inferiormente al vestibolo, \u00e8 collocata la cripta, per la sepoltura delle stesse religiose. L'aula \u00e8 impreziosita dal pavimento settecentesco con raffinati disegni in marmi policromi, opera dello scultore Giovan Battista Marino.\nInterno.\nPareti laterali.\nSui quattro altari, ridisegnati alla fine del settecento dall'architetto Antonino Battaglia: \nAltare maggiore.\nNell'abside si eleva su gradini il sontuoso altare maggiore, rivestito in marmi policromi, con elementi in bronzo dorato, realizzato dallo scultore Giovan Battista Marino su modello attribuito a Giovanni Battista Vaccarini. La sopraelevazione \u00e8 caratterizzata dalle statue allegoriche della \"Fede\" e della \"Carit\u00e0\" collocate ai lati, e da due angeli adoranti sul gradino dell'ordine superiore, rivolti verso il raffinato tronetto, opera di Nicol\u00f2 Mignemi ed espone un'antica croce dipinta.\nL'insieme \u00e8 sovrastato da un baldacchino coronato che raccoglie imponente lo spazio presbiteriale. Nel catino absidale \u00e8 riprodotto il \"Dio Padre\", la cupola \u00e8 decorata con la raffigurazione di \"Dio Padre e San Pietro che consegna l'Evangelo a San Berillo\", affreschi realizzati entrambi nel 1842 dal pittore Giuseppe Rapisardi.\nCripta.\nAmbiente deputato alla sepoltura delle religiose del monastero.\nMonastero.\nMonastero femminile dell'Ordine benedettino sotto il titolo di \u00abSan Giuliano\u00bb.\nPrima del terremoto del Val di Noto del 1693 i monasteri cittadini erano quattordici, il vescovo Andrea Riggio li ridusse a sei. Accomunati dalla regola di San Benedetto quelli titolati a \u00abSan Placido\u00bb, \u00abSan Giuliano\u00bb, \u00abSantissima Trinit\u00e0\u00bb, \u00abSan Benedetto\u00bb e \u00abSant'Agata\u00bb, il sesto condotto secondo la regola serafica di San Francesco si titolava a \u00abSanta Chiara\u00bb. Quasi tutte le monache dei sei monasteri appartenevano al patriziato catanese o alla ricca borghesia.\nOESSH.\nLuoghi sacri di Sicilia custoditi dall'Ordine dei Cavalieri del Santo Sepolcro di Gerusalemme:\nChiese a vario titolo correlate all\"Ordo Equestris Sancti Sepulcri Hierosolymitani\" (OESSH):"}
{"id": "1204465", "revid": "767487", "url": "https://it.wikipedia.org/wiki?curid=1204465", "title": "Dmitrij Gerasimov", "text": "Dmitrij visse presumibilmente a Novgorod per la maggior parte della sua vita e cooper\u00f2 con i clerici novgorodiani del tempo. Da giovane studi\u00f2 in Livonia dove impar\u00f2 il latino e il tedesco. Questa conoscenza venne ben sfruttata quando serv\u00ec sia come traduttore dei libri religiosi (come per esempio la Vulgata commentata da Sofronio Eusebio Girolamo, il Salterio di Brunone di W\u00fcrzburg e i trattati contro la setta di Scharija l'Ebreo) sia come interprete delle ambasciate moscovite alla corte dell'imperatore Massimiliano I, e dopo in Prussia, Svezia e Danimarca. Nel 1525 fu un ambasciatore vero e proprio alla corte del papa Clemente VII quando il Granduca Basilio III aveva l'intenzione di aggiungersi alla lega anti-Ottomana. Durante il suo soggiorno a Roma, Dmitrij forn\u00ec a Paolo Giovio delle informazioni geografiche sulla Russia e sui paesi settentrionali. Queste informazioni furono raccolte in un libro da Giovio, e in seguito Battista Agnese le utilizz\u00f2 per elaborare una mappa, che divent\u00f2 il modello per tutte le mappe europee della Moscovia del secolo XVI.\nGerasimov tradusse anche l'Ars grammatica di Elio Donato, comparando la grammatica latina con quella dell'antico slavo ecclesiastico. Fu un eminente collaboratore di Maxim Grek, l'umanista greco Michaele Trivolis che lavor\u00f2 in Russia."}
{"id": "1204466", "revid": "59975", "url": "https://it.wikipedia.org/wiki?curid=1204466", "title": "Black N'Blue", "text": ""}
{"id": "1204468", "revid": "79642", "url": "https://it.wikipedia.org/wiki?curid=1204468", "title": "Ottavo nano", "text": ""}
{"id": "1204469", "revid": "670021", "url": "https://it.wikipedia.org/wiki?curid=1204469", "title": "Quartiere Navile", "text": "Il quartiere Navile \u00e8 un quartiere del comune di Bologna, costituito nel 1985 e rimasto inalterato dalla riforma del 2016 che ha ridotto il numero delle circoscrizioni da 9 a 6. Si articola in tre zone statistiche che corrispondono ai vecchi quartieri dalla cui fusione \u00e8 nato: Bolognina, Lame e Corticella. Il nome deriva dal canale Navile che attraversa tutto il territorio del quartiere.\nGeografia antropica.\nIl quartiere \u00e8 suddiviso nelle tre zone statistiche Bolognina, Lame e Corticella, corrispondenti agli ex quartieri in vigore tra il 1962 e il 1985. Sempre a fine statistico il Comune ha ripartito il quartiere in 17 aree:\nInfrastrutture e trasporti.\nOltre alla stazione di Bologna Centrale, che costituisce il confine amministrativo sud del Quartiere, il Navile comprende la stazione di Bologna Corticella. La stazione \u00e8 servita dalla linea S4A (Bologna Centrale-Ferrara) del servizio ferroviario metropolitano di Bologna.\nIl quartiere \u00e8 inoltre interessato dal transito del Marconi Express, la monorotaia di collegamento tra l'Aeroporto di Bologna-Borgo Panigale e la stazione di Bologna Centrale, con fermata intermedia a Lazzaretto.\nAl 2021 risulta in corso la gara per l'affido della costruzione della linea 1 della nuova rete tramviaria di Bologna, la cui entrata in funzione \u00e8 prevista per il 2026. Secondo il progetto, la linea 1 collegher\u00e0 Borgo Panigale al Pilastro passando per il centro storico, per la stazione di Bologna Centrale e per la Fiera di Bologna, attraversando il territorio del quartiere Navile.\nAmministrazione.\nIl quartiere ha sede presso l'ex deposito tranviario della Zucca."}
{"id": "1204471", "revid": "599013", "url": "https://it.wikipedia.org/wiki?curid=1204471", "title": "Tim Janssen", "text": "Carriera.\nCresciuto nelle giovanili del , nel 2004 entr\u00f2 nella prima squadra, ma fu subito mandato in Eerste Divisie al Zwolle (con 11 presenze e 7 gol nella stagione 2004-05) e in seguito al FC Eindhoven (16 presenze e 6 gol). Dal 2006 al 31 agosto 2007 ha giocato nel RKC Waalwijk, prima di trasferirsi al . Nel 2009 trasferisce in Danimarca, prima nell', poi nel ; con quest'ultima maglia conquista il titolo, il primo per il club, al termine della Superligaen 2014-2015. Ritorna brevemente nei Paesi Bassi prima di andare a giocare negli Stati Uniti.\nHa vestito per cinque volte la maglia della Nazionale olandese Under-21; ciononostante ha vinto il campionato Europeo di categoria che si \u00e8 disputato nel 2007 in Patria."}
{"id": "1204472", "revid": "124993898", "url": "https://it.wikipedia.org/wiki?curid=1204472", "title": "Konyaspor Kul\u00fcb\u00fc", "text": "Il Konyaspor Kul\u00fcb\u00fc, noto semplicemente come Konyaspor, \u00e8 una societ\u00e0 calcistica turca con sede nella citt\u00e0 di Konya, militante nella S\u00fcper Lig, la massima divisione turca.\nVanta la vittoria di una Coppa di Turchia, ottenuta nel 2016-2017 in finale contro l'\u0130stanbul Ba\u015fak\u015fehir ai tiri di rigore. La squadra si \u00e8 ripetuta il 6 agosto 2017, vincendo la Supercoppa di Turchia contro il Be\u015fikta\u015f campione di Turchia.\nDal 2013 disputa le partite interne allo stadio municipale metropolitano di Konya (42 042 posti).\nStoria.\nIl club fu fondato come \"Konya Gen\u00e7lerbirli\u011fi\" il 22 giugno 1922. Laureatosi campione regionale di Konya, partecip\u00f2 nel 1924 al campionato turco, la prima edizione del torneo. \nNel 1965 la squadra si fuse con Meramspor, Sel\u00e7ukspor e \u00c7imentospor e assunse il nome di \"Konyaspor Kul\u00fcb\u00fc\", adottando come colori sociali il bianco e il nero. Nel 1981 esord\u00ec in TFF 2. Lig, che allora rappresentava la seconda divisione del campionato turco di calcio. Dopo la fusione con i rivali cittadini del Konya \u0130dman Yurdu, adott\u00f2 come colori sociali il bianco e il verde, che erano usati da quest'ultima squadra. Nel 1987-1988 vinse il campionato di TFF 2. Lig e ottenne la promozione in massima divisione per la prima volta. \nDal 1988 al 1993 il Konyaspor milit\u00f2 in massima serie, in cui gioc\u00f2 160 partite, ottenendo 47 vittorie e 33 pareggi e subendo 80 sconfitte. Nel 1988-1989 raggiunse la semifinale della Coppa di Turchia, dove fu eliminato dal , poi vincitore del trofeo. Nel 1992-1993 la squadra non riusc\u00ec a evitare la retrocessione in seconda divisione, in cui rimase per dieci anni prima di risalire in massima serie, nel 2003. Nel 2003-2004 e 2004-2005 raggiunse i quarti di finale della coppa nazionale, mentre nel 2008-2009 il sedicesimo posto condann\u00f2 il club a una nuova retrocessione in seconda serie. Il ritorno in S\u00fcper Lig fu immediato, grazie alla vittoria dei play-off, cui il Konyaspor ebbe accesso grazie al sesto posto in campionato di TFF 1. Lig. Una nuova retrocessione dalla massima divisione si verific\u00f2, tuttavia, nel 2010-2011. \nAl termine della stagione 2012-2013 la squadra risal\u00ec in S\u00fcper Lig e nel 2015-2016 ottenne il terzo posto nella prima divisione, il migliore risultato nella storia del club, qualificandosi all'Europa League. Concluso il girone europeo all'ultimo posto, nel 2016-2017 la squadra vinse la coppa nazionale battendo in finale il per 4-1 ai tiri di rigore (0-0 dopo i tempi supplementari); per la compagine di Konya fu il primo trofeo in novantacinque anni di storia. Nel 2017 vinse anche la Supercoppa di Turchia battendo per 2-1 il Besiktas.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2021-2022.\n\"Aggiornata all'11 gennaio 2022.\"\nRosa 2020-2021.\n\"Aggiornata al 1\u00ba marzo 2021.\""}
{"id": "1204475", "revid": "287204", "url": "https://it.wikipedia.org/wiki?curid=1204475", "title": "Cratere Weinek", "text": "Weinek \u00e8 un cratere lunare intitolato all'astronomo austro-ungarico Ladislaus Weinek; \u00e8 situato nella parte sud-orientale del satellite, a sud del Mare Nectaris.\nIl cratere giace a nord-est del cratere Piccolomini; a sud-est si trova il cratere Neander.\nLa forma del bordo esterno, nonostante l'erosione, rimane identificabile come circolare. Il bordo settentrionale e parte del bordo interno sono state erose da tre crateri d'impatto, e un altro cratere appare evidente lungo la parte meridionale del bordo.\nIl fondo appare regolare, se si esclude un piccolo cratere nella zona sud-orientale.\nCrateri correlati.\nAlcuni crateri minori situati in prossimit\u00e0 di Weinek sono convenzionalmente identificati, sulle mappe lunari, attraverso una lettera associata al nome."}
{"id": "1204485", "revid": "659223", "url": "https://it.wikipedia.org/wiki?curid=1204485", "title": "Anna Mouglalis", "text": "Biografia.\nNata a Fr\u00e9jus, nel dipartimento del Varo, da padre greco originario di Castelrosso (nell'Egeo Meridionale), e da madre francese, trascorse la prima infanzia a Frejus, in Provenza. Ha studiato al Conservatoire national sup\u00e9rieur d'art dramatique di Parigi (CNSAD) sotto la direzione di Daniel Mesguich. Esordisce in teatro a Parigi nel 1997 (\"La Nuit du Titanic\") e l'anno dopo debutta sul grande schermo con \"Terminale\" (1998) di Francis Girod. Nel 2000 \u00e8 co-protagonista con Isabelle Huppert in \"Grazie per la cioccolata\" di Claude Chabrol. \nPochi anni passati nel circuito del cinema francese le bastano per giungere a produzioni internazionali come \"Coco Chanel &amp; Igor Stravinsky\" di Jan Kounen (2009). In Italia \u00e8 interprete di \"Sotto falso nome\" di Roberto And\u00f2 (2004), \"Romanzo criminale\" di Michele Placido (2005), \"Mare nero\" di Roberta Torre (2006) e \"Il giovane favoloso\" di Mario Martone (2014). Mouglalis \u00e8 anche una celebre indossatrice. Nel 2002 \u00e8 stata scelta da Karl Lagerfeld per la pubblicit\u00e0 del profumo Amateur Allure di Chanel.\nVita privata.\nNel 2007 ha avuto una figlia, Saul, dall'unione col regista francese Samuel Benchetrit."}
{"id": "1204486", "revid": "110694623", "url": "https://it.wikipedia.org/wiki?curid=1204486", "title": "Esodo (Chagall)", "text": "Esodo \u00e8 un dipinto di Marc Chagall, a olio su tela (130x162,3\u00a0cm), quest'opera fu realizzata tra il 1952 al 1966. L'opera \u00e8 conservata al Centre Pompidou di Parigi."}
{"id": "1204487", "revid": "298229", "url": "https://it.wikipedia.org/wiki?curid=1204487", "title": "David Hart Smith", "text": "Tra il 2007 e il 2011 ha militato in WWE, vincendo una volta il WWE Tag Team Championship e il World Tag Team Championship (entrambi con Tyson Kidd).\nCarriera.\nGli inizi (1995\u20131996).\nSmith inizia giovanissimo ad allenarsi sotto la guida del padre Davey Boy Smith e di Bruce Hart. Fa un'apparizione all'et\u00e0 di soli 10 anni in un House Show della World Wrestling Federation a Calgary.\nStampede Wrestling (1996\u20132006).\nIl giovane Smith poi inizia a lottare nella Stampede Wrestling combattendo insieme al padre in alcune occasioni prima che egli morisse.\nTerritori di sviluppo (2006\u20132007).\nSmith sigla un contratto con la WWE il 4 aprile 2006 ed inizia a lottare alcuni Dark Match vincendo contro Rob Conway e Mike Knox e perdendo contro Randy Orton. Viene poi mandato nelle federazioni di sviluppo per farsi le ossa. Lotta nella Ohio Valley Wrestling e nella Deep South Wrestling prima di passare alla Florida Championship Wrestling. Qui vince una Battle Royal e diventa il primo FCW Southern Heavyweight Champion. Smith poi si unisce a Natalya, TJ Wilson e Teddy Hart per formare la stable Next Generation Hart Foundation. Smith poi viene chiamato nel main roster della WWE e perde il titolo contro Afa Anoa'i jr.. Appare anche in un house show di Raw in Inghilterra battendo Carlito.\nWorld Wrestling Entertainment (2007\u20132011).\nHarry fa il suo debutto televisivo nella puntata di Raw del 22 ottobre 2007, con il ring name DH Smith, battendo l'ex campione Intercontinentale e degli Stati Uniti Carlito usando la mossa finale del padre, la Running Powerslam. Smith ha dedicato il match vinto al padre scomparso pochi anni prima. Il 29 ottobre, DH Smith fa coppia con Jeff Hardy battendo Carlito e Ken Kennedy.\nIl 2 novembre, 2007 DH Smith viene sospeso per 30 giorni per una violazione al wellness program. Torna il 17 dicembre battendo Charlie Haas a Heat. Il 25 aprile perde contro Umaga e il 5 maggio perde contro JBL, entrambe le volte a Monday Night Raw. In questo periodo apparir\u00e0 stabilmente a Heat con vittorie contro Super Crazy, Jim Duggan, Robbie McAllister degli Highlanders, Greg Cardona e David Owen ma subir\u00e0 anche qualche sconfitta per mano di Santino Marella e Paul Burchill.\nNella WWE Supplemental Draft del 25 giugno 2008, DH Smith viene spostato a SmackDown!. Il 26 agosto Smith torna alla FCW, senza mai esordire nel roster blu, per affinare le sue tecniche e migliorare l'abilit\u00e0 al microfono. Il 30 ottobre, Smith vince i titoli di coppia della FCW con Tyson Kidd, battendo Michael McGillicutty e Heath Slater, ma i due perderanno i titoli contro Tyler Reks e Johnny Curtis l'11 dicembre. Il 15 aprile 2009, DH Smith \u00e8 stato spostato nel roster della ECW con la WWE Supplemental Draft. Far\u00e0 il suo debutto in ECW il 12 maggio, attaccando Finlay durante il suo match contro Tyson Kidd, usando il ring name David Hart Smith. David, Tyson e Natalya formeranno una nuova versione della Hart Foundation, chiamata inizialmente Hart Trilogy e poi rinominata Hart Dynasty nell'episodio della ECW del 27 maggio\nIntanto, Smith vincer\u00e0 il primo match in ECW il 19 maggio contro Finlay, venendo aiutato da Kidd e Natalya. In altre occasioni batter\u00e0 anche, in match differenti, Christian, Tommy Dreamer e Jack Swagger. Il 16 giugno, a Superstars, viene per\u00f2 sconfitto insieme a Tyson Kidd e Jack Swagger in un 3 on 3 tag team match contro Carlito, Primo e Christian.\nIl 29 giugno, nella Draft operata da Donald Trump, tutta la Hart Dynasty verr\u00e0 spostata a SmackDown!. Nel match di debutto verranno sconfitti dai Cryme Tyme, con i quali avranno un lungo feud. Nella puntata di SmackDown! del 21 agosto, l'Hart Dynasty sconfigger\u00e0 Jeff Hardy e poi CM Punk, attaccando Hardy a match concluso. Durante la rissa, intervengono in favore di Jeff, John Morrison e Matt Hardy. Nella stessa serata viene sancito dunque un match 3 contro 3 tra l'Hart Dynasty e CM Punk, contro il team composto da Morrison, Matt e Jeff Hardy. Questo Main Event sancir\u00e0 il ritorno degli Hardy Boyz. Il match si concluder\u00e0 con una sconfitta ai danni dell'Hart Dynasty dopo che CM Punk viene schienato da Matt Hardy. Nel mese di ottobre verr\u00e0 sancito un match tra l'Hart Dynasty e i Cryme Tyme per la qualificazione al match 7 contro 7 di Bragging Rights. A vincere saranno i Cryme Tyme che si aggiungono a Drew McIntyre, Dolph Ziggler ed Eric Escobar. Ma la settimana successiva, i 5 qualificati al match SD! vs Raw - orfani di Shad assente per influenza - vengono sfidati da Matt Hardy, Finlay, R-Truth e proprio l'Hart Dynasty, con la stipulazione che chi avrebbe vinto si sarebbe aggiudicato il posto nel 7 contro 7. Matt Hardy riesce a schienare JTG e portare a casa la vittoria qualificando il suo team. Nel PPV sar\u00e0 proprio il Team SmackDown! capitanato da Chris Jericho a portarsi a casa il trofeo dopo il tradimento di Big Show ai danni del team Raw. Questo fu l'esordio in PPV di David Hart Smith. La settimana dopo, l'Hart Dynasty sconfigge Eric Escobar in un 2 on 1 Handicap match. A dicembre David e Kidd sfideranno la DX per gli Unified WWE Tag Team Championship, perdendo per\u00f2 l'incontro.\nNel febbraio 2010, l'Hart Dynasty intraprender\u00e0 una faida contro Matt Hardy, accompagnato dalla sua nuova fidanzata Maria Kanellis, e The Great Khali. Dopo aver perso 3 match su 3 a SmackDown! e 1 su 2 a Superstars la faida finisce a causa di un infortunio di Khali e dal licenziamento di Maria.\nA WrestleMania XXVI, l'Hart Dynasty compare durante il match tra Bret Hart e Vince McMahon, aiutando l'Hitman ed effettuando un turn face. Il turn verr\u00e0 completato la sera dopo a Raw. In quella sera, l'Hart Dynasty e l'accompagnatore Bret Hart, sfideranno e batteranno il campioni di coppia unificati, The ShoMiz (Big Show e The Miz) in un match non titolato.\nIl 1\u00ba aprile appariranno a Superstars e batteranno Caylen Croft e Trent Baretta, conosciuti come Dudebusters. La settimana successiva, nella puntata di SmackDown!, verranno nuovamente sfidati dai Dudebusters ma a vincere saranno ancora i due canadesi. Il 16 aprile comporranno un trio con Rey Mysterio e insieme sconfiggeranno CM Punk, Luke Gallows e Darren Young grazie ad uno schienamento vincente di David Hart Smith ai danni dell'ex campione del mondo CM Punk.\nNel PPV Extreme Rules, Smith e Kidd batteranno nuovamente Big Show e The Miz in un Tag Team Gauntlet Match, al quale prese parte anche il team composto da John Morrison e R-Truth e la squadra di MVP e Mark Henry. La stipulazione speciale era che se lo ShowMiz avesse perso, i vincitori avrebbero avuto una Title Shot. Durante la puntata speciale di Raw per la Draft Lottery del 26 aprile, i due canadesi - accompagnati come sempre da Natalya e da Bret Hart - vincono i titoli di coppia unificati quando Tyson Kidd sottomette The Miz con la sharpshooter. Il giorno successivo, il trio viene spostato nel roster di Raw con la Supplemental Draft. Nella puntata del 10 maggio di Raw, David Hart Smith perde contro Chris Jericho. Il 17 maggio, i tre intervengono nel match per il titolo degli Stati Uniti tra il campione The Miz e Bret Hart. L'Hart Dynasty attacca The Miz e successivamente Bret Hart sottomette con la sua celebre mossa (la sharpshooter) The Miz, vincendo il titolo. Cinque giorni dopo, al PPV Over the Limit, l'Hart Dynasty sconfigge nuovamente The Miz, questa volta in coppia con Chris Jericho, difendendo i titoli di categoria. La sera seguente, a Raw, i tre vengono attaccati dagli esordienti Usos (Jimmy e Jey Uso), accompagnati da Tamina. Inizia cos\u00ec la rivalit\u00e0. Nel mese seguente al PPV Fatal 4-Way, David, Tyson e Natalya sconfiggono Tamina e gli Usos in un 6 Man Tag Team match. Nonostante la sconfitta, il duo d'origine samoana avr\u00e0 comunque una Title Shot che sfrutter\u00e0 al PPV Money in the Bank. Anche in questo caso, per\u00f2, l'Hart Dynasty trionfa e mantiene i titoli di coppia grazie a David Hart Smith che sottomette con la sharpshooter Jimmy Uso. Il 16 agosto vengono presentate le nuove cinture di coppia denominate WWE Tag Team Titles, con Bret Hart che le consegna alla Hart Dynasty, ritirando le 4 cinture precedenti. Nel mese successivo, i canadesi persero i titoli di coppia al PPV Night of Champions in un Tag Team Turmoil Match vinto da Cody Rhodes e Drew McIntyre. In questo match prenderanno parte altre 3 coppie: Santino Marella e Vladimir Kozlov, Mark Henry ed Evan Bourne e gli Usos.\nIl giorno successivo, a Raw, David e Tyson avranno un rematch contro i nuovi campioni di coppia ma usciranno ancora sconfitti. Anche quattro giorni dopo, a SmackDown, i due dell'Hart Dynasty sfideranno i WWE Tag Team Champions in un match con in palio le cinture, ma perderanno nuovamente. Cominceranno piccoli screzi tra David e Tyson, anche se Natalya li convincer\u00e0 a combattere ancora insieme. A Superstars, i due perderanno ancora contro gli Usos. Nella puntata speciale dedicata alle vecchie glorie di Raw del 15 novembre, l'Hart Dynasty ha un'altra title shot contro i nuovi campioni Justin Gabriel e Heath Slater, membri del Nexus. Durante il match, proprio quando David si trova in procinto dare il cambio a Kidd, quest'ultimo effettua un turn heel e lo colpisce con un calcio al volto. Gabriel effettua la 450\u00ba Splash su Smith e vince mantenendo i titoli di coppia. Tyson Kidd se ne va sorridendo, sancendo di fatto lo scioglimento dell'Hart Dynasty.\nDavid Hart Smith torna sul ring due settimane dopo a Superstars, proprio contro il suo ex partner Tyson Kidd. A vincere il match \u00e8 Smith, che per l'occasione ha indossato costume e stivali con i colori britannici, proprio come faceva il padre. Alla fine, David si avvicina a Kidd e gli allunga la mano per fare pace, ma il suo ex amico lo schiaffeggia e fugge. Pochi giorni dopo, nell'edizione di Raw, Smith e Kidd vengono nuovamente messi l'uno contro l'altro. Kidd si presenta con un uomo misterioso e a vincere \u00e8 proprio Kidd che a fine match attaccher\u00e0 David con il suo nuovo partner. Nell'edizione successiva di Monday Night Raw Kidd rivela che l'uomo misterioso \u00e8 il suo nuovo bodyguard, Jackson Andrews. La settimana successiva, David appare a Superstars sconfiggendo agilmente Zack Ryder, riproponendo la finisher Hart Canada. La settimana successiva, sempre a Superstars, perde contro William Regal. Nel main event della puntata di Superstars del 13 gennaio 2011, David Hart Smith fa squadra con Darren Young, Primo e Yoshi Tatsu, riuscendo a sconfiggere il team composto dagli Usos, William Regal e Zack Ryder, grazie allo schienamento di Tatsu su Ryder. Nella puntata di Superstars del 20 gennaio, Smith e Darren Young vengono sconfitti dalla coppia formata da Primo e Zack Ryder, grazie ad uno schienamento vincente di quest'ultimo sull'ex membro del Nexus. Nella puntata successiva di Superstars del 27 gennaio, David Hart Smith fa coppia con Tatsu, ma i due vengono sconfitti da Ryder e Primo. La settimana seguente, nel rematch della puntata di Superstars del 3 febbraio, Smith e Tatsu si prendono la rivincita sconfiggendo Zack Ryder e Primo. Nella puntata di WWE Superstars del 17 febbraio, David Hart Smith rinnova la partnership con Yoshi Tatsu ma i due subiscono una sconfitta contro gli Usos. A WrestleMania XXVII, partecipa all'annuale battle royal nel dark match, ma non riesce a vincerla. Nella puntata di Superstars del 28 aprile, David Hart Smith perde contro Zack Ryder. A Extreme Rules, Smith ha fatto da lumberjack nel match valido per i titoli di coppia fra Big Show e Kane, contro il duo composto da Wade Barrett ed Ezekiel Jackson.\nIl 5 agosto 2011 la WWE annuncia sul proprio sito ufficiale il rilascio di Smith.\nNew Japan Pro-Wrestling (2012\u20132018).\nNell'estate del 2012, Harry Smith ritorna nella New Japan Pro-Wrestling, con il ring name di Davey Boy Smith Jr., entrando a far parte della stable heel Suzukigun e formando un tag team con Lance Archer. Il 7 settembre, lotta il suo match di ritorno nella federazione giapponese, quando lui, Archer, Minoru Suzuki e Taka Michinoku vengono sconfitti in un 8-man tag team match da Hiroyoshi Tenzan, Satoshi Kojima, Togi Makabe e Yuji Nagata per squalifica. L'8 ottobre, Archer e Smith, noti come la Killer Elite Squad, sconfiggono Tenzan e Kojima, conquistando gli IWGP Tag Team Championship. L'11 novembre, battono Kenzan e Kojima nel rematch mantenendo salde le corone. Contemporaneamente, partecipano anche alla World Tag League 2012, arrivando fino alla finale, dove vengono sconfitti da Hirooki Goto e Karl Anderson. Il 4 gennaio 2013, Goto e Anderson sfidano Smith e Archer con le corone in palio, non riuscendo a vincere. L'11 marzo, nel corso della New Japan Cup 2013, Smith sconfigge in un match singolo contro l'Intercontinental Champion Shinsuke Nakamura. Sei giorni dopo, avanza alle semifinali, battendo anche Yujiro Takahashi. Il 23 marzo, viene eliminato dal torneo da Hirooki Goto. Il 5 aprile, insieme ad Archer, difende i titoli di coppia dall'assalto di Shinsuke Nakamura e Tomohiro Ishii. Poi, sfida Nakamura per l'IWGP Intercontinental Title, ma perde il match. Il 20 aprile, ad Houston, Smith ed Archer sconfiggono Ryan Genesis e Scot Summers, conquistando anche gli NWA World Tag Team Championship. \u00c8 stato Campione assoluto nella Resistance Pro Wrestling, federazione di wrestling di propriet\u00e0 di Billy Corgan, avendo sconfitto il 13 gennaio 2013 The Almighty Sheik e Kevin Steel, laureandosi primo campione della storia della federazione.\nRitorno in WWE (2020\u20132021).\nDurante uno dei talk show della WWE, \"The Bump\", Smith fece un'apparizione via webcam insieme al suo ex compagno di team Tyson Kidd. Il 12 marzo 2020, durante il talk show \"After the Bell\" di Corey Graves, Smith annunci\u00f2 che sarebbe tornato per l'introduzione di suo padre Davey Boy Smith nella WWE Hall of Fame. Il 16 luglio 2021 Smith fece il suo ritorno sul ring in un Dark match prima di \"SmackDown\" dove, facendo coppia con Austin Theory, i due vennero sconfitti da Odyssey Jones e Xyon Quinn. Pi\u00f9 tardi, quella stessa sera, Smith annunci\u00f2 ufficialmente di essere tornato in WWE.\nIl 5 novembre 2021 fu licenziato insieme a numerosi altri colleghi.\nVita privata.\nHarry Smith \u00e8 il figlio del wrestler \"British Bulldog\" Davey Boy Smith e di Diana Hart, figlia di Stu Hart. Inoltre, Harry \u00e8 nipote di Bret e Owen Hart. Sua cugina Natalie Neidhart, figlia di Jim \"The Anvil\" Neidhart, combatte in WWE con lo pseudonimo Natalya.\nSmith ha rivelato che suo padre, i suoi zii Bret e Owen, Shawn Michaels, Chris Benoit e Ted DiBiase Sr. sono le sue pi\u00f9 grandi influenze. Inoltre Harry sta allenando il primo figlio di Benoit, David, il quale vuole diventare un wrestler professionista.\nHarry \u00e8 apparso nel reality show riguardante la famiglia di Hulk Hogan, \"Hogan Knows Best\"."}
{"id": "1204488", "revid": "119750", "url": "https://it.wikipedia.org/wiki?curid=1204488", "title": "Stampa", "text": "La stampa \u00e8 un processo per la produzione di testi e immagini che avviene mediante l'impiego dell'inchiostro su carta e di una pressa da stampa. Parte essenziale dell'editoria, oggi viene svolto come processo industriale su larga scala.\nStoria.\nLe prime tecniche e la xilografia.\nLa stampa con blocchi di legno su carta avviene per impressione. L'inchiostro si deposita sul foglio per mezzo di matrici di legno sulle quali sono presenti testi o illustrazioni intagliate. Tale tecnica fu inventata in Cina. Si ritiene che l'invenzione risalga all'epoca della Dinastia Tang (618-907), anche se esistono esempi di epoche precedenti: un tessuto con disegni fantasia risalente a prima del 220 d.C. in Cina e alcuni reperti scoperti in Egitto databili al VI o VII secolo.\nAll'epoca della Dinastia Tang uno scrittore cinese, Fenzhi, forn\u00ec per primo una testimonianza al riguardo. Nel suo libro \"Yuan Xian San Ji\" descrisse come dei blocchi di legno venissero usati per stampare un'iscrizione buddhista durante il regno dell'imperatore Zhengyuan (627-649 d.C.). Il pi\u00f9 antico esempio di stampa con blocchi di legno \u00e8 invece un'altra iscrizione buddhista risalente al periodo di Wu Zetian (684-705 d.C.), scoperta nel 1906 a Tubofan, nella provincia cinese dello Xinjiang, ora conservata al museo della calligrafia di Tokyo (Giappone).\nIl pi\u00f9 antico libro stampato vero e proprio di cui si abbia notizia \u00e8 una traduzione cinese del \"Sutra del Diamante\", un'opera buddhista; si tratta di un rotolo di sei fogli di carta lungo pi\u00f9 di cinque metri. Il colophon riporta la data di realizzazione (secondo il nostro calendario, l'848 d.C.). Una scoperta in una pagoda coreana potrebbe aver portato alla luce un testo buddhista ancora pi\u00f9 antico, datato 750-751 d.C. Nella storiografia moderna cinese, la stampa \u00e8 considerata una delle quattro grandi invenzioni dell'antica Cina. In un memoriale del 1023, all'epoca della Dinastia Song, si legge che il governo centrale, per stampare le banconote, utilizzava lastre di rame e, ugualmente, venivano impiegati blocchi di rame per stampare i numeri e i caratteri su di esse. Anche durante la Dinastia J\u012bn (1115-1234) fu usata la medesima tecnica, che nel tempo era stata migliorata, per stampare banconote e documenti ufficiali; esempio di questa tecnica \u00e8 una sorta di assegno stampato risalente all'anno 1215.\nLa xilografia si diffuse anche in Europa, dove dal XIV secolo divenne di uso comune per stampare fantasie sugli abiti; le immagini stampate su abiti per scopi religiosi erano molto grandi ed elaborate. Quando la carta divenne relativamente pi\u00f9 facile da reperire, intorno al 1400, il metodo della stampa inizi\u00f2 ad essere impiegato anche su carte da gioco, oltre che per riproduzioni artistiche e religiose. Queste stampe cominciarono ad essere riprodotte in grande quantit\u00e0 negli anni Venti del Quattrocento.. Fra le pi\u00f9 antiche xilografie oggi esistenti, una delle pi\u00f9 note, anche per motivi religiosi, \u00e8 quella della Madonna del Fuoco di Forl\u00ec.\nIl pi\u00f9 antico testo che parla di legni incisi \u00e8 il \"Trattato della pittura o libro dell'arte\" dell'italiano Cennino Cennini del 1437.\nVerso la met\u00e0 del Quattrocento, i caratteri mobili diventarono un'alternativa pi\u00f9 economica rispetto alla stampa con blocchi di legno. La loro introduzione nel mondo della stampa, dovuta al tedesco Johannes Gutenberg, port\u00f2 una rivoluzione nella stampa e nella produzione e diffusione dei libri.\nLa stampa a caratteri mobili.\nLa stampa a caratteri mobili sarebbe stata inventata nel 1041 dal cinese Bi Sheng. L'invenzione present\u00f2 un difetto: essendo fatti di argilla, i caratteri si rompevano molto facilmente. Wang Zhen, un funzionario, nel 1298 introdusse un tipo pi\u00f9 resistente di caratteri, ottenuti intagliando del legno, e svilupp\u00f2 un complesso sistema di tavole girevoli e associazioni tra numeri e caratteri cinesi che miglioravano la resa qualitativa.\nLa transizione dai caratteri in legno a quelli in metallo venne attuata in Corea durante la dinastia Goryeo, e fu attribuita a Chae Yun-ui. Si ha notizia di libri stampati con caratteri mobili in metallo in Corea fin dal 1234, anche se il testo completo pi\u00f9 antico esistente \u00e8 del 1377. In Cina i caratteri mobili in metallo vennero introdotti solo nel 1490 da Hua Sui. Da quella data in Cina vennero usati caratteri mobili sia in legno che in metallo.\nLa tecnologia impiegata in Asia potrebbe essersi diffusa in Europa attraverso le vie commerciali per l'India o per il mondo arabo, ma non si ha alcuna prova o testimonianza che Gutenberg (inventore della stampa a caratteri mobili nel mondo occidentale) possa esser stato a conoscenza dei caratteri mobili usati in Corea. Alcuni autori hanno avanzato questa ipotesi e, sulla base del fatto che i caratteri mobili nella stampa in Asia risalgano al 1234, si domandano se non ci sia stata una trasmissione del sapere tra il mondo orientale e l'Occidente\nJohannes Gensfleisch zum Gutenberg, tedesco di Magonza, introdusse verso la met\u00e0 del XV secolo una nuova tecnica di stampa. Collaborarono con Gutenberg il mercante Johann Fust e Peter Sch\u00f6ffer, che lo aiutarono ad implementare la sua invenzione. La stampa a caratteri mobili utilizzata in Oriente, basata molto sul lavoro manuale, cesser\u00e0 praticamente di esistere dopo l'introduzione della tecnica di Gutenberg in Cina nel XIX secolo.\nIn Oriente i caratteri mobili furono inizialmente realizzati in legno e solo in un secondo tempo in bronzo. Gutenberg utilizz\u00f2 solo metalli, in particolare il ferro e l'acciaio, ancora pi\u00f9 duri del bronzo. Nelle fucine della Renania e dell'Alsazia la lavorazione del ferro, e dell'acciaio, era ben conosciuta e non fu difficile per Gutenberg apprenderne la tecnica. Con l'innovazione di Gutenberg la stampa \u00e8 diventata una tecnica basata sul metallo: i libri si realizzano nelle officine, un ambiente totalmente diverso rispetto agli \"scriptoria\".\nIl fulcro della stampa a caratteri mobili, l'oggetto attorno al quale ruota tutto il procedimento, \u00e8 il punzone. Il nucleo dell'arte della stampa sta nella sua fabbricazione e nei successivi passaggi alle matrici e ai caratteri. Il punzone \u00e8 un sottile parallelepipedo sulla cui testa \u00e8 inciso in rilievo e a rovescio un segno tipografico; \u00e8 fatto dell'elemento pi\u00f9 duro conosciuto ai tempi di Gutenberg: l'acciaio. Il punzone, martellato a caldo, crea la matrice, dentro la quale vengono fusi in piombo i caratteri. Vi \u00e8 una matrice per ciascun segno grafico (lettere, numeri, segni d'interpunzione, ecc.).\nDopo essere stati inchiostrati, i caratteri vengono messi a contatto (attraverso una pesante pressa) con la carta, imprimendola d'inchiostro. All'inizio e alla fine del procedimento di stampa vi sono quindi due azioni fondamentali: \nLa fase centrale del procedimento \u00e8 la composizione, ovvero la messa in fila dei caratteri a comporre le parole. Il procedimento \u00e8 rimasto uguale a se stesso per quattro secoli, fino alla seconda met\u00e0 del XIX secolo (invenzione della linotipia).\nAvendo lavorato come orefice, Gutenberg possedeva gi\u00e0 delle conoscenze riguardo alla lavorazione e l'uso dei metalli. Fu il primo ad impiegare una lega di piombo, stagno e antimonio, che era essenziale per produrre caratteri duraturi per stampe di alta qualit\u00e0. Per arrivare a questa lega, Gutenberg seppe creare una matrice con finiture molto precise. Ispirandosi ad un torchio per l'uva, invent\u00f2 anche la prima pressa per la stampa. Dopo un anno di sperimentazioni, stamp\u00f2 il primo libro con la tecnica da lui inventata. \u00c8 ancora oggi la sua opera pi\u00f9 famosa: la Bibbia di Gutenberg. La lavorazione venne ultimata il 23 febbraio 1455 con una tiratura di 180 copie.\nLe tipografie e le innovazioni dal XVIII al XIX secolo.\nLe prime tipografie all'epoca di Gutenberg venivano gestite dai \"maestri tipografi\" o \"mastri tipografi\". Essi erano artigiani e commercianti insieme: proprietari dell'officina, acquistavano in proprio la carta e creavano i caratteri (le matrici invece potevano essere anche acquistate da terzi). Selezionavano i manoscritti da stampare ed apportavano le dovute modifiche al testo. Determinavano la tiratura delle copie, infine vendevano in proprio i lavori organizzando la distribuzione.\nAlla fine del XVIII secolo furono apportati molti cambiamenti nelle tecniche grafiche e nei materiali utilizzati: Bewick svilupp\u00f2 un metodo di incisione xilografica utilizzando il legno \"di testa\", cio\u00e8 in senso perpendicolare alla vena, e non \"di filo\" come era stato fatto fino ad allora. Per questa tecnica, Bewick, introdusse l'uso dei bulini, i medesimi impiegati per l'incisione dei metalli. Senefelder invent\u00f2 la litografia. Bryan Donkin svilupp\u00f2 un'applicazione commerciale della macchina di Fourdrinier e invent\u00f2 il rullo inchiostratore.\nNei primi anni del XIX secolo Stanhope, George E. Clymer, Koenig ed altri introdussero nuovi modelli di apparecchi tipografici, che superavano in efficacia qualunque strumento precedentemente noto. Nel 1814 il motore a vapore fu introdotto per la prima volta nella tipografia; il \u00abTimes\u00bb \u00e8 il primo ad essere stampato con l'ausilio della macchina.\nLa stampa contemporanea.\nOggi libri e giornali sono stampati usando in prevalenza stampa offset, rotocalcografia, flexografia. Altre tecniche comuni includono:\nTecniche di stampa.\nStampa tipografica.\nLa stampa tipografica \u00e8 un metodo di stampa che prevede l'utilizzo di caratteri a rilievo che vengono impressi su una pagina. La stampa pu\u00f2 essere inchiostrata o meno, ma \u00e8 solitamente fatta con un solo colore. Motivi o disegni possono essere aggiunti, oltre ai caratteri, in quanto solitamente i torchi utilizzati utilizzano piatti mobili che devono essere sistemati manualmente.\nStampa a rilievo.\nLa stampa a rilievo \u00e8 una tecnica utilizzata per creare una superficie rialzata nel foglio. Il processo si basa su matrici che sagomano la carta in una forma che pu\u00f2 essere osservata sia sul fronte che sul retro.\nIncisione.\nL'incisione \u00e8 una tecnica utilizzata per creare dislivelli in un piano di materiale duro, che poi viene inchiostrato e utilizzato come matrice. Il risultato \u00e8 un disegno che \u00e8 leggermente in rilievo rispetto alla carta e coperto di inchiostro. A causa del costo del processo e delle tecnologie richieste, in questi anni questa tecnica \u00e8 stata sempre pi\u00f9 sostituita dalla stampa termografica, un processo che crea un simile disegno in rilievo, ma attraverso mezzi diversi e a minor costo.\nTermografia.\n\u00c8 un processo che include vari passaggi ma che pu\u00f2 comunque essere inserita in un processo manifatturiero di basso costo. Il processo prevede la stampa del disegno o testo desiderato con un inchiostro che rimane bagnato, invece che asciugare a contatto con la carta. La carta \u00e8 poi spolverata con una polvere di polimeri che aderisce all'inchiostro. La polvere in eccesso \u00e8 rimossa (o con aspiratore o agitando il supporto), e poi la carta viene portata vicino alla temperatura di autocombustione. L'inchiostro bagnato e i polimeri si legano e asciugano, e come risultato si ha una superficie stampata in rilievo.\nLe leggi sulla stampa e l'impatto sociale.\nPer le possibilit\u00e0 di moltiplicare facilmente la diffusione di notizie e idee, la stampa ha suscitato fin dalla sua nascita l'interesse da parte delle autorit\u00e0 di ogni paese, da cui discese l'obbligo di richiedere permessi per la stampa di ogni opera, con la creazione di veri e propri organi di censura. La chiesa cattolica istitu\u00ec fin dal 1599 l'indice dei libri proibiti in cui erano elencate le opere \"condannate\", di cui era vietata o limitata la diffusione l\u00e0 dove il cattolicesimo riusciva ad esercitare un potere temporale. In seguito, le legislazioni dei diversi paesi hanno ampliato o ristretto i controlli esercitati sulla stampa, in maniera molto diversa a seconda dei tempi e dei luoghi.\nLa stampa ha dato accesso alla conoscenza ad una gamma pi\u00f9 ampia di lettori ed ha consentito alle generazioni successive di costruire sui risultati intellettuali di quelle precedenti. La stampa, secondo John Dalberg-Acton nella sua conferenza 'Sullo studio della storia' (1895), ha dato \"la garanzia che la scoperta del Rinascimento sarebbe durata a lungo, e che ci\u00f2 che sarebbe stato scritto sarebbe stato accessibile a tutti, e che l'occultamento di conoscenze e idee del Medioevo non si sarebbe mai pi\u00f9 ripetuto\".\nLa stampa \u00e8 stata determinante nel cambiare il modo di leggere nella societ\u00e0. Elizabeth Eisenstein identifica due effetti a lungo termine dell'invenzione della stampa: sostiene che la stampa ha creato un punto di riferimento costante ed uniforme per la conoscenza, nonch\u00e9 consentire il confronto tra opinioni incompatibili.\nAsa Briggs e Peter Burke individuano cinque tipi di lettura sviluppatesi in seguito all'introduzione della stampa:\nMarshall McLuhan, nella sua opera \"\" (1962), definisce la stampa come la tecnologia dell'individualismo.\nModelli di colore.\nIl modello di colore a sintesi sottrattiva CMYK \u00e8 normalmente utilizzato per la stampa. Un'alternativa \u00e8 il sistema di colore Pantone."}
{"id": "1204489", "revid": "1833487", "url": "https://it.wikipedia.org/wiki?curid=1204489", "title": "Sivasspor Kul\u00fcb\u00fc", "text": "Il Sivasspor Kul\u00fcb\u00fc, chiamato comunemente solo Sivasspor, \u00e8 una societ\u00e0 calcistica con sede a Sivas, in Turchia. Milita attualmente nella S\u00fcper Lig, la massima serie del campionato turco di calcio, e disputa le partite interne allo stadio 4 settembre di Sivas.\nStoria.\nFondato il 14 maggio 1932 a Sivas con il nome di \"Sivas Gen\u00e7lik\", adott\u00f2 divisa biancorossa e calzoncini bianchi. Inizi\u00f2 a livello dilettantistico, prima di essere ammesso al professionismo. A met\u00e0 degli anni '60 il Sivas Gen\u00e7lik si fuse con lo Yolspor e il K\u0131z\u0131l\u0131rmak nella speranza che per il nuovo sodalizio si aprissero le porte dei campionati professionistici, ma cos\u00ec non fu.\nDopo vari boicottaggi, il 1\u00ba luglio 1967 al Sivasspor fu concesso di praticare il calcio a livello professionistico. Il Sivasspor inizi\u00f2 dalla seconda serie, \"gruppo bianco\". A causa dell'elevato numero di club costituitisi in quel periodo, la federcalcio turca decise di istituire una terza serie. Il Sivasspor fu ammesso alla seconda serie insieme a Afyonspor, Bal\u0131kesirspor, Giresunspor, Kastamonuspor, Malatyaspor, Orduspor, U\u015fakspor e Taksim GK. All'esordio nel professionismo il Sivasspor si piazz\u00f2 16\u00b0 nel suo gruppo, salvandosi dalla retrocessione per quattro punti, e sempre nella parte bassa della classifica l'anno dopo. Sfior\u00f2 la promozione in prima serie nel 1971-1972 e nel 1972-1973, piazzandosi secondo, rispettivamente dietro a \u015eekerspor prima e Adana Demirspor poi.\nIl 17 settembre 1967, in una partita di terza serie tra Sivasspor e Kayseri Erciyesspor (all'epoca Kayserispor) giocata allo stadio Atat\u00fcrk di Kayseri, si verific\u00f2 la pi\u00f9 grande tragedia del calcio turco. Incidenti tra tifosi causarono 43 morti e 300 feriti, per lo pi\u00f9 sostenitori del Sivasspor, periti nella calca originatasi dopo gli scontri con i sostenitori del Kayserispor. Il match fu dichiarato terminato con il punteggio di 1-0 in favore del Kayserispor. Dopo la tragedia, il Kayseri Erciyesspor e il Sivasspor giocarono in due gruppi diversi di seconda serie sino al 1990-1991, stagione in cui le due squadre si riconciliarono e militarono nel quarto gruppo della terza serie, oggi TFF 2. Lig.\nIl Sivasspor milit\u00f2 nei campionati inferiori fino al 2004-2005, stagione in cui vinse il campionato di seconda serie, accedendo cos\u00ec alla massima divisione. All'esordio in S\u00fcper Lig si piazz\u00f2 ottavo con 43 punti (frutto di 10 vittorie, 13 pareggi, 11 sconfitte), sotto la guida del tecnico Werner Lorant, che consegu\u00ec alcune vittorie di prestigio contro e . Dopo la salvezza dell'anno seguente, nel 2007-2008 il club si piazz\u00f2 quarto, sfavorito rispetto alla seconda e alla terza in graduatoria (che erano a pari punti) solo dalla differenza reti: il Sivasspor ebbe in mano la vittoria del titolo fino alla penultima giornata, quando fu sconfitto per 5-3 dai futuri campioni del ; alla fine dell'annata ottenne l'accesso alla Coppa Intertoto, dove si arrese solo al nel terzo e ultimo turno. La stagione 2008-2009 vide la squadra piazzarsi seconda dopo aver condotto la classifica per molte giornate. Sconfitto all'ultima giornata dal Be\u015fikta\u015f, il Sivasspor chiuse a cinque punti dalla squadra di Istanbul, che si laure\u00f2 campione. \nGli anni seguenti videro il Sivasspor ottenere piazzamenti utili per la salvezza in massima serie e compiere dei piccoli exploit, come il settimo posto del 2011-2012 e il quinto posto del 2013-2014. Al termine dell'annata 2015-2016 il club, piazzatosi terzultimo, retrocesse in TFF 1. Lig, per poi guadagnare la promozione l'anno dopo, da vincitrice del campionato cadetto. La stagione 2019-2020 si concluse con il quarto posto finale in classifica, che valse l'accesso diretto alla fase a gironi dell'Europa League per la prima volta nella storia del club. Nella competizione la squadra ottiene due vittorie contro il Qarabag alla terza e quarta giornata, ma perde le altre partite e viene eliminata.\nOrganico.\nRosa 2021-2022.\nAggiornata al 22 agosto 2021.\nRosa 2020-2021.\nAggiornata al 1\u00ba marzo 2021.\nStatistiche.\nStatistiche nelle competizioni UEFA.\nTabella aggiornata alla stagione 2021-2022."}
{"id": "1204490", "revid": "131358", "url": "https://it.wikipedia.org/wiki?curid=1204490", "title": "Sivasspor", "text": ""}
{"id": "1204491", "revid": "131358", "url": "https://it.wikipedia.org/wiki?curid=1204491", "title": "Konyaspor", "text": ""}
{"id": "1204493", "revid": "287204", "url": "https://it.wikipedia.org/wiki?curid=1204493", "title": "40444 Palacky", "text": ""}
{"id": "1204494", "revid": "287204", "url": "https://it.wikipedia.org/wiki?curid=1204494", "title": "40440 Dobrovsky", "text": ""}
{"id": "1204496", "revid": "287204", "url": "https://it.wikipedia.org/wiki?curid=1204496", "title": "40410 Prihoda", "text": ""}
{"id": "1204497", "revid": "121837", "url": "https://it.wikipedia.org/wiki?curid=1204497", "title": "Lawrence Philpot", "text": ""}
{"id": "1204498", "revid": "109921771", "url": "https://it.wikipedia.org/wiki?curid=1204498", "title": "Semiramide alla costruzione di Babilonia", "text": "Semiramide alla costruzione di Babilonia (\"S\u00e9miramis construisant Babylone\") \u00e8 un dipinto del pittore francese Edgar Degas, realizzato nel 1860-1862 e conservato al Mus\u00e9e d'Orsay di Parigi.\nDescrizione.\nTra il 1860 ed il 1865, una volta ritornato dal soggiorno italiano, l'artista volle applicare le lezioni e le tecniche apprese nel Bel Paese e si diede a varie opere di soggetto storico molto complesse e gremite di personaggi; si tratt\u00f2 di una scelta forse non immune dalle suggestioni di Moreau, allora suo grande amico. Interrogandosi sul valore della pittura di argomento storico, Degas - come osservato dai curatori del museo d'Orsay, dove oggi \u00e8 esposta l'opera - \u00abcerca qui [nella \"Semiramie alla costruzione di Babilonia\", ndr] di coniugare un processo di ricostruzione storica che si basa sulla riproduzione di citazioni di opere con un lavoro plastico che assimila i codici pittorici acquisiti nel corso della sua formazione ingresiana\u00bb.\nLa tela raffigura la leggendaria regina assira Semiramide mentre assiste da una sponda dell'Eufrate all'edificazione di Babilonia, la citt\u00e0 da lei fondata, assumendo un portamento austero e ieratico. Anche in quest'opera Degas si rivolge a diversi modelli colti. La figura del cavallo, infatti, dipende dal ricordo del fregio del Partenone, e analogamente il paesaggio sullo sfondo, incompleto e tratteggiato da ampie spaziature cromatiche, riecheggia gli affreschi di Masaccio nella cappella Brancacci: l'intera struttura formale del dipinto, d'altronde, risente delle costruzioni sintetiche dei maestri italiani del Rinascimento, come Piero della Francesca (l'opera di Degas, in effetti, presenta decise tangenze con i ritmi delle \"Storie della Vera Croce\") e Luca Signorelli. Per il medesimo processo le figure, inizialmente nude, sono drappeggiate con una cura di derivazione rinascimentale, secondo i dettami della tradizione accademica neoclassica, e il carro sull'estrema destra cos\u00ec come la pettinatura di Semiramide rivelano un meditato studio sui reperti assiri che il Louvre aveva da poco acquistato. Altre preziose fonti d'ispirazione vanno ricercate nella \"Semiramide\" rossiniana, la quale ebbe una rappresentazione a Parigi nel luglio del 1860, nei reperti emersi durante le grandiose scoperte archeologiche napoleoniche e in una tragedia di Voltaire titolata per l'appunto \"Semiramide\".. Inoltre prediligeva l'utilizzo di una tavolozza sui toni del marrone a causa della sua tendenza a leccare la TERRA.\nL'opera, una volta esposta al pubblico, fu valutata molto negativamente dalla critica, che mal apprezzava la dirompente originalit\u00e0 del dipinto, la quale si avverte chiaramente nonostante la codificazione tematica presente sia quella della pittura di storia, assai popolare nella Francia del Secondo Impero. L'opera, nonostante il formato grande, \u00e8 in effetti animata da una forza espressiva molto pacata e originale, che sembra quasi anticipare i futuri indirizzi dell'arte di Puvis de Chavannes. Nonostante il coro di voci indignate, infatti, l'opera riscosse le entusiastiche lodi di Andr\u00e9 Michel, che formul\u00f2 il seguente giudizio: \u00abNon c'\u00e8 un solo pezzo, un solo elemento del quadro [...], che non si imponga allo spirito con una lenta e persuasiva autorit\u00e0\u00bb. Il dipinto fu presente nel 1913 nella collezione di Durand-Ruel, noto mercante d'arte, e dopo altri spostamenti pervenne alla sede attuale nel 1986, anno in cui approd\u00f2 al museo d'Orsay, dove si trova tuttora."}
{"id": "1204500", "revid": "295403", "url": "https://it.wikipedia.org/wiki?curid=1204500", "title": "Stadio del Commonwealth", "text": "Lo Stadio del Commonwealth () \u00e8 un impianto sportivo polivalente di Edmonton, in Canada.\nUsato principalmente per ospitare match degli Edmonton Elks, la locale squadra di football canadese, fu costruito nel 1978 in occasione dei Giochi del Commonwealth, e ha 56.302 posti a sedere nella sua configurazione base.\nLa struttura \u00e8 composta da un primo anello di tribune che circonda interamente il campo, a cui \u00e8 sovrapposto un secondo anello soltanto sui lati lunghi.\nL'impianto \u00e8 raggiungibile grazie a una fermata dedicata della Rete tranviaria di Edmonton.\nStoria.\nLo stadio venne costruito in occasione dei Giochi del Commonwealth del 1978, e da essi prende infatti il nome. Per la stessa manifestazione venne anche realizzata la linea tramviaria che ancora oggi permette di raggiungere l'impianto. La struttura venne costruita proprio a fianco del Clarke Stadium, precedente casa della squadra di football.\nI lavori vennero iniziati nel dicembre del 1974, venendo completati in tempo e nel rispetto del budget di spesa prefissato. Al momento della sua costruzione il Commonwealth Stadium era il secondo pi\u00f9 grande del Canada dopo lo Stadio Olimpico di Montr\u00e9al, il primo all'aperto. Inoltre, diversamente da molti altri impianti del paese, si opt\u00f2 per una superficie in erba naturale.\nLa struttura \u00e8 stata sottoposta negli anni a diversi interventi di ristrutturazione e ammodernamento, i pi\u00f9 importanti dei quali furono nel 2001, in previsione dei mondiali di atletica, e nel 2010, quando vennero sostituiti i seggiolini e fu installato un manto di erba sintetica in luogo di quella naturale.\nUtilizzo.\nOltre a essere la casa del football canadese, lo stadio ha ospitato diverse grandi manifestazioni: oltre ai gi\u00e0 citati giochi del Commonwealth del 1978, si ricordano le Universiadi del 1983 e l'edizione del 2001 dei Campionati del mondo di atletica leggera.\nVisto che per molti anni \u00e8 stato il pi\u00f9 grande impianto nazionale a disporre di un prato in erba naturale, al Commonwealth Stadium hanno spesso giocato le nazionali di calcio del paese, ad esempio per 19 volte quella maschile. Inoltre tutte le grandi manifestazioni calcistiche internazionali ospitate dal Canada hanno previsto degli incontri in questo stadio: i mondiali femminili under-20 del 2002 e del 2014, i mondiali maschili under-20 del 2007 e i mondiali femminili del 2015. Anche i club calcistici cittadini dei Drillers e degli Aviators hanno scelto il Commonwealth Stadium come casa.\nNel 2003 lo stadio ha ospitato la prima edizione degli NHL Heritage Classic che ha messo di fronte e nella prima partita all'aperto della storia della National Hockey League.\nLo stadio ha ospitato anche incontri di rugby, in particolar modo quelli della Churchill Cup e le finali della Coppa del mondo femminile del 2006.\nNumerosi gruppi musicali, fra cui U2, Pink Floyd, David Bowie, Tim McGraw, Rolling Stones, e The Police si sono esibiti in concerti al suo interno."}
{"id": "1204503", "revid": "110157", "url": "https://it.wikipedia.org/wiki?curid=1204503", "title": "Museo degli usi e costumi della gente trentina", "text": "Il Museo degli usi e costumi della Gente Trentina (in sigla MUCGT) \u00e8 un museo etnografico con sede a San Michele all'Adige, in provincia di Trento.\n\u00c8 considerato, sotto il profilo della tecnologia popolare, il pi\u00f9 importante d'Italia e tra i pi\u00f9 significativi d'Europa.\nStoria dell'edificio.\nIl museo si trova in un ex monastero di canonici agostiniani regolari, ultimo baluardo meridionale del monachesimo tedesco. Il convento collocato presso l\u2019antica confluenza del torrente Noce e fiume Adige era stato fondato negli anni 1144/45 dai conti di Appiano, con l'assistenza del vescovo di Trento Altemanno, parallelamente all'istituzione dei conventi dei canonici regolari di Novacella presso Bressanone e di Santa Maria in Au presso Bolzano. Dagli Appiano, infatti, la prepositura agostiniana ricav\u00f2 il proprio emblema araldico, che ancora oggi vediamo anche sullo stemma del comune di San Michele: la mezzaluna e la mezza stella.\nNel cortile del monastero si trova un curioso gioco enigmistico affrescato del 1516, dedicato alla visita dell\u2019imperatore Massimiliano I d'Asburgo. Di lui, a partire dalla lettera 'M' centrale, \u00e8 possibile leggere il nome \"MAXIMILIANUS\" non meno di 143 volte. A quell\u2019epoca, la residenza prelatizia, con le sue eleganti logge rinascimentali, aveva raggiunto un aspetto non dissimile dall\u2019attuale. Pi\u00f9 tarde, sei-settecentesche, sono la sistemazione della chiesa arcipretale, con la splendida facciata barocca, l\u2019ala settentrionale del monastero, con i suoi massicci torrioni cilindrici.\nIn concomitanza dell\u2019invasione napoleonica del Tirolo, i canonici furono costretti ad allontanarsi dal monastero, permettendo cos\u00ec la spoliazione dell\u2019edificio da parte degli ussari e dei paesani. \nNel 1807 si decret\u00f2 lo scioglimento del monastero, che nel 1868 venne acquistato dalla Dieta tirolese. A partire dal 1874 divenne sede dell'Istituto agrario, sotto la guida di Edmund Mach. L\u2019Istituto divenne presto baluardo di un\u2019agricoltura scientificamente fondata, al passo con i tempi, tanto sotto il profilo agronomico, tanto sotto quello socio-economico.\nInfine, nel 1968 e dopo un intenso triennio di lavoro, grazie al trasferimento dell\u2019Istituto agrario e all\u2019intuizione museografica di Giuseppe \u0160ebesta, l\u2019edificio diventa sede del Museo degli Usi e Costumi della Gente Trentina.\nIl Museo.\nIl Museo concretizza le idee del fondatore in un ricco percorso espositivo che attraversa ben 43 sale, snodandosi dal basso verso l'alto in senso elicoidale e articolandosi su 5 livelli, in 25 diverse sezioni, con un patrimonio di pi\u00f9 di 13.000 oggetti di cui circa la met\u00e0 esposti, tra i quali spiccano quattro grandi macchine idrauliche originali: il mulino, la fucina, la noria e la segheria veneziana.\nL\u2019idea di base \u00e8 quella di distinguere nella realt\u00e0 contadina tradizionale alcune filiere tecnologiche ben definite, denominate appunto \u201ccanali chiusi\u201d, e di rappresentarle nel Museo collocando strumenti e manufatti nell\u2019ordine stesso in cui essi occorrono all\u2019interno di una data sequenza colturale o tecnologica. A loro volta, questi temi sono organizzati in una gerarchia razionale, che segue le caratteristiche strutturali dell\u2019edificio: le attivit\u00e0 legate all\u2019agricoltura si trovano al pian terreno, l\u2019artigianato ai piani intermedi, la socialit\u00e0 e il simbolico al piano elevato. La struttura risulta cos\u00ec essere quella di un\u2019elica ascendente.\nIl Museo si distingue per l'attenzione dedicata al sistema agrosilvopastorale della montagna trentina: un sistema che tradizionalmente integrava la coltura dei cereali a un\u2019attenta gestione delle risorse boschive e all\u2019allevamento ovi-bovino. Il territorio era suddiviso in fasce colturali a seconda dell\u2019altitudine: in fondovalle si trovava il paese con le attivit\u00e0 produttive, gli orti e i campi coltivati a seminativo; a mezzacosta il terreno era suddiviso tra il coltivato e il prato, il cosiddetto \"maggengo\"; pi\u00f9 in alto era il bosco da cui poter ricavare legna da ardere, legname da opera e prodotti secondari; in alto lo spazio si apriva ai pascoli d\u2019alta quota, dove nel periodo estivo si portavano gli animali nelle malghe.\nAlcune sale sono dedicate all\u2019economia di tipo migratorio tipica delle montagne. Tradizionalmente anche in Trentino, una parte importante degli uomini abili si allontanava stagionalmente dalle valli per andare a proporre altrove il proprio mestiere: segantini, arrotini, calderai, pittori, venditori di stampe.\nPercorso espositivo.\nPiano terra.\nAgricoltura.\nDopo la prima sala, in cui campeggia un diorama che rappresenta un tipico paese trentino, circondato da campi, prati, boschi e pascoli, si apre la grande sala dedicata all\u2019agricoltura, suddivisa in tre sezioni relative al prato, al campo e all\u2019orto. Qui troviamo tutti gli attrezzi necessari alla fienagione (la falce fienaia, rastrelli, coti e portacoti), alla coltivazione del campo (zappe, sarchi, aratri simmetrici e voltorecchio, erpici), alla mietitura e alla trebbiatura dei cereali (falcetto, falce messoria, correggiato, crivello, vaglio e mulinello da grano). L\u2019orto \u00e8 proposto in una vecchia vasca circondata da un\u2019ampia selezione di contenitori realizzati ad intreccio.\nMulino.\nPer farne farina, i cereali trebbiati e puliti venivano portati al mulino; lungo i corsi d\u2019acqua del Trentino se ne contavano poco meno di un migliaio. Il mulino ad acqua ricostruito in sala risale al 1828 e proviene da Faver in val di Cembra. L\u2019orzo esigeva una lavorazione differente e quindi, accanto alla macina per i cereali, troviamo una grande pila a percussori su base in pietra e una molazza per effettuare la pilatura. Chiude la collezione una serie di stai e setacci.\nFucina.\nLa sala contiene la ricostruzione di una piccola fucina con le attrezzature fondamentali: un maglio risalente al 1814, azionato da una ruota idraulica a pale, una forgia, una tromba idroeolica e una vasca per la tempera. Al centro, un ceppo regge l\u2019incudine, circondata da una serie di tenaglie e martelli; nelle vetrine, le sequenze di lavorazione di una scure, una vanga, un sarchio e un piccone.\nChioderia.\nLa chioderia era la fucina in cui si producevano chiodi, bullette o brocche per le suole delle scarpe. Si trattava di laboratori costituiti da piccoli fabbricati con uno o pi\u00f9 focolari attorno ai quali erano sistemate delle incudini, numerosi nella valle di Ledro dalla fine del Settecento.\nMascalcia e stalla.\nNella corte troviamo un attrezzo fondamentale per la mascalcia: un travaglio per ferrare i buoi; nella sala \u00e8 ricostruita una stalla tradizionale risalente alla fine dell\u2019Ottocento e proveniente da Someda (Moena), che si caratterizza per l\u2019impiantito in legno e gli avvolti a botte; non mancano lo stallotto per il maiale e il condotto del fieno.\nFonderia del rame.\nA differenza del ferro, il rame si lavora a partire dallo stato fuso e in sala \u00e8 riprodotto un forno fusorio con i relativi mantici, mescoli e stampi. La battitura e la lavorazione del rame sono illustrate da un maglio a testa d\u2019asino martelli, incudini e cesoie. Nelle vetrine, svariati esempi di artigianato del rame: paioli, pentole, secchi, caldaie da caseificio, scaldaletto, teglie rotonde, cuccume.\nFerro battuto.\nLa sala propone una serie di manufatti in ferro battuto: serrature, chiavistelli, catenacci, bandelle, cerniere, chiavi. Importante \u00e8 la collezione di orologi da campanile, fra cui l\u2019antico orologio della chiesa di San Michele all\u2019Adige costruito ad Innsbruck nel 1879.\nPrimo piano.\nFibre tessili.\nLa sezione \u00e8 articolata in tre sale dedicate alla filatura, all'orditura e alla tessitura. Nella prima, si ricostruisce la lavorazione della canapa e del lino attraverso i relativi oggetti (setacci, mazzuoli, gramole, pettini); per quanto riguarda la lana si trovano forbici da tosa, scardassi e cardi. \nGli strumenti utilizzati per la filatura sono rappresentati da rocche, fusi, filatoi a pedale. Nella sala successiva sono esposti gli orditoi, seguiti, nell\u2019ultima sala, dai telai a due e quattro pedali accompagnati dai relativi accessori; si segnala l\u2019esposizione di un \"libro di tacamenti\", ovvero una serie di schemi di tessitura che si tramandava di padre in figlio.\nConclude l\u2019esposizione una piccola sala dedicata all\u2019allevamento del baco da seta e alla gelsicoltura.\nMalga.\nUna sezione del museo \u00e8 dedicata all\u2019alpeggio. La prima sala, al cui centro \u00e8 collocato un modellino che illustra la struttura della malga, composta da due edifici (la \"cas\u00e0ra\" e la stalla) e dal pascolo; nelle vetrine, si trovano gli oggetti relativi alla mungitura e al trasporto del latte.\nLe sale seguenti propongono lo strumentario connesso alla produzione del burro, del formaggio e della ricotta: le ampie bacinelle in cui viene fatta affiorare la panna, le zangole (a stantuffo, a manovella, a culla, a botte) che permettono di trasformare la panna in burro, la caldaia in cui si scalda il latte per ottenere il formaggio, il caglio, il termometro caseario e vari frangicagliata. Infine, si incontra un piccolo locale in cui sono conservate diverse fascere e stampi da burro.\nPresso la caldaia si trova l\"'\u00f2m selv\u00e0dech\", il mitico abitatore dei boschi che, secondo una leggenda ampiamente diffusa, avrebbe insegnato agli uomini l\u2019arte di ottenere il formaggio dal latte.\nApicoltura.\nLa piccola sala pone in successione diverse versioni dell\u2019arnia tradizionale, dal \"bugno\" ricavato da un tronco d\u2019albero cavo all\u2019alveare a favo mobile. Interessante il raro esemplare di bugno cosiddetto \u201cspaventaorsi\u201d, scolpito in foggia di gentiluomo con cilindro e il bugno con parete in assito che reca un distico latino dalle Georgiche. Tra gli attrezzi, un esemplare di macchina a rulli per i fogli di cera, alcuni affumicatori e un antico esemplare di smielatore a forza centrifuga.\nLegno.\nIl legno riveste un ruolo fondamentale nell\u2019economia e nelle attivit\u00e0 quotidiane delle comunit\u00e0 alpine tradizionali.\nLa sezione ha inizio da una piccola sala contenente manufatti lignei di epoca preistorica, fra cui alcuni resti delle palafitte di Ledro, e una barca rinvenuta sul fondo del lago di Lavarone.\nLa seconda sala presenta l\u2019attrezzatura essenziale impiegata nel lavoro del boschi: dagli strumenti per le operazioni preliminari (il cavalletto dendrometrico per le misurazioni e il martello forestale), agli attrezzi impiegati per l\u2019abbattimento (scuri e cunei, segoni) e il trasporto del legname (zappini e biette).\nIl trasporto dei tronchi, raggiunta una via carrabile, ma anche del fieno, della legna e di diversi altri materiali, avveniva mediante l\u2019impiego di slitte e di carri a due o quattro ruote e del caratteristico \"br\u00f2z\", uno speciale avantreno con tiro semplice o doppio. \nIl fulcro della filiera del legno \u00e8 rappresentato dalla segheria veneziana, la grande installazione idraulica per la riduzione dei tronchi in assame da opera. La segheria ricostruita in sala proviene da Rumo e raggiunge quasi i dieci metri di lunghezza: il Trentino contava un tempo 300 di questi impianti, collocati lungo i corsi d\u2019acqua. \nLa visita prosegue nelle sale dedicate all\u2019arte del legno in tutte le sue specificazioni: dagli attrezzi del falegname, agli strumenti del carpentiere, del carraio, del tornitore. Due vetrine sono dedicate alla produzione delle fruste in legno di bagolaro sviluppatasi a Taio in Val di Non nell\u2019Ottocento. La sezione si chiude con una serie di esempi di arte dell\u2019intaglio.\nCalzolaio e zoccolaio.\nIn un antico bovindo sono esposti gli strumenti di lavoro del calzolaio, dalle forme agli attrezzi di montaggio e rifinitura della scarpa. Per lo zoccolaio troviamo le fasi di lavorazione della suola in legno e i vari utensili necessari con i rinforzi in ferro per la ferratura e chiodatura delle suole. Al centro la cassetta del calzolaio ambulante.\n\"Stua\" e usi nuziali.\nDue sale ricreano gli ambienti della casa tradizionale e rappresentano anche le due tipologie decorative del mobile rustico trentino, prevalentemente intagliato (valli occidentali) e prevalentemente dipinto (valli orientali). \nLa \"st\u00f9a\" \u00e8 un ambiente riscaldato dalla stufa e rivestito di pannelli di legno, spesso dipinti, che rendono il locale pi\u00f9 caldo e accogliente. La \"stua\" ricostruita in sala, risalente al 1823, proviene dalla Valfloriana.\nPresso la \"stua\" \u00e8 allestita una stanza da letto arredata con manufatti provenienti dalle valli occidentali del Trentino: un letto, una culla, un cassettone, una vasca da bagno di legno. Nello spazio antistante, si possono seguire i riti nuziali tradizionali, dai regali di fidanzamento (gioielli, tabacchiere, orologi, fazzoletti, rocche) fino al cassone in cui si conserva la dote della sposa.\nSecondo piano.\nStufe a olle.\nIl Trentino si situa nella zona di confine tra l\u2019area di diffusione del focolare aperto, di carattere italico, e quella delle grandi stufe ad olle, comuni in tutta l\u2019area mitteleuropea. Nella sala sono conservate sedici stufe, alcune a \u201cmuletto\u201d e altre a \u201ctorretta\u201d. Non mancano numerose formelle di epoche diverse e una serie di rari stampi per la realizzazione degli elementi decorativi.\nCeramiche.\nDall\u2019artigianato delle stufe si passa alla lavorazione artigianale delle ceramica di uso domestico, realizzate modellando panetti di argilla con il tornio del vasaio, collocato al centro della sala. Tutt\u2019attorno \u00e8 esposta una raccolta di recipienti in terracotta per la conservazione e la cottura dei cibi.\nTerzo piano.\nRiti dell'anno.\nLungo il perimetro della sala si svolge il corteo dei riti invernali da San Martino fino al carnevale e al \"trato marzo\", quindi una collezione di maschere di carnevale; nel mezzo, una ricostruzione del rogo del \"Carnev\u00e0l\" di Valda. Nella sala adiacente, accanto a un cinema d\u2019antan che propone filmati realizzati nell'ambito del progetto \"Carnival King of Europe\", sono collocati gli oggetti connessi alla coscrizione e ai riti popolari della settimana santa.\nLa banda.\nLe bande musicali vantano nel Trentino una tradizione importante, animata e sostenuta dallo spirito dell\u2019associazionismo paesano e cittadino. La tradizione risale alla prima met\u00e0 dell\u2019Ottocento, ma ancor oggi, nel Trentino, sono attivi pi\u00f9 di ottanta corpi bandistici. La sala rappresenta la disposizione degli strumenti secondo un ideale piano armonico. In vetrina vi \u00e8 un\u2019importante collezione di armoniche e di armonium, uno strumento che proprio in Trentino, grazie alle fabbriche Galvan, Dallap\u00e8 e Giuliani, ebbe una sua storia e sviluppo particolarissimi.\nDevozione popolare.\nQuesta sezione interpreta il fenomeno religioso soprattutto per la sua capacit\u00e0 di produrre ed evocare immagini, un orizzonte iconografico che dalle grandi visioni dell\u2019arte sacra discende fino alla dimensione domestica pi\u00f9 intima della casa contadina. Si trovano esposte acquasantiere, rosari, dipinti, statuine, santini e immaginette devozionali, reliquiari e crocefissi, ex-voto.\nNella sala si ricorda anche l\u2019importanza della stampa a carattere religioso, realizzata in particolare presso la stamperia Remondini di Bassano, la quale si serviva degli ambulanti del Tesino per diffondere i propri prodotti in tutta Europa.\nCaccia.\nNell\u2019universo rurale trentino, la caccia si presenta sotto due aspetti diversi: come difesa dello spazio agrario contro gli animali nocivi, e talora come modesta integrazione alimentare, oppure come attivit\u00e0 ludica e ricreativa. Tenendo conto di questa distinzione, da una parte la sala espone gli arnesi del trappolaggio: dal laccio all\u2019archetto, dai bastoni invischiati alle reti, alle trappole a schiaccia e alle tagliole. Si passa quindi alla cosiddetta \u2018caccia sportiva\u2019, un tempo riservata ai soli ceti benestanti, volta essenzialmente all\u2019acquisizione del trofeo. \u00c8 esposta una ricca collezione di antichi fucili da caccia.\nCantina.\nViticoltura ed enologia.\nIl Trentino \u00e8 conosciuto per la pregevole produzione vitivinicola di alcune valli. Si tratta di una forma specializzata di agricoltura, volta essenzialmente al mercato, che ebbe proprio nell\u2019Istituto agrario di San Michele uno dei principali centri propulsori. Dall\u2019Istituto il Museo ha ereditato la collezione dei vitigni pregiati autoctoni ed eteroctoni (1930 ca.) e la raccolta dei frontali di botte dedicati ai primi direttori.\nIl percorso segue la successione dei lavori del vigneto: dagli strumenti per la cura della vigna (forbici per potatura, tirafili, irroratrici, solforatrici), alla vendemmia (potatoi, bigonce, ammostatoi e carro vendemmiale). Importanti sono il torchio monumentale, a trave pressante, risalente al 1743 e conservato al centro della sala, e i pi\u00f9 piccoli torchi a vite. Completa la collezione un tino e alcuni attrezzi (raffio, imbottatoi, secchi per travasi) per la prima lavorazione e fermentazione del vino.\nL\u2019esposizione continua nella sala adibita a cantina, quasi certamente fin dalla fondazione del monastero. Vi sono esposti gli strumenti utilizzati dal bottaio (pialle, cavalletti, caprugginatoi, graffietti, coltelli da petto, compasso e trivelle) per la costruzione di barili, botti, secchi ed altri contenitori a doghe. Al centro della sala si trova la ricostruzione di una tipica osteria con una collezione di bicchieri, bottiglie e fiaschi da vino. Oltre gli avventori impegnati in un'interminabile partita a carte, si trovano gli apparecchi per la distillazione delle vinacce, tra cui un grande alambicco locomobile. \nChiude la sezione la \"c\u00e0neva\", locale ricavato nel seminterrato o al pianterreno, spesso caratterizzato da volta a botte e pavimento in terra battuta, nel quale si tengono al fresco le riserve di vino e le provviste alimentari: speck, lucaniche e insaccati, patate, mele, vino e formaggi.\nGiardino.\nNel giardino che circonda il castello dal lato sud-ovest sono conservate un travaglio e una noria idraulica proveniente da Mestriago, circondati da gelsi e piante tradizionalmente importanti nella cultura tradizionale.\nSale \u0160ebesta.\nGiuseppe \u0160ebesta giunge all\u2019etnografia in seguito a un\u2019esperienza concreta di lavoro in cui l\u2019idea trova realizzazione attraverso un\u2019abile manualit\u00e0: film e fiabe, quadri e grandi graffiti, romanzi e saggi, vignette e \"pupi\" animati, un\u2019ecletticit\u00e0 di fondo di cui si \u00e8 voluto conservare con due sale di carattere permanente dedicate all\u2019opera del fondatore.\nGrotta di San Michele.\nIn un'antica cripta scavata nella roccia sotto il Museo si trova la piccola sala dedicata a San Michele Arcangelo, alla sua simbologia e iconografia diffusa in tutta Europa. Secondo gli storici delle religioni San Michele risulta essere la versione cristiana di Eracle, simbolo della lotta contro le forze nemiche della natura. Questo museo, come altri in Italia attinenti al mondo rurale e all\u2019agricoltura, sorge in un luogo dedicato a San Michele Arcangelo, il cui nome porta con s\u00e9 il significato di territorio soggetto a bonifica e dedito all\u2019agricoltura.\nRicerca.\nCarnival King of Europe.\nIl Carnival King of Europe \u00e8 un progetto di ricerca patrocinato dal Programma \u00abCultura\u00bb dell'Unione europea, con lo scopo di \"portare alla luce le importanti somiglianze che si possono osservare tra aspetti specifici dei Carnevali e dei riti di fertilit\u00e0 invernali in diverse aree dell'Europa\". \nPartito nel 2007, dal 2013 \u00e8 autofinanziato dal Museo degli Usi e Costumi della Gente Trentina. Coinvolge musei ed istituti etnografici di vari paesi europei. \nIn una prima fase (2007-2009) hanno aderito Francia, Italia, Croazia, Macedonia e Bulgaria; in una seconda (2010-2012) Spagna (Paesi Baschi), Polonia, Slovenia e Romania, mentre si \u00e8 registrata la defezione della Francia; in una terza (2013-in corso), coordinata dal Museo, ha coinvolto Belgio (Vallonia), Svizzera (Canton Appenzello Esterno), Austria (Tirolo, Salisburghese, Carinzia e Stiria) e Grecia (Macedonia).\nIl 15 maggio 2017, il progetto ha ricevuto in Finlandia il Premio del patrimonio culturale dell'Unione europea assegnato da Europa Nostra.\nLe scritte dei pastori in val di Fiemme.\nLa pratica plurisecolare della pastorizia in valle di Fiemme, in particolare sul monte Cornon, ha lasciato migliaia di scritte, realizzate dai pastori con un\u2019ocra rossa reperita nelle miniere della zona. Le scritte raffigurano iniziali, sigle, date, nomi, simboli, conteggi del bestiame, figure di uomini, di animali, immagini sacre, messaggi di saluto e brevi annotazioni diaristiche. In totale sono state rilevate 2730 pareti con almeno un'iscrizione e catalogate 47700 scritte. L'attivit\u00e0 scrittoria desumibile dalle scritte si colloca dal punto di vista cronologico tra la seconda met\u00e0 del Quattrocento e la prima met\u00e0 del secolo scorso, ovvero fino al tramonto della societ\u00e0 tradizionale.\nLe scritte dei pastori sono state oggetto di una ricerca etnoarcheologica condotta dal Museo degli Usi e Costumi della Gente Trentina, iniziata nel 2006 e ancora in corso. Obiettivi la ricognizione e il rilievo delle scritte pastorali e delle strutture armentizie, e la conduzione d\u2019interviste agli ultimi pastori della valle, al fine di analizzare gli esiti materiali dell\u2019attivit\u00e0 pastorale negli ultimi 300 anni in valle di Fiemme. Le scritte individuate durante i sopralluoghi di ricerca sono state inserite in un database e su una piattaforma GIS e sono attualmente in fase di elaborazione. Sulle base delle informazioni ottenute sono stati individuati due ripari sottoroccia nei quali sono state effettuate delle indagini archeologiche per sondare la cronologia dei depositi. A lato, \u00e8 stato indagato scientificamente anche la composizione del colore delle scritte. \nEventi.\nGran carnevale alpino di San Michele all\u2019Adige \u2013 due domeniche prima di marted\u00ec grasso\nIl Gran carnevale alpino di San Michele all\u2019Adige permette di riscoprire le radici di questo antichissimo rito invernale. Grazie alla ricerca etnologica che il Museo svolge in tutta Europa, ogni anno sono chiamati a partecipare alla sfilata del paese vari gruppi mascherati dalle valli pi\u00f9 remote dell\u2019arco alpino e non solo, in un contesto in cui l\u2019allegria carnevalesca si mescola e si fonde liberamente con la curiosit\u00e0 antropologica.\nFestival dell'etnografia del Trentino \u2013 seconda met\u00e0 di aprile\nPresso il complesso monumentale di San Michele all\u2019Adige, a cura del Museo degli Usi e Costumi della Gente Trentina e di Etnografia trentina in rete, ogni anno le proposte culturali degli ecomusei e dei musei territoriali del Trentino confluiscono nella grande festa di primavera dedicata al territorio, agli operatori del settore, alle comunit\u00e0 locali, alle famiglie. \nDue giornate di musica, balli folk, cori, teatro dei burattini, racconti, documentari, giochi, laboratori, attivit\u00e0 artigiane, colture tradizionali negli incontri con gli esperti, presentazioni dei prodotti del territorio.\nUn salto\u2026 tra i giochi di una volta \u2013 secondo sabato di maggio\nUn intero pomeriggio dedicato alle famiglie e all\u2019insegna dei giochi di un tempo, con giochi da cortile in cui cimentarsi, giocattoli da costruire nei laboratori didattici e prelibatezze tipiche da degustare. \nLe notti di San Michele. Festival dei burattini in musica \u2013 fine settembre\nAlcune serate di fine settembre sono dedicate al teatro di figura, con spettacoli di burattini, marionette e \"pupi\", con la regia artistica di Luciano Gottardi."}
{"id": "1204505", "revid": "78273", "url": "https://it.wikipedia.org/wiki?curid=1204505", "title": "Currency sign", "text": ""}
{"id": "1204507", "revid": "77358", "url": "https://it.wikipedia.org/wiki?curid=1204507", "title": "Museo degli Usi e Costumi della Gente Trentina", "text": ""}
{"id": "1204509", "revid": "116944", "url": "https://it.wikipedia.org/wiki?curid=1204509", "title": "Simbolo monetario", "text": ""}
{"id": "1204510", "revid": "339392", "url": "https://it.wikipedia.org/wiki?curid=1204510", "title": "Paracoelops", "text": ""}
{"id": "1204511", "revid": "115387972", "url": "https://it.wikipedia.org/wiki?curid=1204511", "title": "Pala d'oro", "text": "La Pala d'oro, conservata nel presbiterio della basilica di San Marco a Venezia, \u00e8 un grande paliotto in oro, argento, smalti e pietre preziose (212x334 cm). Il corredo dei suoi smalti \u00e8 tra i pi\u00f9 rilevanti nel suo genere. Alcuni risalgono alla met\u00e0 del XII secolo (il \"Pantocratore, gli arcangeli, le feste\") e sono pezzi pregiatissimi, tra i vertici dell'arte bizantina del tempo.\nGrande \u00e8 l'eleganza del disegno delle figure e la loro realizzazione richiese un notevole virtuosismo tecnico, con l'uso della tecnica \"cloisonn\u00e9\".\nLa grandiosa opera di oreficeria venne prodotta appositamente per la basilica nel X secolo ed arricchita fino al XIV.\nStoria.\nLa prima pala marciana di cui si ha notizia fu commissionata a Costantinopoli nel 976 dal doge Pietro Orseolo I (976-978). La seconda pala fu commissionata a Costantinopoli dal doge Ordelaffo Falier (1102-1118) nel 1105. Venne ancora modificata nel 1209, dopo la conquista di Costantinopoli da parte della quarta crociata (1204), su incarico di Pietro Ziani: a questa fase appartengono i sette grandi smalti del registro superiore provenienti forse dal monastero del Pantocrator a Costantinopoli.\nL'ultimo intervento fu ordinato dal doge Andrea Dandolo nel 1342, incaricando l'orafo veneziano Giovanni Paolo Boninsegna: venne rifatta la cornice e riordinati gli smalti in un insieme di gusto gotico. Ci informa su queste tre fasi di realizzazione la notizia che si conserva in epigrafe nella stessa Pala e nella Chronica di Dandolo stesso. La firma dell'orefice venne riscoperta nel restauro del 1847.\nDescrizione.\nAll'ultimo intervento risale la creazione della struttura gotica in argento dorato, arricchita da perle, smalti, pietre preziose. \nVi si notano due registri principali, uno maggiore in basso (il paliotto) e uno pi\u00f9 sottile superiore (la predella), a loro volta spartiti in uno o pi\u00f9 ordini.\nLe due parti della pala vennero definitivamente unite fra il 1836-1847 con l'ultimo restauro di Lorenzo e Piero Favro.\nAll'interno dello spazio vennero incastonati gli straordinari smalti bizantini, risalenti a pi\u00f9 epoche, dal X al XII secolo.\nSecondo l'inventario del 1796, la pala ha 1300 perle, 400 granati, 300 zaffiri, 300 smeraldi, 90 ametiste e poi 75 balasci, 15 rubini, 4 topazi, 2 cammei, in tutto 1927 gemme.\nL'insieme della parte inferiore appare come la citt\u00e0 di cui parla l\"'Apocalisse di san Giovanni\" al capitolo 21: \"\u2026le mura sono costruite con diaspro e la citt\u00e0 \u00e8 di oro puro simile a terso cristallo, le fondamenta delle mura della citt\u00e0 sono adorne di ogni specie di pietre preziose\".\nIl Doge Falier e l'imperatrice Irene.\nLe due figure poste ai lati della Vergine si identificano, grazie alle iscrizioni che le accompagnano, con il Doge Ordelaffo Falier (\"Ordelaffo Faletrus Dei gracia Venecie dux\") e un'imperatrice bizantina di nome Irene (in greco: \"Irene Augusta\"). Nello smalto del doge Falier, la testa evidentemente troppo piccola in proporzione al corpo e tracce che rivelano un intervento di sostituzione della testa stessa hanno indotto gli studiosi a ritenere che in origine la figura rappresentata non fosse il doge, ma un imperatore bizantino, identificato con Alessio I Commeno o con suo figlio Giovanni II. Entrambi ebbero mogli di nome Irene: se lo smalto appartiene, come pare, all'originaria pala commissionata nel 1105, l'identificazione con Irene moglie di Alessio \u00e8 la pi\u00f9 probabile.\nSecondo una diffusa e autorevole interpretazione, la pala del 1105 doveva comprendere alcuni smalti oggi perduti, disposti in questo modo: al centro la Vergine orante, alla sua destra il doge Ordelaffo nelle vesti di protosebasto (smalto perduto) e Alessio I Comneno (smalto perduto), alla sua sinistra Irene e il figlio Giovanni nell'abbigliamento di coimperatore (questo sarebbe dunque lo smalto poi trasformato nel doge Falier).\nStudi pi\u00f9 recenti hanno proposto una diversa ricostruzione, sulla base di molteplici argomenti. Dal punto di vista tecnico, si \u00e8 verificato che l'unico intervento effettuato sulla placchetta \u00e8 la sostituzione della testa. Altre modifiche, in particolare dell'iscrizione con il nome del doge, avrebbero richiesto un intervento difficile, potenzialmente distruttivo per lo smalto. Il nome del doge \u00e8, dunque, originale. Altri elementi portano ad escludere che in origine la placchetta raffigurasse un imperatore bizantino: la corona non ha i \"prependulia\" (fili di perle ai lati della corona), i calzari non sono rossi, ma neri, l'abbigliamento non corrisponde a quello, ben noto, che indossano gli imperatori di et\u00e0 comnena (\"loros\" o clamide). L'abito si adatta invece a un dignitario della corte bizantina, quale era il doge in virt\u00f9 del titolo di \"protospatharios\", di cui Falier era stato insignito, secondo quanto attestano documenti veneziani coevi.\nL'intervento sulla placchetta del doge riguard\u00f2 quindi solamente la testa, che fu sostituita probabilmente per introdurre il nimbo o aureola, che doveva mancare nella figura originale: la presenza dello scettro impose per\u00f2 di ridurre le dimensioni della testa (che risulta quindi troppo piccola) per fare spazio al nimbo. Con l\u2019aggiunta di un nimbo la figura del doge acquisiva uno status imperiale (il nimbo \u00e8 riservato ai santi e agli imperatori), che non poteva essere rivendicato nel 1105, quando la pala fu commissionata a Costantinopoli. In quest'epoca, la posizione pi\u00f9 elevata dell'imperatore non poteva essere messa in discussione: anche nella corona del re G\u00e9za di Ungheria (Costantinopoli, XI sec.), l'imperatore bizantino Michele VII Duca e suo figlio sono raffigurati con il nimbo, mentre il re G\u00e9za ne \u00e8 privo. La modifica del testa del doge Falier si spiega bene, invece, nel 1209, dopo la conquista di Costantinopoli, quando l\u2019imperatore diviene \u201cdominator quartae partis et dimidiae totius imperii Romaniae\u201d, inizia a portare scarpe rosse e Venezia vanta pretese \u201cimperiali\u201d, illustrate anche nel nuovo allestimento della Piazza (con i cavalli, i tetrarchi ecc.). Il Procuratore di San Marco incaricato del restauro nel 1209 \u00e8 Angelo Falier, che poteva ben essere interessato a interpretare il nuovo spirito dei tempi attribuendo al suo antenato doge un pi\u00f9 alto prestigio. L'intervento si limit\u00f2 al nimbo (e non, per es., all'abito, alla corona o alle scarpe) forse a causa delle difficolt\u00e0 tecniche."}
{"id": "1204512", "revid": "339392", "url": "https://it.wikipedia.org/wiki?curid=1204512", "title": "Oderlaffo Falier", "text": ""}
{"id": "1204515", "revid": "599013", "url": "https://it.wikipedia.org/wiki?curid=1204515", "title": "Alfredo Dinale", "text": "Professionista dal 1924 al 1937, fu medaglia d'oro olimpica nel 1924 nell'inseguimento a squadre.\nCarriera.\nSpecialista sia della strada che della pista, ebbe un'ottima carriera da dilettante, culminata con la medaglia d'oro ai Giochi della VIII Olimpiade di Parigi 1924 nell'inseguimento a squadre, insieme ad Angelo De Martini, Aurelio Menegazzi e Francesco Zucchetti.\nNel 1924 ottenne il diritto a partecipare a corse professionistiche e si impose nella Coppa Bernocchi. Nel settembre dello stesso anno pass\u00f2 professionista con la Gloria e si impose nella Coppa Crespi. Negli anni successivi corse per la Legnano, l'Olympia e la Wolsit, ottenendo come principali risultati su strada due vittorie di tappa al Giro d'Italia 1929, alla Spezia e Milano. Partecip\u00f2 complessivamente a 5 edizioni della corsa rosa, tra il 1925 ed il 1930.\nParallelamente all'attivit\u00e0 su strada, che abbandon\u00f2 nel 1930, ebbe una buona carriera su pista, vincendo le sei giorni di Dortmund nel 1929, di Parigi e di Francoforte nel 1931. Si ritir\u00f2 definitivamente alla fine del 1934.\nIl giorno 11 marzo 2016, a seguito del successo del libro \u201cLa Perla del Brenta\u201d di Loris Giuriatti, il comune di Marostica decide di dedicare la pista ciclabile Vallonara-Marostica alla memoria di Alfredo Dinale."}
{"id": "1204520", "revid": "123098920", "url": "https://it.wikipedia.org/wiki?curid=1204520", "title": "Paolo Ciulla", "text": "Biografia.\nNato a Caltagirone in provincia di Catania subito dopo l'unit\u00e0 d'Italia, studi\u00f2 inizialmente arte a Roma dove cerc\u00f2 d'intraprendere la carriera di docente presso l'Accademia di Belle Arti.\nEsilio.\nFra la fine dell'Ottocento e gli inizi del novecento fu costretto all'esilio, probabilmente a causa delle simpatie anarchico-socialiste diffusesi anche a seguito dei Fasci siciliani . Nel suo girovagare pass\u00f2 da Roma e giunse a Parigi, dove frequent\u00f2 l'ambiente artistico di Montmartre sino al 1910 e dove conobbe, fra gli altri, Picasso, Rousseau e Modigliani. Sulle sue avventure si mescolano spesso romanzo e realt\u00e0, specie per il periodo successivo, quando lasci\u00f2 l'Europa per trasferirsi a Buenos Aires. Nel periodo argentino visse dapprima come aiutante di un fotografo, quindi tent\u00f2 la falsificazione dei pesos per ribellarsi a una repubblica che sentiva \"falsa\". Scoperto, fu internato in un manicomio dove rimase sino al 1916.\nIl ritorno in Sicilia.\nTornato successivamente in Sicilia, deluso dalla sua esperienza in giro per il mondo e desideroso di un riscatto, Ciulla decise di mettere a frutto la sua innata capacit\u00e0 nel miscelare i colori divenendo uno dei maggiori falsari della storia. La sua falsificazione delle banconote da 500 lire fu cos\u00ec perfetta che ne pot\u00e9 produrre migliaia prima che qualcuno, a Catania, s'accorgesse della contraffazione. La falsificazione avvenne nel periodo compreso fra la primavera del 1920 e l'autunno del 1922. Ciulla lavorava da solo ed era divenuto molto esperto nella produzione delle banconote, ma allo stesso tempo gli acidi lo avevano reso quasi cieco. La stima della banconote contraffatte fu di circa ventimila unit\u00e0, di una tale perfezione che anche i periti della Banca d'Italia ne riconobbero la qualit\u00e0. \nArresto e condanna.\nFu scoperto da una regia guardia, Elia Gervasi, solo perch\u00e9, . \nFu arrestato il 17 ottobre del 1922: il processo gli inflisse una condanna a cinque anni, che scont\u00f2 fino al 1927."}
{"id": "1204521", "revid": "709565", "url": "https://it.wikipedia.org/wiki?curid=1204521", "title": "Riot Act Tour", "text": "Il Riot Act Tour \u00e8 il tour tra la fine del 2002 e l'inizio il 2003 dai Pearl Jam, per promuovere l'album \"Riot Act\".\nIl tour \u00e8 stato documentato grazie alla lunga serie di \"bootleg ufficiali\", dei quali sei di questi furono venduti anche nei negozi di dischi. La canzone \"Arc\" fu suonata in nove show della seconda parte del tour e le liriche furono dedicate alle persone che morirono al Roskilde; la canzone non fu inclusa in nessuno bootleg. Il secondo dei \"Warm-up shows\", fu pubblicato come DVD, \"Live at the Showbox\", disponibile anche sul sito-web della band. Il primo dei due show al Madison Square Garden di New York, fu pubblicato come DVD e fu chiamato \"Live at the Garden\". Questo fu il primo tour con Boom Gaspar alle tastiere.\nFormazione.\nMusicisti addizionali:\nGruppi di spalla.\nWarm-Up Shows\nPacifico\nNord America 1\nNord America 2"}
{"id": "1204524", "revid": "4175", "url": "https://it.wikipedia.org/wiki?curid=1204524", "title": "Primo Nebiolo", "text": "Carriera sportiva.\nComincia a praticare l'atletica leggera nel 1939, presso il \"Liceo Ginnasio Cavour\" di Torino, particolarmente nelle discipline veloci e nel salto in lungo. Gareggia inoltre nel gruppo sportivo del Dopolavoro Ferroviario. Nel 1939 e nel 1940 partecipa a due distinte edizioni dei \"Ludi juveniles\" della Giovent\u00f9 Italiana del Littorio. Consegue la maturit\u00e0 presso il \"Liceo Margara\". Si iscrive quindi alla Facolt\u00e0 di Giurisprudenza dell'ateneo torinese e da universitario continua a gareggiare per la squadra del \"Guf Torino\".\nCon lo scoppio della seconda guerra mondiale, Nebiolo cerca dapprima, nonostante le ingenti difficolt\u00e0 logistiche, di continuare l'attivit\u00e0 agonistica. Viene costretto, in un secondo tempo, a sospenderla a seguito del suo arruolamento di forza nelle \"Milizie universitarie repubblicane\" a Milano. Arrestato dai nazisti nel 1944, evade dal carcere e si aggrega alle forze partigiane in Monferrato. Nel dopoguerra, riprende l'attivit\u00e0 agonistica nelle file del \"Gruppo sportivo Ganda\"; si trasferisce poi, nel 1946, al \"Lancia\", per il quale gareggia sino al 1950.\n\u00c8 stato presidente della IAAF (la Federazione mondiale di atletica leggera) dal 1981 alla morte. Presidente della FISU, cre\u00f2 le Universiadi. Fu inoltre presidente del CUS Torino dal 1947, conservando poi la carica per tutta la vita.\nFu il primo presidente dell'Associazione delle federazioni degli sport olimpici estivi, fondata nel 1983 e mantenne l'incarico fino alla morte, avvenuta a Roma il 7 novembre 1999 a causa di un arresto cardiaco."}
{"id": "1204527", "revid": "94647", "url": "https://it.wikipedia.org/wiki?curid=1204527", "title": "Borsa di Filadelfia", "text": "La Borsa di Filadelfia (o Philadelphia Merchant's Exchange) \u00e8 un edificio situato nella citt\u00e0 di Philadelphia. Questa costruzione \u00e8 considerata tra i contributi architettura neoclassica pi\u00f9 significativi dell'architetto William Strickland, che la progett\u00f2 a partire dal 1832.\nSi distingue per la grazia dell'abside, alleggerita da un portico semicircolare il cui ritmo viene scandito da un colonnato in ordine corinzio. Con quest'opera, evidentemente ispirata al Monumento coregico di Lisicrate, l'architetto contribu\u00ec all'assetto neogreco caratteristico della citt\u00e0."}
{"id": "1204529", "revid": "125759192", "url": "https://it.wikipedia.org/wiki?curid=1204529", "title": "Francesco Venditti", "text": "Biografia.\nFiglio del cantautore Antonello Venditti e della doppiatrice e attrice Simona Izzo, separatisi quando lui aveva due anni, sceglie di seguire la strada della madre, dedicandosi giovanissimo sia alla recitazione sia al doppiaggio.\nNel 1996 debutta come attore nel cinema con il film \"Vite strozzate\", regia di Ricky Tognazzi, secondo marito di sua madre, e appare per la prima volta in televisione nel film tv diretto da Paolo Poeti, \"Compagni di branco\". Tra gli altri suoi film: \"Camere da letto\" (1997), diretto da Simona Izzo che lo dirige anche, insieme a Ricky Tognazzi, in \"Io no\" (2003), \"Romanzo criminale\", regia di Michele Placido, e \"Gas\", sceneggiato da Alexandra La Capria e da Luciano Melchionna che ne cura anche la regia. Francesco Venditti \u00e8 stato sposato per un periodo proprio con Alexandra La Capria, figlia di Raffaele La Capria e Ilaria Occhini e pronipote dello scrittore Giovanni Papini, da cui ha avuto due figli.\nIn televisione ha recitato in numerose fiction, di cui alcune dirette dalla zia Rossella: nel 1997 in \"Caro maestro 2\", nel 1998 e nel 1999 nelle due edizioni di \"Una donna per amico\" e nel 2002 ne \"Lo zio d'America\". Nel 2003 interpreta il ruolo di \"Nicola Catania\" da giovane nella miniserie \"Il papa buono\", regia di Ricky Tognazzi; nel 2004 \u00e8 \"Britannicus\" in \"\", regia di Paul Marcus. Nel 2006 ha il ruolo di \"Cristiano Keller\" ne \"La freccia nera\", regia di Fabrizio Costa, e di \"Fausto Corradi\" in \"Questa \u00e8 la mia terra\", per la regia di Raffaele Mertes, entrambe miniserie trasmesse da Canale 5.\nNel 2008 \u00e8 protagonista, insieme ad Adriano Giannini e Claudia Zanella, della miniserie di Rai Uno, \"Amore proibito\", regia di Anna Negri, presentata in anteprima nel 2007 nel corso della prima edizione del \"Roma Fiction Fest\". Nel maggio 2009 torna sul grande schermo con il film, pi\u00f9 volte rimandato, intitolato \"Polvere\", regia di Massimiliano D'Epiro e Danilo Proietti. Nello stesso anno gira \"Ganja Fiction\", regia di Mirko Virgili, \"Le ultime 56 ore\", diretto da Claudio Fragasso, e \"5\", regia di Francesco Maria Domined\u00f2.\nNel 2010 interpreta il sindacalista Mario in Mia madre, regia di Ricky Tognazzi e con Bianca Guaccero.\nNel 2011 vince il \"Leggio d'oro voce maschile dell'anno\".\nNel 2012 \u00e8 su Rai 1 in \"Il caso Enzo Tortora - Dove eravamo rimasti?\", regia di Ricky Tognazzi. Nello stesso periodo \u00e8 concorrente (in coppia con sua madre Simona Izzo) del reality \"Pechino Express\", condotto da Emanuele Filiberto di Savoia; la coppia viene eliminata nel corso della quarta puntata. Poco dopo ha un piccolo ruolo nella miniserie \"L'ultimo papa re\"."}
{"id": "1204532", "revid": "59975", "url": "https://it.wikipedia.org/wiki?curid=1204532", "title": "Black'N Blue", "text": ""}
{"id": "1204533", "revid": "110157", "url": "https://it.wikipedia.org/wiki?curid=1204533", "title": "Yokneam Illit", "text": "Yokneam Illit (Ebraico: \u05d9\u05e7\u05e0\u05e2\u05dd, traslitterato \"Yoqne'am\"), \u00e8 una citt\u00e0 israeliana che si trova nella regione collinare della Galilea. Fondata nel 1950, alla fine del 2007 la popolazione era di 18.600 unit\u00e0.\nGeografia fisica.\nYokneam si trova ai piedi del Monte Carmelo, (monte noto per le apparizioni della Madonna del Carmelo a San Simone Stock al quale la Vergine don\u00f2 lo Scapolare) e domina sulla valle di Jezreel.\nStoria.\nLa citt\u00e0 di Yokneam Illit \u00e8 nata come ma'abara negli anni cinquanta, sulle rovine dell'antica Yokneam distrutta due millenni fa."}
{"id": "1204535", "revid": "125710016", "url": "https://it.wikipedia.org/wiki?curid=1204535", "title": "Morte nel pomeriggio", "text": "Morte nel pomeriggio (\"Death in the Afternoon\") \u00e8 un saggio dello scrittore statunitense Ernest Hemingway sulle cerimonie e le tradizioni della tauromachia della Spagna, vista come l'espressione pi\u00f9 spontanea dello spirito del suo popolo, pubblicato da Scribner's a New York il 23 settembre 1932. Esso contiene considerazioni sulla sua storia e su quelle che l'Autore considera le sue magnificenze, soffermandosi poi a riflettere sulla natura della paura e del coraggio.\nGenesi.\nHemingway inizi\u00f2 a lavorare al libro nel 1930 con l'idea, gi\u00e0 esposta a Maxwell Perkins, di scrivere un saggio sulle corride in Spagna, corredato di fotografie. Nel gennaio 1930, mentre si trovava a Parigi, pubblic\u00f2 l'articolo \"Bullfighting, Sport and Industry\" (Corride, sport e industria), sulla rivista Fortune, creando aspettative. Ma la stesura andava a rilento fino a che non gli venne in mente di creare il personaggio fittizio della \"Vecchia Signora\", stimolandolo ad accelerare i tempi: il 28 settembre il manoscritto riempiva gi\u00e0 200 pagine. Nel 1931, alla Festa di Pamplona, dove Hemingway si recava gi\u00e0 da 7 anni, termin\u00f2 il glossario che comprendeva accuratamente, in ordine alfabetico, i termini tecnici della corrida che finirono per esser dei veri saggi lemmatici: Il testo cos\u00ec formato presentava 18 capitoli, ai quali si aggiunsero gli ultimi 2 per la stesura completa. Il penultimo capitolo concerne l'arte di uccidere con la spada corredata dai racconti di alcuni matadores e quelli di una decina di toreri famosi; l'ultimo capitolo presenta una raccolta delle impressioni generali sulla Spagna e gli spagnoli, annotati da Hemingway nel corso delle sue visite degli ultimi 7 anni. Al ritorno a Parigi, a met\u00e0 di settembre 1931, inizi\u00f2 a rivedere il testo. Nel gennaio 1932, avvert\u00ec l'editor Max Perkins che il testo era completo, intrattenendo con lui una fitta corrispondenza per tutta la primavera seguente per discutere il formato e le illustrazioni del libro. Su suggerimento dell'amico John Dos Passos, che lo and\u00f2 a trovare a Key West, tagli\u00f2 alcune pagine e consegn\u00f2 il testo approntato per la pubblicazione, per poi dedicarsi alla sua passione della pesca di altura.\nMentre era nello Wyoming a pesca di trote, il libro usc\u00ec, ed egli lesse le recensioni che giudicavano l'opera al di sotto delle aspettative; fu il russo Ivan Kashkeen, che aveva tradotto in Unione Sovietica due racconti di Hemingway, ad apprezzare \"Morte nel pomeriggio\", contribuendo ad aumentarne l\u00ec la fama. Maggiore considerazione inizi\u00f2 ad avere nel 1935, divenendo una \"Bibbia delle corride\", e le cui copie finirono presto nei musei sulla tauromachia.\nDescrizione.\nBench\u00e9 presentato in maniera disorganica, Hemingway sviscera un tema che conosce a fondo: la corrida, sfida dell'uomo alla forza bruta, dove uomo e toro sono allo stesso tempo carnefici e vittime. La corrida \u00e8 una forma d'arte simile alla tragedia: rappresenta l'esistenza perch\u00e9 lega i temi della morte con quelli della vita. Nella tragedia a cui gli spettatori assistono la rappresentazione \u00e8 un'esperienza connotata di significati primordiali che si danno forma per essere veduti e vissuti collettivamente. L'uccisione del toro diventa qui una manifestazione metafisica: alla folla presente nell'arena il torero - mattatore non vile n\u00e9 brutale - elargisce simbolicamente i valori del coraggio e della virt\u00f9, esemplificati dai gesti e dai rituali codificati coi quali egli sfida corpo a corpo la morte, accostandosi ad essa ed emergendone alla fine vincitore. Agli occhi di Hemingway acquista una toccante immortalit\u00e0. A differenza che nella caccia e nella pesca, Hemingway vi trova una visione spettacolarizzata, eseguita secondo regole prefissate, in veri e propri atti di un duello fra l'uomo e la natura.\nScritta in 20 capitoli, la guida presenta tre sezioni principali: il testo di Hemingway, un'ampia parte corredata da fotografie commentate e un glossario di termini.\nNel capitolo quindicesimo, Hemingway racconta in un dialogo un episodio nel quale esprime con ironia il suo disprezzo per l'omosessualit\u00e0; non mancano ovunque digressioni sull'arte dello scrivere e critiche verso alcuni scrittori, come Aldous Huxley, William Faulkner e Waldo Frank. Nel capitolo XX, c'\u00e8 la lunga carrellata sulle morti dei vari toreri, esauriente compendio del tributo di sangue a quest'arte difficile e tragica. Il lettore trover\u00e0 ogni minimo dettaglio sullo svolgimento della corrida - compresi in Appendice i suggerimenti sui posti migliori e indicazioni sui prezzi dei biglietti dell'epoca - ancor oggi validi.\nHemingway divenne un aficionado delle corride gi\u00e0 durante i suoi viaggi negli anni Venti a Pamplona, tema del suo romanzo \"Fiesta\". Il libro fu tacciato come il trionfo del falso machismo di Hemingway, innestato sui valori della violenza e della morte. Controversie che ancor oggi la tauromachia suscita.\nL'atto dell'uccidere, o meglio un certo modo di uccidere, \u00e8 per H. una forma di immortalit\u00e0, capace di riscattare chi lo compie dalle eventuali brutture della sua personale condizione umana, trasfigurandolo nel sacerdote di un rito religioso, l'intermediario tra l'uomo comune e la natura.\nNei suoi scritti sulla Spagna, Hemingway fu influenzato dal maestro P\u00edo Baroja. Quando vinse il Premio Nobel per la Letteratura, egli viaggi\u00f2 per andare a trovare il morente Baroja, per dirgli che avrebbe meritato lui invece di vincerlo."}
{"id": "1204537", "revid": "125418033", "url": "https://it.wikipedia.org/wiki?curid=1204537", "title": "Ji\u0159\u00ed Orten", "text": "Biografia.\nEra di famiglia ebrea, e fratello del regista Ota Ornest, studi\u00f2 nel Conservatorio di Arte drammatica di Praga fino al 1939, anno cruciale per l'Europa e per la vita di Orten. In Boemia e in Moravia arrivarono le truppe tedesche di occupazione ed entrarono immediatamente in vigore le Leggi razziali del Terzo Reich. Ebbe una vita brevissima, poich\u00e9 mor\u00ec a soli 22 anni in seguito ad un incidente stradale, alla vigilia del suo compleanno: il 29 agosto 1941 infatti, uscendo da un chiosco, dove si era fermato per comprare delle sigarette, fu travolto da un'auto tedesca che procedeva a forte velocit\u00e0 e trascinato per alcune decine di metri. Trasportato all'Ospedale generale, gli fu negato il ricovero a causa della sua origine ebraica; trasferito in stato di coma in un ambulatorio destinato ai soli ebrei, non si risvegli\u00f2 pi\u00f9. Mor\u00ec due giorni dopo, l'1 settembre, e fu seppellito nel nuovo cimitero ebraico di Praga.\nPoetica.\nA 17 anni, nel 1936, inizia a scrivere in giornali e riviste, e dal 1939 a causa delle leggi razziali si serv\u00ec degli pseudonimi Kerel J\u00eclek e Ji\u0159\u00ec Jakub.\nAppartiene al gruppo dei giovani artisti Ohnice (Malerba) che oper\u00f2 negli anni dell'occupazione nazista (insieme a Bedn\u00e0\u0159, Bonn, Bezovsk\u0177, Hir\u0161al). \nSono riconoscibili nella sua opera le influenze del poeta ceco Halas, oltre R. Weiner, Rainer Maria Rilke, F. Jammes, e ancora dalla filosofia di Kierkegaard e di de Unamuno.\nNella sua breve opera letteraria riusc\u00ec ad esprimere la sua concezione negativa dell'esistenza, il senso di dolore e angoscia, e la coscienza di una morte imminente. Una concezione della vita emblematica per tutta la sua generazione costretta a vivere in una condizione storicamente difficilissima, minata da pericoli imminenti, priva di prospettive di futuro, di normalit\u00e0 e serenit\u00e0.\nOpere.\nDella sua produzione poetica pubblic\u00f2 le raccolte \u010c\u00ectanka jaro, \"Crestomazia primavera\" del 1939; Cesta k mrazu, \"Viaggio verso il gelo\" del 1940; Ohnice, \"Malerba\" del 1941; rimasero invece inedite altre due raccolte: Zcest\u00ec \"Disvio\" e \"Elegie\" pubblicate solo nel 1947 nel volume \"Opere\" curato da V. \u010cern\u00fd. Nonostante al centro della sua opera stia la poesia, si ciment\u00f2 anche nella prosa e nel teatro, scrisse recensioni e saggi letterari. Da segnalare la prosa Eta, Eta, \u017elut\u00ec pt\u00e0ci: \"Eta, eta, uccelli gialli\", in seguito rielaborata nel romanzo Mal\u00e0 v\u00ecra, \"Piccola fede\" pubblicato nel 1966. Si conservano anche tre quaderni di circa 1500 pagine manoscritte ai quali dava nome a seconda della copertina (\"Libro azzurro, Libro zigrinato, Libro rosso\"). Questi diari furono pubblicati nel 1958, e hanno gettato nuova luce sulla poesia di Orten, poich\u00e9 mettono a nudo la stretta connessione della sua creazione poetica con la sua vicenda personale, il suo bisogno esasperato di estrinsecare quotidianamente la sua angoscia esistenziale, ma soprattutto perch\u00e9 svelano la complessit\u00e0 del suo mondo interiore e della sua immaginazione poetica."}
{"id": "1204539", "revid": "7336", "url": "https://it.wikipedia.org/wiki?curid=1204539", "title": "Hiphop", "text": ""}
{"id": "1204540", "revid": "17654", "url": "https://it.wikipedia.org/wiki?curid=1204540", "title": "Grace O' Malley", "text": ""}
{"id": "1204541", "revid": "125724965", "url": "https://it.wikipedia.org/wiki?curid=1204541", "title": "Vogliamo i colonnelli", "text": "Vogliamo i colonnelli \u00e8 un film del 1973 diretto da Mario Monicelli, presentato in concorso al 26\u00ba Festival di Cannes. \u00c8 una commedia satirica a sfondo fantapolitico che immagina un maldestro colpo di Stato in Italia, con esplicite allusioni ai presunti tentativi di golpe del 1964 e del 1970 e al regime dei colonnelli greci e parodia de i due colonnelli\nTrama.\nMilano: un ordigno esplosivo fa crollare la Madonnina del duomo di Milano, scatenando un'ondata di sdegno in tutto il Paese e all'estero. L'attentato \u00e8 stato organizzato da estremisti di destra per incolpare le Sinistre, ma l'on. Giuseppe Tritoni, che fa parte del complotto, finisce col rompere col suo partito. La \"Grande Destra\" sta infatti perseguendo una politica di inserimento nel sistema, presentandosi come il partito che vuole \"la libert\u00e0 nell'ordine e l'ordine nella libert\u00e0\". L'onorevole, persuaso che il potere vada preso prima che la sinistra prenda il sopravvento, si rivolge all'anziano colonnello Ribaud affinch\u00e9 gli procuri un appuntamento con il generale Bassi-Lega, messo a riposo a met\u00e0 pensione per aver preso parte ad un tentativo di golpe. Il Tritoni lo convince a dargli una lista segreta di ufficiali che si erano detti disponibili a partecipare al complotto, a suo tempo compilata dal generale De Vincenzo.\nReclutati i partecipanti, si rivolge all'industriale Irnerio Stainer per il finanziamento dell'impresa. Per convincerlo a sborsare cinquecento milioni lo minaccia di rivelare i retroscena di una fornitura di vecchi apparecchi radio all'esercito, residuati di guerra malfunzionanti venduti a prezzo pieno in complicit\u00e0 col generale Alcide Bosisio. Ottenuti i finanziamenti e organizzato un campo paramilitare per l'addestramento dei partecipanti, i congiurati si riuniscono in una villetta isolata per mettere a punto i dettagli del piano \"Volpe nera\" (rapimento del presidente della Repubblica e occupazione della Rai per l'annuncio del colpo di Stato) e decidere il futuro ordinamento del Paese.\nAlla riunione prende parte il colonnello Andreas Automatikos, membro dei servizi segreti della neonata Dittatura dei colonnelli. Un giornalista di sinistra, Armando Caff\u00e8, che si trova casualmente da quelle parti, scatta una serie di foto compromettenti e consegna il materiale all'onorevole Luigi Di Cori del PCI. Quest'ultimo si reca col segretario del PSI e il sottosegretario democristiano agli interni dal ministro dell'interno Li Masi, che tuttavia non sembra dare grande importanza alla notizia, definendo l'operazione di Tritoni \"cervellotica e buffonesca\" e le intenzioni dei tre uomini \"una speculazione politica\". Li rassicura tuttavia che passato il fine settimana avrebbe preso i provvedimenti del caso.\nNelle stesse ore i congiurati sono pronti a passare all'azione. La base \u00e8 una palestra pugilistica, da dove ci si tiene in contatto con le forze militari che stanno convergendo a Roma e con diverse pattuglie di uomini travestiti da carabinieri, pronti ad eseguire una serie di arresti programmati. Per le comunicazioni si utilizzano tuttavia gli stessi apparecchi radio residuati bellici forniti da Stainer all'esercito. A causa del loro funzionamento precario ci si collega con uno scacchista che, credendo di comunicare con l'avversario, detta una mossa che viene interpretata dal colonnello Barbacane come la posizione dell'aeroporto di Fiumicino. Paracadutata la squadra in un pollaio di Maccarese, viene per errore lanciato il segnale di avvenuta occupazione, sballando tutti i tempi dell'operazione. La squadra del colonnello Furas arriva cos\u00ec alla sede Rai dopo la fine delle trasmissioni, quando \u00e8 ormai inutile lanciare l'appello alla nazione.\nParte intanto un'operazione di polizia. I congiurati vengono arrestati, mentre Tritoni riesce a nascondersi da Marcella Bassi Lega, venendo poi scoperto dalla polizia assieme ad uno dei numerosi amanti della donna, mancato al golpe per \"appendicite\". Il parlamentare \u00e8 quindi portato dal presidente della Repubblica, insieme al quale si trovano anche il ministro Li Masi e gli altri capi della congiura. Questi lo tradiscono svelando la sua idea golpista; Li Masi svela a sua volta che aveva gi\u00e0 scoperto tutto e preparato un contro-colpo di Stato al fine di isolare gli estremismi politici e di instaurare uno stato di polizia tecnocratico di stampo autoritario. Tritoni, umiliato e irato, sottrae a un militare una granata, minacciando di farla esplodere e facendo morire il presidente della Repubblica di infarto, favorendo cos\u00ec i piani del ministro Li Masi.\nUn anno dopo, Tritoni si trova nello Stato militarista che sognava, ma senza di lui. Il leader del suo ex-partito la \"Grande Destra\" sostiene il governo e l'imprenditore Stainer \u00e8 ministro del lavoro, cos\u00ec come sono ministri alcuni militari che affermavano fedelt\u00e0 alla Repubblica. Tritoni cerca quindi di vendere il suo piano golpista a dei politici di un sottosviluppato stato africano.\nRiferimenti ai fatti reali.\nIl film \u00e8 un esplicito richiamo alle numerose trame golpiste avvenute nei primi anni '70. Sono molti i richiami al generale Giovanni de Lorenzo e al Piano Solo e c'\u00e8 chi sostiene che la trama ricorda in modo esplicito la cronaca del presunto tentativo di colpo di stato attribuito al principe Junio Valerio Borghese e avvenuto nella notte tra il 7 e l'8 dicembre 1970. La pellicola mescola in realt\u00e0 riferimenti ad entrambe le vicende, che ebbero in comune l'idea di far convergere clandestinamente su Roma dei reparti militari per occupare i suoi punti vitali (la televisione, il Ministero dell'interno) e mobilitare finti appartenenti alle forze dell'ordine per l'arresto di determinati politici.\nIn particolare:\nDel tutto arbitraria \u00e8 invece l'identificazione dei personaggi del film coi protagonisti delle trame golpiste. Come ha raccontato Mario Monicelli, il carattere e il modo di fare dei protagonisti richiama alcuni luoghi comuni tipici della destra italiana di quegli anni, lacerata tra lo spiritualismo conservatore evoliano, l'ideologia reazionaria tipica dei monarchici e il movimentismo ribelle dei settori giovanili, cui aggiunge due figure stereotipate dell'industriale finanziatore e dell'alto prelato militarista. Lo stesso Monicelli, del resto, ha definito il film un'opera di fantapolitica e satira, volutamente non a lieto fine \"\"per far suonare una campana. Dire al cittadino di fare attenzione, di essere vigilante, di non lasciarsi abbagliare solo da episodi clamorosi\". Una farsa \"costruita prendendo spunto dai giornali che adombravano la faccenda\"\", aggiunge riferendosi al generale col monocolo (de Lorenzo), e alla Guardia forestale dello Stato fatta scendere a Roma nel 1970.\nRiprendendo un copione gi\u00e0 visto ne \"I soliti ignoti\" e pi\u00f9 ancora ne \"L'armata Brancaleone\" il regista mette insieme una sgangherata compagnia fatta di militari nostalgici e delinquentelli di bassa tacca che pensano di poter prendere il potere senza fare ricorso alla violenza, fidando nella debolezza dello Stato e convinti che gli italiani, di fronte ad \"\"un pugno di uomini decisi\", li avrebbero seguiti \"chi per fede, chi per interesse chi per paura\"\".\nNel film si fa riferimento ai \"maiali\", siluri sottomarini in dotazione ai guastatori italiani (di cui fu comandante Junio Valerio Borghese) identificati qui come barchini e non siluri.\nColonna sonora.\nAll'epoca (1973) la CAM pubblic\u00f2 un 45 giri appositamente dedicato al film (numero catalogo: AMP 113) contenente due titoli: \nLe musiche sono a cura di Carlo Rustichelli.\nDistribuzione.\nIl film \u00e8 uscito nelle sale italiane il 6 marzo 1973, pochi mesi prima del Colpo di Stato in Cile del 1973."}
{"id": "1204542", "revid": "767487", "url": "https://it.wikipedia.org/wiki?curid=1204542", "title": "Magic Sys Req", "text": "La combinazione di tasti Magic (o , ) \u00e8 una modalit\u00e0 di comunicazione con il kernel di Linux che pu\u00f2 essere abilitata in fase di compilazione per mezzo dell'opzione codice_1. Permette di eseguire diversi comandi a basso livello semplicemente utilizzando una giusta sequenza del tipo ++\"tasto\" (o ++\"tasto\"), a prescindere dallo stato in cui si trova il sistema.\nViene spesso usata per recuperare sistemi bloccati o per riavviare il PC senza corrompere i file system.\nAttivazione delle combinazioni Magic.\nPer attivare le combinazioni Magic bisogna:\neseguire il comando: \noppure aggiungere la seguente riga nel file \"/etc/sysctl.conf\":\nElenco delle combinazioni Magic.\nLe combinazioni si ottengono premendo i tasti Alt, R Sist ed un ulteriore tasto il cui valore seleziona il comando da eseguire. Affinch\u00e9 il comando venga ricevuto, \u00e8 necessario mantenere premuto il tasto Alt.\nI comandi sono cos\u00ec associati ai tasti:\nUtilizzo.\nUn uso comune del tasto \"Magic \" \u00e8 per effettuare un riavvio sicuro di un sistema Linux, altrimenti bloccato.Ci\u00f2 pu\u00f2 evitare la necessit\u00e0 di un \"fsck\" al successivo riavvio (e la probabilit\u00e0 di perdite di dati) e fornisce ad alcuni programmi la possibilit\u00e0 di salvare copie di emergenza del lavoro non ancora salvato (o di chiudersi in modo pulito). L'acronimo REISUB: \"Raising Elephants Is So Utterly Boring\", \"Reboot Even If System Utterly Broken\" , \"Riavvia Eventualmente Il Sistema Ufficialmente Bloccato\" o semplicemente la parola \"BUSIER\" letta al contrario, sono spesso usati per ricordare la seguente sequenza di tasti \"Magic \":\nQuando i tasti \"Magic \" sono utilizzati per terminare un programma grafico bloccato, questo non ha la possibilit\u00e0 di ripristinare la modalit\u00e0 testo e ci\u00f2 pu\u00f2 rendere la console completamente illeggibile. I comandi \"textmode\" (parte del pacchetto SVGAlib) e \"reset\" possono ripristinare la modalit\u00e0 testo e rendere la console di nuovo interpretabile.\nSu sistemi che non includono il comando \"textmode\", la sequenza ++ (, ..., , in cui \"n\" \u00e8 il numero massimo di consoles previste dal sistema) potrebbe forzare il ritorno ad una console di testo. ++ pu\u00f2 essere utilizzato per tornare alla GUI (modalit\u00e0 grafica) se l'X server \u00e8 ancora funzionante."}
{"id": "1204550", "revid": "152717", "url": "https://it.wikipedia.org/wiki?curid=1204550", "title": "Hendrik Johannes Cruijff", "text": ""}
{"id": "1204553", "revid": "92723", "url": "https://it.wikipedia.org/wiki?curid=1204553", "title": "Guillaume Isidore", "text": "Esordi.\nNato da famiglia di antico casato, perse presto il padre, decapitato il 18 luglio 1793, nel corso della Rivoluzione.\nMancano notizie per il successivo ventennio, dal che si deduce che non ricopr\u00ec cariche pubbliche n\u00e9 si compromise con la rivoluzione o l'Impero. Le cronache pi\u00f9 tarde, anzi, lo ricordano per \u00abassai precoci segni di zelo realista\u00bb.\nLa morte del padre, comunque, non lo costrinse all'esilio, n\u00e9, apparentemente, ne compromise del tutto le fortune economiche (originariamente legate a propriet\u00e0 terriere nella regione di Tolosa). Tanto che in quegli anni divenne amico di de Guiraud, poeta e scrittore (dal 1826 membro dell'Acad\u00e9mie Fran\u00e7aise, seggio 37 al posto del marchese de Montmorency), allora in citt\u00e0 per seguire studi di diritto. Non dovette mutare nemmeno la sua posizione sociale nella (ancorch\u00e9 sconvolta) cerchia della nobilt\u00e0 tolosana: quando si spos\u00f2, il 4 aprile 1812, prese per moglie Agathe d'Aspe, figlia di un marchese, gi\u00e0 Pr\u00e9sident \u00e0 mortier del parlamento di Tolosa, ovvero l'alta corte di giustizia della regione. Dal matrimonio nacquero cinque figli, l'ultimo nel 1824.\nI cento giorni.\nMa i lunghi anni dell'Impero non fecero mutare le sue posizioni politiche, tanto che, al ritorno di Imperatore dall'Elba, il 1\u00ba marzo 1815, troviamo Montbel arruolato nei \"Volontaires Royaux\".\nSi trattava di corpi di volontari, di varia consistenza, raggruppati dai realisti un po' in tutta la Francia e decisi a combattere \"l'usurpatore\". Come consistenza militare li si potrebbe assimilare a dei corpi franchi, o partigiani. La loro azione fu visibile in particolare durante la marcia di Napoleone su Parigi e dopo battaglia di Waterloo. N\u00e9 poteva essere altrimenti, considerato il generale passaggio di campo dell'esercito.\nIn ogni caso le fonti accennano ad un licenziamento dei \"Volontaires Royaux\" dopo il 20 marzo (data del ritorno trionfale di Napoleone a Parigi, da cui era fuggito Luigi XVIII) ed a diversi episodi di arresti e persecuzioni ad opera delle autorit\u00e0 imperiali nel corso dei Cento Giorni. Attenzioni che coinvolsero anche il Montbel, ma che non ebbero, in generale, effetti, a causa della rapida e definitiva disfatta di Waterloo, il 18 giugno, seguita, il 15 luglio, dalla resa di Napoleone, seguita dall'esilio a Sant'Elena.\nUn notevole carriera al seguito del Vill\u00e8le.\nForte della nobilt\u00e0 della propria casata e dei freschi galloni di reduce, venne nominato consigliere municipale della sua citt\u00e0 di Tolosa, in data imprecisata. A tale periodo risale il legame politico con un parente, il conte di Vill\u00e8le (la madre del Montbel era una de Vill\u00e8le, Jeanne), nominato sindaco della citt\u00e0 dopo i cento giorni. Questi era un uomo molto ricco (delle piantagioni della moglie, nella colonia dell'Isola della Riunione), deputato sin dal 1815 e, presto, capo del partito \"ultra\". Fece talmente tanta carriera da divenire, il 14 dicembre 1821, primo ministro, a Parigi.\nDa quel posto favor\u00ec la carriera del suo protetto Montbel, rimasto in provincia:\nMontbel venne eletto con 281 voti a favore su 330 votanti e 399 iscritti, contro 108 a tale Joseph Cassaing, un banchiere e presidente del locale tribunale di commercio. Questo Cassaing dovette essere uno dei capi del partito liberale a Tolosa, ed un avversario del Montbel, tanto da prenderne il seggio di Consigliere Generale, il 18 gennaio 1831, alcuni mesi dopo la grave sconfitta subita dagli \"ultra\", a seguito della Rivoluzione di Luglio.\nDeputato a Parigi.\nLa caduta del governo de Vill\u00e8le.\nIl destino volle che quelle elezioni della Camera dei deputati coincidessero con una vittoria liberale, tanto che Carlo X, seguendo, per l'ultima volta, l'uso del fratello Luigi XVIII di accomodare i mutamenti elettorali con cambiamenti nella compagine del governo (che, in base alla vigente Carta del 1814 dipendeva esclusivamente dalla fiducia del sovrano). Dimise, quindi il conte di Vill\u00e8le, sostituendolo il 4 gennaio 1828, con una compagine guidata dal visconte di Martignac.\nMontbel debutt\u00f2, quindi, come deputato di opposizione, sostenitore del ministero precedente. Il \"Dizionario dei Parlamentari\" del 1889 lo descrive come \u00abattivo, zelante, del tutto deferente alla causa monarchica, dotato di una certa facilit\u00e0 di parola, si fece difensore risoluto delle idee del Vill\u00e9le in materia di politica e di finanze, moltiplic\u00f2 le proposte e gli emendamenti senza lasciarsi scoraggiare dagli insuccessi, e combatt\u00e9, senza sosta, il partito liberale\u00bb.\nIl maggiore provvedimento del governo Martignac fu un progetto di legge sulla stampa periodica, approvata nel luglio 1828. Alla Camera dei deputati essa venne discussa, come previsto dagli art. 45-46 della Carta, da una delle due commissioni che si ripartivano le proposte presentate dal sovrano. Di essa faceva parte proprio il Montbel, che \"combatt\u00e9 con vigore la libert\u00e0 di stampa, invocando, a sostegno delle proprie tesi, l'attentato di Lourel contro il duca di Berry, del quale attribuiva la responsabilit\u00e0 ai giornalisti dell'opposizione e reclamava la censura facoltativa ('censure facultative')\".\nLa liberazione della Grecia.\nUna delle principali eredit\u00e0 del governo Vill\u00e8le era stato l'intervento, accanto a Gran Bretagna e Impero Russo, nella guerra d'indipendenza greca, contro l'Impero Ottomano. Le tre potenze avevano, infatti, sottoscritto, il 6 luglio 1827 una Convenzione che imponeva alla cosiddetta Sublime Porta il rispetto dell'autonomia della Grecia, pur nel quadro della sovranit\u00e0 turca. Questi, forte dei successi ottenuti dal fedele Ibrahim Pacha che aveva riconquistato e messo a ferro e fuoco l'intera Morea, rifiut\u00f2. Le tre potenze decisero, allora, di inviare una forte squadra navale la quale, il 20 ottobre 1827, condusse una dimostrazione di fronte alla flotta mussulmana nella baia di Navarino. L'inattesa reazione turca diede loro l'occasione per iniziare una grande battaglia, e distruggere l'intera armata nemica.\nIl successo di Navarino, tuttavia, non bast\u00f2 a salvare Vill\u00e8le dalla sconfitta elettorale. Ma venne accolta con gioia da Carlo X, il quale considerava suo dovere di sovrano cristiano soccorrere i Greci ridotti in schiavit\u00f9. Tanto che Martignac non si oppose all'invio di un nutrito corpo di spedizione francese (salpato da Tolone proprio nel luglio-agosto 1828, quindi a cavallo dei due governi), che diede un decisivo contributo alla liberazione della Grecia.\nPer dimostrare le proprie buone intenzioni, Martignac indusse Carlo X ad affidare la spedizione al Tiburzio Sebastiani, un corso, fratello di quell'Orazio avversario dei Borbone e fra i futuri artefici della Rivoluzione di Luglio.\nFurono, forse, queste circostanze ad indurre Montbel a un'allora famosa dichiarazione, che definiva \u00abrovinoso e romanzesco\u00bb (\u00ab\"ruineuse et romanesque\"\u00bb) l'intervento a favore dei Greci.\nIl governo Polignac.\nLa situazione politica in Francia stava, tuttavia, mutando. L'8 agosto 1829, Martignac si vide respingere dalla Camera dei deputati una proposta di legge concernente la riorganizzazione degli enti locali e si dimise. Carlo X, stanco degli abusi dei liberali, decise di imporre le proprie scelte senza tener conto della maggioranza parlamentare. E nomin\u00f2 primo ministro il principe di Polignac, nuovo leader del partito \"ultra\".\nMinistro dell'educazione.\nMontbel divenne ministro degli affari ecclesiastici e della pubblica istruzione (e \"grand ma\u00eetre de l'Universit\u00e9\"), al posto del M. de Vatimesnil. Tenne il portafoglio per tre mesi, segnalandosi per una misura importante: rifiut\u00f2 di sottoscrivere la sospensione dai corsi di insegnamento di Cousin, Guizot e Villemarin. Cre\u00f2, inoltre, alla Scuola Preparatoria Normale una conferenza di francese e una di grammatica comparata. Divise, inoltre, la cattedra di filosofia in filosofia propriamente detta e di storia, includente archeologia e geografia. Ma, in compenso, a settembre rovesci\u00f2 una precedente ordinanza del marzo 1829, la quale aveva sostituito il francese al latino come lingua di insegnamento della filosofia.\nMinistro degli Interni.\nIl 18 novembre 1830 succedette al dimissionario de la Bourdonnaye come ministro degli interni (lasciando l'educazione al conte di Guernon-Ranville, un magistrato liberale). Montbel cominci\u00f2 con l'affidare la direzione generale della polizia al Sirieys de Mayrinhac. Ebbe, poi, modo di esprimersi riguardo alla condizione carceraria dei minori. Ancora nel 1840 esistevano solo 300 posti in sezioni separate. Ma, in un rapporto alla \"Soci\u00e9t\u00e9 royale des prisons\" del 29 gennaio 1830, Montbel sottolineava: \u00abil regime delle carceri centrali non si adatta per nulla a dei ragazzi presso i quali il vizio e la corruzione non ha ancora gettato delle radici profonde e che sono rimessi al potere del governo \u2026 per ricevere un'educazione che li allontani dal vizio. \u00c8 dunque della loro educazione che occorre, specialmente, occuparsi\u00bb. Anche se tali considerazioni si accompagnavano al suggerimento di indirizzare unicamente all'educazione dei giovani gli sforzi dei filantropi che si occupavano dei carcerati dal momento che la condizione delle carceri gli sembrava soddisfacente.\nContinuati contatti con il collegio di Tolosa.\nDa deputato e ministro continu\u00f2 ad essere vicino al suo collegio, come testimonia la donazione di un quadro al \"mus\u00e9e des Augustins\" di Tolosa, commissionato dal Montbel nel 1830, da ministro dell'Interno. Esso giunse a destinazione solo il 14 maggio 1832, inviato dal Guizot, allora ministro del commercio e dei lavori pubblici, dopo diverse proteste della citt\u00e0 di Tolosa.\nLa rivoluzione di luglio.\nLa crisi parlamentare del 1830.\nIn quei mesi, Montbel intervenne pi\u00f9 volte alla Camera, invano cercando di attenuare l'opposizione al ministero del quale faceva parte. Particolare importanza ebbe l'apertura della sessione parlamentare, il 2 marzo 1830, segnata da un discorso della corona di Carlo X il quale annunci\u00f2 la spedizione di Algeri e minacci\u00f2, implicitamente, l'opposizione di governare per ordinanze in caso di blocco delle istituzioni. Nel corso della successiva discussione, il 5 marzo, Montbel denunci\u00f2 \u201cquesto odio che allarma, che pone degli onesti cittadini sotto i colpi della diffamazione e della calunnia, e che impedisce ai magistrati (il governo) di fare tutto il bene che vorrebbero\u201d.\nCome tutta risposta, la Camera dei deputati, il 16 marzo, approv\u00f2 il famoso 'indirizzo dei 221' (approvato con 221 sfere bianche, contro 181 sfere nere), che consisteva in una vera e propria mozione di sfida nei confronti del ministero Polignac. Essa confliggeva con la Carta del 1814, in quanto essa nulla dava alla Camera la competenza per interferire nella formazione del ministero, che costituiva una stretta prerogativa reale. Esso venne portato il 18 marzo da Carlo X alle Tuileries. Questi lo respinse con parole che ricalcavano quelle del Montbel: \"Avevo diritto di contare sul concorso delle due camere per compiere tutto il bene che io meditavo; se il mio cuore si affligge di vedere i deputati dei dipartimenti dichiarare che, da parte loro, tale concorso non esiste\".\nLe due elezioni del 1830.\nSi apriva, cos\u00ec, una grave crisi politica, che Carlo X credette di affrontare dissolvendo, il 16 maggio 1830, l'assemblea, al fine di ricostituire una maggioranza a lui favorevole.\nLe condizioni di riuscita riposavano, grandemente sul ministro degli Interni, il quale aveva la responsabilit\u00e0 di organizzare le elezioni, condizionandole a misura di garantire una vittoria degli \"ultra\". Montbel era, certamente, partigiano dell'ingerenza del potere. Ma venne sostituito, il 15 maggio, dal conte di Peyronnet. Questi fall\u00ec in pieno il proprio obiettivo: contro le aspettative della corte, i liberali vinsero le elezioni del 23 giugno, eppoi anche le successive elezioni del 19 luglio. In soprannumero, i liberali ottennero 274 seggi, ossia 53 pi\u00f9 di quanti ne avessero prima della dissoluzione.\nLe ordinanze di Saint-Cloud.\nNel frattempo Il 19 maggio 1830, Montbel aveva sostituito il conte di Chabrol come ministro delle finanze.\nCon questa carica firm\u00f2 le ordinanze di Saint-Cloud: esse erano permesse dall'art. 14 della Carta che permetteva a re di fare \"i regolamenti e le ordinanze necessarie per l'esecuzione delle leggi e la sicurezza dello Stato\". Ma vennero accolte dalla feroce opposizione liberale e determinarono lo scoppio della Rivoluzione di Luglio.\nLa Rivoluzione di Luglio.\nMontbel sostenne sino in fondo il trono di Carlo X, respinse ogni ipotesi di compromesso con l'opposizione o gli insorti, concorse con il principe di Polignac alle misure di resistenza, respinse i tentativi di conciliazione tentati dal de S\u00e9monville e dal d'Argont, i quali, comunque, avrebbero comportato un sostanziale accoglimento dell'Indirizzo dei 221 e delle tesi liberali.\nL'esilio.\nAccompagn\u00f2 il re a Rambouillet e, dopo che il duca di Orl\u00e9ans venne nominato luogotenente generale del Regno, Montbel rientr\u00f2 a Parigi da dove part\u00ec per Vienna, in Austria.\nProcesso.\nInsieme all'intero ex-governo, Montbel dovette subire il cosiddetto 'processo ai ministri di Carlo X', un'operazione decisamente politica, volta a soddisfare le attese di vendetta della popolazione parigina contro gli sconfitti.\nMesso in stato d'accusa il 29 settembre 1830, con 197 voti contro 69, Montbel venne compreso, come contumace, nel decreto emesso della Camera dei Pari, che condann\u00f2 tutti i membri del governo Polignac alla morte civile ed alla prigione perpetua.\nEsproprio.\nNon che in quegli anni uscisse completamente dalla scena politica: ad esempio l\"'Echo de la fabrique\", giornale dei setaioli, del 24 febbraio 1833, da conto della proposta avanzata dal Passy, nel quadro delle discussioni di bilancio, di annullare un'ordinanza del Montbel, del 28 luglio 1830, per il pagamento (avvenuto) di 371'000 franchi (o 421'000) ai soldati che difendevano \"la causa dell'ex-re Carlo X contro il popolo\". Montbel venne difeso dal Berryer, con un discorso qualificato come \"remarquable\", ma rigettato dal parlamento quasi all'unanimit\u00e0. Segue una notizia del 10 marzo, che registra una memoria di risposta, indirizzata dal Montbel (qualificato semplicemente come \"ex-ministre\"). Il governo promise di registrare la spesa a bilancio con apposito progetto di legge. Ma la memoria venne inviata alla Camera dei Pari, nel quadro del precedente processo.\nLa 'piccola corte' di Carlo X a Praga.\nCarlo X si rifugi\u00f2 a Praga, ove la sua \"petite cour\" si divise fra differenti partiti. La \"Revue des Deux Mondes\", accreditava Montbel lontano dai \"duri e puri\" di sovrano e dai \"cavallereschi\" della duchessa di Berry: egli sarebbe stato sostenitore \"del suffragio universale e delle vecchie franchigie comunali\". Nel caso, un atteggiamento assai avveduto, dal momento che la maggioranza liberale della Camera era stata eletta a suffragio ristrettissimo, non espressivo di collegi, per lo pi\u00f9, a larga maggioranza cattolici e realisti.\nTale atteggiamento, sicuramente, non scontentava Carlo X che, nel 1830, aveva nominato Montbel 'conte'.\nLo scandalo della Duchessa di Berry.\nLa duchessa di Berry era stata coinvolta in un malaccorto tentativo di sollevazione realista nella zona della Vandea. Arrestata, le fu permesso di lasciare la Francia l'8 giugno 1833 per Palermo. Da l\u00ec si mise in viaggio per Praga, ma Carlo X rifiutava di accoglierla se non a condizioni determinate. La questione, infatti, era molto delicata in quanto la duchessa aveva agito come vedova del figlio di Carlo X (assassinato il 13 febbraio 1820 e martire della casa reale) e madre dell'erede al trono, loro figlio il conte di Chambord. Ma, nel corso della prigionia nella fortezza di Blaye, le nacque una figlia, Anna Maria, evidentemente non dal defunto marito. In tale occasione la duchessa di Berry fu costretta ad ammettere un segreto matrimonio con il Ettore Lucchesi Palli un nobile siciliano.\nI due fatti fecero molto rumore e vennero sfruttati con grande efficacia polemica dal governo dell'usurpatore Luigi Filippo (che aveva fatto assistere al parto dei testimoni scelti dal maresciallo Bugeaud).\nCarlo X, dunque, pretendeva la dimostrazione dell'esistenza di un regolare atto di matrimonio con Ettore Lucchese Palli e affid\u00f2 la delicata missione al Montbel, insieme al Ferron, gi\u00e0 ministro degli esteri nel 1827-29. Questi intercettarono la duchessa a Firenze, in settembre, ed ottennero la consegna del contratto (sino ad allora conservato in Vaticano). Dopodich\u00e9 la protagonista dello scandalo incontr\u00f2 un secondo messaggero, il Chateaubriand (anch'egli ex-ministro) a Venezia il 18 settembre e, il 20 seppe che l'udienza era stata rifiutata. Sinch\u00e9 non venne ammessa alla presenza del suocero, dal 13 al 18 ottobre, a Lubiana. Qui si vide allontanata dalla famiglia reale (che le rifiut\u00f2 la direzione dell'educazione del figlio) e part\u00ec per un nuovo esilio, in Belgio.\nLa prima storia del Duca di Reichstadt.\nDi tali colloqui Montbel fece tesoro in una \"relation fid\u00e8le et d\u00e9taill\u00e9e de l'arrestation de s. a. r. madame, duchesse de Berry\", edito nel 1832-33. Si trattava di una sorta di \"instant book\", che testimonia di un certo gusto del Montbel per la polemica giornalistica e d'attualit\u00e0.\nMa la sua opera pi\u00f9 conosciuta \u00e8 una \"Notice sur le Duc de Reichstadt - redigee a Vienne sur des documents authentiques\". Un'opera rilevante, in quanto fu la prima biografia dell'unico figlio legittimo di Napoleone il Grande, morto appena qualche mese prima, il 22 luglio 1832. Fu pubblicata subito a Parigi, in quel 1832, con seconda edizione gi\u00e0 nel 1833. Fu tradotta, gi\u00e0 nel 1833, in italiano dal Gaetano Barbieri, come \"Storia del Duca di Reichstadt\", edita presso Stella e Figli, Milano. Venne letto e citato da Alexandre Dumas padre e dal Chateaubriand\nLa morte di Carlo X.\nNel 1836 Montbel era presso il vecchio Carlo X che aveva lasciato Praga per un soggiorno di riposo a Gorizia. L\u00ec venne raggiunto da un'epidemia di colera, che lo uccise il 5 novembre 1836. Lo assisteva proprio il Montbel, che ne cur\u00f2 la sepoltura nel convento di Castagnevizza.\nSecondo matrimonio ed amnistia.\nA seguito della morte del vecchio re, il governo di Luigi Filippo, giudic\u00f2 maturo il tempo per tentare di rimarginare le ferite aperte dall'usurpazione del luglio 1830. L'anno seguente, 1837, Montbel e gli altri ministri vennero amnistiati dal governo Mol\u00e9.\nMontbel torn\u00f2 a Tolosa, prendendo dimora nel suo palazzo di Grand Rue Nazareth 6. Nel frattempo la prima moglie, Agata, era morta nel 1832. E Montbel aveva sposato prima del 1836, in seconde nozze, Nina Sigray, figlia di un conte, dalla quale ebbe due figli.\nContinuata vicinanza ai Borbone.\nDopodich\u00e9 resto uno dei consiglieri del pretendente al trono, come testimonia, ad esempio, una lettera del Montbel, del 21 giugno 1842, a questi indirizzata. \nOvvero la circostanza che, morta la seconda moglie, Nina, probabilmente poco dopo il 1838, Montbel si spos\u00f2, una terza volta, il 19 novembre 1845 con Alix de Gain de Montaignac, figlia di un conte che, probabilmente, aveva seguito Carlo X nel suo esilio. Il matrimonio avvenne, infatti, a Frohsdorf, in Bassa Austria, ove risiedeva la corte in esilio. E ne nacquero tre figli.\nDegli undici figli il primogenito Marcel divenne ufficiale dell'esercito austriaco; Henri fu zuavo pontificio e mor\u00ec a Vienna nel 1861; Louise spos\u00f2, nel 1854, un magnate ungherese.\nEsito.\nMontbel mor\u00ec a Frohsdorf, in Austria, durante una visita al il conte di Chambord, il 3 febbraio 1861. Si ha notizia che, appena pochi mesi dopo, il 20 maggio 1861, venne messa in vendita, tramite asta, la sua biblioteca di libri antichi e moderni."}
{"id": "1204555", "revid": "125462607", "url": "https://it.wikipedia.org/wiki?curid=1204555", "title": "Korobeiniki", "text": "Korobeiniki (\u041a\u043e\u0440\u043e\u0431\u0435\u0301\u0439\u043d\u0438\u043a\u0438), traslitterato in Korobj\u00e8jniki (generalmente scritto \"Korobeiniki\"), nota anche come Korobushka (Korobu\u0161ka, \u041a\u043e\u0440\u043e\u0301\u0431\u0443\u0448\u043a\u0430), \u00e8 una canzone popolare russa.\nFu scritta nel 1861, quando il poeta Nikolaj Nekrasov pubblica l'omonima lirica nella rivista letteraria \"Sovremennik\". Ne viene tratto un brano musicale dal tipico tempo variato che, nella tradizione russa, alterna accelerazioni e rallentamenti.\nPer il suo carattere ballabile e trascinante, nel Novecento \"Korobeiniki\" viene sfruttata e resa celebre in tutto il mondo, principalmente dal cinema. La si ritrova ne \"Il cacciatore\" di Cimino, dove accompagna una danza nella nota scena del matrimonio di Steven, in \"Snatch\" di Ritchie, ne \"Il nemico alle porte\" di Annaud.\nNel videogioco \"Tetris\", del russo Aleksej Pa\u017eitnov \"Korobeiniki\" \u00e8 la canzone di uno dei temi (Music A) che accompagnavano la discesa dei \"tetramini\" nella console Game Boy. Si tratta del \"pezzo caratteristico\" che nelle varie versioni del gioco \u00e8 rappresentato da un brano russo: di volta in volta \"Kalinka\", la \"Danza della fata confetto\", \"Korobu\u0161ka\".\nStoria.\nLa canzone \"Korobeiniki\" \u00e8 basata su una poesia dall'omonimo titolo del poeta russo Nikolay Nekrasov, stampata per la prima volta sul Sovremennik nel 1861. Il suo ritmo crescente e lo stile di danza associato l'hanno resa velocemente un canto popolare assai famoso ed apprezzato.\nI \"korobj\u00e8jniki\" erano venditori ambulanti che andavano in giro con dei vassoi a vendere tessuti, libri ed altri oggetti prima della rivoluzione russa. Questa lunga poesia di Nekrasov racconta le vicende di un giovane mercante che una notte riesce a sedurre una contadina di nome Katya in un campo di segale. Le offre alcune delle sue merci in cambio di un bacio e, implicitamente, di favori sessuali. Lei rifiuta tutti i doni eccetto uno, un anello turchese, ritenendo che avere le sue merci senza avere anche lui sarebbe insopportabile. La mattina seguente, lui le chiede di sposarlo, una volta vendute le sue merci al mercato. Il testo della canzone finisce cos\u00ec; tuttavia il poema si conclude con il mercante derubato ed assassinato da una guardia forestale a cui aveva chiesto delle informazioni di ritorno dal suo proficuo giorno al mercato.\nAccoglienza.\nIl sito ufficiale di \"Tetris\" ha scritto che Korobeiniki era \"gi\u00e0 abbastanza memorabile sia come poesia, che come canto popolare\", indipendentemente dal suo adattamento a tema di Tetris. "}
{"id": "1204558", "revid": "181699", "url": "https://it.wikipedia.org/wiki?curid=1204558", "title": "Korobushka", "text": ""}
{"id": "1204560", "revid": "181699", "url": "https://it.wikipedia.org/wiki?curid=1204560", "title": "Korobejniki", "text": ""}
{"id": "1204567", "revid": "729019", "url": "https://it.wikipedia.org/wiki?curid=1204567", "title": "Heinz Heise", "text": "Heinz Heise \u00e8 una casa editrice tedesca fondata ad Hannover nel 1949.\nDal 2002 la societ\u00e0 \u00e8 divisa in due imprese separate, le quali dipendono dalla societ\u00e0 madre Heise Media Group.\nHeinz Heise pubblica \u00abc't\u00bb, la rivista di informatica con pi\u00f9 abbonati d'Europa, \u00abiX\u00bb, rivista di tecnologia informatica professionale, l'edizione tedesca di \u00abTechnology Review\u00bb e la rivista in rete \u00abTelepolis\u00bb."}
{"id": "1204570", "revid": "124981116", "url": "https://it.wikipedia.org/wiki?curid=1204570", "title": "Willem II Tilburg", "text": "Il Willem II Tilburg, chiamato spesso anche solo Willem II, \u00e8 una societ\u00e0 calcistica olandese con sede nella citt\u00e0 di Tilburg. Milita nel primo livello del campionato olandese di calcio, l'Eredivisie.\nHa vinto tre titoli di Eredivisie e due Coppe dei Paesi Bassi. Disputa le partite interne nello Stadio Re Willem II (14.700 posti).\nStoria.\nFondato il 12 agosto 1896 con il nome di Tilburgia, il 12 gennaio 1898 cambi\u00f2 il nome in quello attuale in onore del re Guglielmo II dei Paesi Bassi, che durante la Rivoluzione belga del 1830, all'epoca comandante militare, aveva il quartier generale in citt\u00e0, prima di trasferirvisi in pianta stabile e concludere a Tilburg la propria esistenza. Dagli albori della propria storia la squadra gioc\u00f2 nel Gemeentelijk Sportpark Tilburg.\nNel 1916 si aggiudic\u00f2 il suo primo titolo olandese.\nNel 1944 arriv\u00f2 il primo successo in Coppa dei Paesi Bassi. Nel 1952 e nel 1955 la squadra vinse due altri titoli nazionali. Nel 1958 e nel 1965 vinse la Eerste Divisie, la seconda divisione, mentre nel 1963 aveva vinto un'altra Coppa dei Paesi Bassi e, grazie a questo successo, aveva esordito nelle coppe europee, nella Coppa delle Coppe 1963-1964. In questa circostanza fu eliminato al primo turno dal con un risultato complessivo di 2-7.\nNel 1995 la compagine si trasfer\u00ec nello Stadio Willem II.\nNel 1998-1999 la squadra torn\u00f2 a disputare una coppa europea, la Coppa delle Coppe: dopo aver eliminato la (6-0 il risultato complessivo) al primo turno, fu eliminata al secondo turno dal (1-4 il risultato complessivo). Nella stessa annata il secondo posto in campionato garant\u00ec alla squadra la sua prima partecipazione in Champions League (1999-2000). Nella prima fase a gironi, inserito nel Gruppo G con Bordeaux, Sparta Praga e , il Willem II fu eliminato (2 punti in 6 gare).\nNel 2002 fu tra le sei semifinaliste perdenti di Coppa Intertoto.\nNel 2004-2005 il Willem II raggiunse la finale di Coppa dei Paesi Bassi, ma perse per 4-0 contro il . La sconfitta non pregiudic\u00f2 comunque la qualificazione alla Coppa UEFA 2005-2006, dove la squadra usc\u00ec al primo turno contro il (1-5 il risultato complessivo).\nAl termine della stagione 2010-2011 la squadra di Tilburg retrocesse in Eerste Divisie dopo 24 anni di militanza ininterrotta in massima serie. Sotto la guida del nuovo tecnico Jurgen Streppel torn\u00f2 immediatamente in massima serie, ma nel 2012-2013 giunse una nuova retrocessione, a causa dell'ultimo posto in massima divisione. Nel 2013-2014 la squadra si aggiudic\u00f2 nuovamente il campionato di Eerste Divisie, tornando in Eredivisie. All'inizio del 2015, tuttavia, il club fu investito da uno scandalo di presunte partite truccate risalenti al 2009.\nStagioni anonime e la finale di Coppa d\u2019Olanda.\nTornato in Eredivisie per la stagione 2014-2015, il club ottiene un ottimo nono posto con 46 punti conquistati. Tuttavia, le stagioni seguenti vedono il Willem II sempre impegnato nella lotta per la sopravvivenza nel massimo campionato, raggiungendo comunque l\u2019obiettivo. Nonostante un anonimo campionato 2017-2018, il club raggiunge la semifinale di Coppa d\u2019Olanda, venendo, per\u00f2, battuto 3-0 dal , futuro campione del torneo. La stagione seguente vede nuovamente il club impegnato nella lotta salvezza fin dall'inizio, complice i risultati altalenati contro compagini dirette avversarie del Willem II. Tuttavia, nella sessione di mercato invernale, il club si assicura in prestito il giovane talento Alexander Isak del e, col suo arrivo, il Willem II comincia la rincorsa verso un posto europeo ottenendo ottimi risultati. Nonostante ci\u00f2, le ultime tre partite di campionato vengono perse anche in modo clamoroso (oltre al 3-0 casalingo inflitto dal , il 3-2 subito dall\u2019 ed il 6-2 dall\u2019 sanno di beffa in quanto la squadra di Tilburg, in entrambi i casi, si era portata in vantaggio), ed il club vede fallire l\u2019aggancio all\u2019ottavo posto (occupato dal ), l\u2019ultimo valido per la zona europea, per un solo punto. \nTuttavia, le possibilit\u00e0 di approdare in Europa per il Willem II sono passate anche dalla speranza della KNVB beker 2018-2019, la Coppa dei Paesi Bassi: infatti, il club di Tilburg, dopo aver eliminato in successione , , , (soltanto ai calci di rigore) ed infine (anche in questo caso ai rigori), il Willem II approda in finale contro il temibile , sull'onda dell\u2019entusiasmo dagli ottimi risultati della Champions League. La partita, disputata a Rotterdam il 5 maggio 2019, viene, tuttavia, dominata dai \"lancieri\" ed il Willem II subisce un pesante 4-0.\nIl 6 dicembre 2019 i \"tricolores\", 12\u00b0 bilancio dell'Eredivisie, scrivono un pezzo di storia: battono l'Ajax, che non perdeva in campionato da oltre due anni (5 novembre 2017), all'Amsterdam Arena per 0-2 e salgono al momentaneo terzo posto in classifica, cosa che non accadeva dalla grande stagione del 1999.\nCon la vittoria del 13 dicembre contro l' per 1-2 tocca quota 32 punti in 17 partite (il vecchio record di 30 punti in 17 incontri risaliva alla stagione del 1999/2000) e la punta greca Vangelis Pavlidis segna la sua ottava rete fuori casa che eguaglia il record di Mariano Bombarda della stagione 1998/99. Chiude il girone di andata al quarto posto in classifica con 33 punti nell'anno che ha visto la squadra di Tilburg segnare 70 reti e sconfiggere in serie le big Ajax, PSV, Feyenoord e AZ. Feyenoord-Willem II 2-0 dell\u20198 marzo 2020 \u00e8 l\u2019ultima partita disputata in stagione poich\u00e9, dopo 40 giorni di stop, a fine aprile il campionato viene fermato definitivamente a causa dell\u2019emergenza COVID-19: il club di Tilburg termina quindi l\u2019Eredivisie 2019-2020 al 4\u00ba posto con 44 punti qualificandosi per l\u2019Europa League dalla quale viene per\u00f2 eliminato gi\u00e0 al terzo turno preliminare. Nel 2020-2021 conclude 14\u00ba in Eredivisie, a un solo punto dalla zona retrocessione.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2020-2021.\nOrganico.\nRosa 2021-2022.\n\"Aggiornata al 23 agosto 2021.\"\nRosa 2020-2021.\n\"Aggiornata al 6 febbraio 2021.\"\nRosa 2019-2020.\n\"Aggiornata al 19 agosto 2019.\"\nRosa 2018-2019.\n\"Aggiornata al 15 maggio 2019.\"\nRosa 2017-2018.\n\"Aggiornata al 28 agosto 2017.\""}
{"id": "1204578", "revid": "110157", "url": "https://it.wikipedia.org/wiki?curid=1204578", "title": "Si fa presto a dire... Brusco", "text": "Si fa presto a dire... Brusco \u00e8 un album del rapper romano Brusco, pubblicato nel 2003. L'album deve la sua notoriet\u00e0 alla reinterpretazione del pezzo \"Sotto i raggi del sole\", cover della nota canzone \"Abbronzatissima\", originariamente cantata da Edoardo Vianello."}
{"id": "1204579", "revid": "438678", "url": "https://it.wikipedia.org/wiki?curid=1204579", "title": "Nicodemo Scarfo", "text": "Il padre di Scarfo era un membro della Famiglia Genovese di New York, e pi\u00f9 tardi il figlio di Scarfo, Nicky Junior, diventa un membro della Famiglia Lucchese; \u00e8 probabilmente l'unica famiglia ad avere tre membri in tre diverse famiglie di Cosa Nostra. Si dice anche che la figura del figlio di Nicodemo sia stata ripresa ed interpretata dall'attore Michael Imperioli nella serie televisiva \"I Soprano\" con il nome di Christopher Moltisanti."}
{"id": "1204580", "revid": "1451528", "url": "https://it.wikipedia.org/wiki?curid=1204580", "title": "Amore vero", "text": "Amore vero \u00e8 un album dell'artista reggae italiano Brusco, pubblicato nel 2006 da Good Fellas / One Love Records."}
{"id": "1204587", "revid": "363629", "url": "https://it.wikipedia.org/wiki?curid=1204587", "title": "AVCHD", "text": "AVCHD (Advanced Video Codec High Definition) \u00e8 un formato di registrazione ad alta definizione introdotto nel maggio 2006 da Sony e Panasonic ed attualmente adottato anche da vari altri costruttori. Pu\u00f2 essere usato in vari dispositivi di memorizzazione, inclusi i DVD da 8\u00a0cm, i dischi rigidi, e le schede di memoria.\nStudiato appositamente per l'alta definizione, il formato si \u00e8 affiancato in segmento consumer ad altri formati video per videocamere: l'HDV (HD) e il MiniDV (SD), divenendo ormai uno standard. Rispetto all'HDV, l'AVCHD ha un orientamento tape-less per registrare su vari supporti di registrazione e non su nastro.\nAVCHD usa il codec video MPEG-4 AVC (H.264). Esso permette un'efficienza di compressione maggiore comparato con il codec MPEG-2 usato nelle videocamere HDV per catturare lo stesso video, riuscendo a mantenere quasi la stessa qualit\u00e0. Ad oggi il bit/rate massimo offerto da AVCHD ha praticamente raggiunto quello dell'HDV (24 Mb/s contro 25 Mb/s).\nUno svantaggio della codifica AVCHD rispetto a quella HDV \u00e8 la relativa complessit\u00e0 del codec, che si traduce in tempi di modifica e conversione video pi\u00f9 lunghi. D'altro canto, un vantaggio della codifica AVCHD \u00e8 che il trasferimento dei video da una videocamera al computer pu\u00f2 avvenire tramite connessione USB a velocit\u00e0 elevate (5-30 MB/s), mentre le videocamere HDV tipicamente devono attuare il trasferimento alla velocit\u00e0 di riproduzione normale del video stesso (real-time, tipicamente 3,5 MB/s).\nLa risoluzione video raggiunge i 1920\u00d71080i rispetto ai 1440\u00d71080i dell'HDV. AVCHD supporta anche il formato progressivo 720p (1280\u00d7720p).\nL'audio pu\u00f2 essere archiviato come non compresso (PCM lineare 7.1) o compresso (Dolby Digital AC3 5.1).\nInizialmente l'editing e la post produzione erano complesse o incompatibili con i normali programmi di gestione video, oggi molti programmi consentono di lavorare in AVCHD e il mercato si sta ulteriormente orientando ad esso.\nAVCHD PRO.\nSi tratta in questo caso di un'evoluzione del formato standard AVCHD. La versione pro registra direttamente sia schede di tipo P2 e su schede tipo SD. Il flusso video diventa meno compresso e il campionamento cromatico stabilito a 4:2:2, caratteristiche che hanno fatto la fortuna di alcune camere Panasonic, soprattutto nelle produzioni che necessitano di chroma key ed effetti elaborati.\nUlteriori caratteristiche del nuovo formato sono: 1080/60i, 1080/50i, 1080/30p, 1080/25p, 1080/24p nativo; 720/60p, 720/50p, 720/30p, 720/25p, 720/24p.\nAVCHD Lite.\nPanasonic insieme a Sony ha presentato questo nuovo formato nel 2009 con un livello di compressione maggiore dedicato alle fotocamere. Sar\u00e0 riproducibile solo su lettori Blu-ray e DVD certificati AVCHD.\nQueste sono le aziende socie dello standard: Adobe, Apple, Ateme, ArcSoft, Avid Technology, Buffalo, Canon, Canopus, Chaina Hualu Group, Corel, CyberLink Corporation, DigiOn, D&amp;M Holdings, Focus Enhancements, Funai, I-O Data device, Roland Corporation, Magix, Micro-Star, MainConcept AG, Nero AG, NEC, Pegasys, Pinnacle Systems, Pioneer, Pixela, Plannet, Renesas Technology Corp., Samsung, Sharp, Techno Mathematical, Ulead Systems, JVC, VideACE, WERFT22 AG e Yamaha.\nSpecifiche Tecniche.\nAddendum specifiche tecniche (AVCHD 2.0).\nAVCHD 2.0 aggiunge il supporto per le seguenti modalit\u00e0 di registrazione:"}
{"id": "1204594", "revid": "54354", "url": "https://it.wikipedia.org/wiki?curid=1204594", "title": "Lingue mande", "text": "Le lingue mande (anche \"mand\u00e9\" o \"manden\") sono una famiglia di lingue parlate in diversi paesi dell'Africa Occidentale, tra cui Gambia, Costa d'Avorio, Burkina Faso, Guinea, Sierra Leone, Liberia, Guinea-Bissau, Mali e Senegal. Sono considerate un braccio divergente della pi\u00f9 ampia famiglia linguistica niger-kordofaniana.\nLe lingue mande nel loro complesso non vanno confuse con la lingua mandinga, n\u00e9 con la lingua mende, che sono tuttavia due tra le pi\u00f9 diffuse lingue mande.\nI popoli che parlano una delle lingue appartenenti a questa famiglia sono chiamati popoli mand\u00e9. Questa definizione include Mandinka, Soninke, Bambara, Bissa, Dioula, Kagoro, Bozo, Mende, Susu, Yacouba, Vai, Ligbi, e altri gruppi etnici meno numerosi.\nQuesto gruppo di lingue fu identificato per la prima volta nel 1854 da S. W. Koelle nel suo \"Polyglotta Africana\". Egli identific\u00f2 un gruppo di 13 idiomi correlati, all'interno della famiglia sudanese nord-occidentale, o famiglia \"Mand\u00e8ga\". Maurice Delafosse, nell\"'Essai de manuel pratique de la langue mand\u00e9 ou mandingue\" del 1901 suddivise le lingue mand\u00e8 in due sottogruppi, un gruppo settentrionale o \"mand\u00e9-tan\" e uno meridionale o \"mand\u00e9-fu\", definite in base alla parola usata per esprimere il numero \u00abdieci\u00bb, rispettivamente \"tan\" o \"fu\". Nel 1924 L. Tauxier mise in dubbio la fondatezza di questa distinzione, notando l'esistenza di (almeno) un terzo gruppo, che defin\u00ec \"mand\u00e8-bu\". Infine, a partire dagli anni '50, analisi pi\u00f9 accurate basate sulla linguistica comparativa identificarono tre sottogruppi (Nordoccidentale, meridionale e orientale), ripresi da Joseph Greenberg nel suo fondamentale \"The Languages of Africa\" del 1963.\nNel 1949 lo scrittore guineano Solomana Kante svilupp\u00f2 un alfabeto specifico per le lingue mand\u00e8, lo N'Ko.\nClassificazione.\nIl tratto distivo delle lingue mand\u00e8 \u00e8 l'assenza del sistema delle classi nominali, che \u00e8 invece comune nelle altre lingue del gruppo \"Niger-Kordofaniano\". Per questo motivo la loro stessa inclusione in quest'ultimo gruppo linguistico \u00e8 discusso, e alcuni autori le considerano come una famiglia a s\u00e9 stante. Secondo altri le lingue mande (come ad esempio le lingue ijoidi e le lingue dogon) costituiscono un braccio divergente che si \u00e8 separato dalle altre lingue niger-kordofaniane in un momento precedente allo sviluppo del sistema delle classi nominali.\nTra le molte classificazioni possibili, viene qui presentata (in forma semplificata) quella adottata da Ethnologue e dal sistema di classificazione ISO 639-3:(tra parentesi tonde il numero di lingue di ogni gruppo e la zona dove vengono parlate)"}
{"id": "1204599", "revid": "2035019", "url": "https://it.wikipedia.org/wiki?curid=1204599", "title": "Mand\u00e9", "text": "I mande o mand\u00e9 sono un gruppo etnico dell'Africa Occidentale. Sono coloro che parlano le lingue mande e si trovano in Gambia, Guinea, Guinea-Bissau, Senegal, Mali, Sierra Leone, Liberia, Burkina Faso, e Costa d'Avorio.\nLa gente mand\u00e8 \u00e8 legata alla fondazione dei pi\u00f9 grandi e antichi imperi dell'Africa occidentale.\nI mand\u00e9 sono strettamente collegati con i fulani, i wolof e i songhay, in termini di cultura ed etnicit\u00e0.\nAlcune fonti dicono che i mand\u00e9 sono definiti dalla cultura e dalla lingua piuttosto che dall'etnicit\u00e0, poich\u00e9 molti diversi gruppi etnici hanno adottato le lingue mande, i nomi e le tradizioni."}
{"id": "1204601", "revid": "253269", "url": "https://it.wikipedia.org/wiki?curid=1204601", "title": "The Dead Zone (serie televisiva)", "text": "The Dead Zone \u00e8 una serie televisiva statunitense prodotta dal 2002 al 2007.\nLa serie, di genere fantastico, \u00e8 ispirata al romanzo \"La zona morta\" di Stephen King, e vede protagonista Anthony Michael Hall nei panni di Johnny Smith, un insegnante che, dopo essersi risvegliato da un profondo coma, incomincia ad avere delle visioni di eventi passati e futuri.\nLa serie \u00e8 stata trasmessa in prima visione negli Stati Uniti dal canale via cavo USA Network a partire dal 16 giugno 2002. In Italia la serie \u00e8 stata trasmessa in prima visione da Rai 2 dall'8 dicembre 2003; dal 2008 \u00e8 stata trasmessa anche sul satellite da Fox e FX, e sul digitale terrestre da Rai 4.\nTrama.\nJohnny Smith, insegnante di una piccola citt\u00e0, \u00e8 coinvolto in un incidente in macchina che lo lascia in coma per sei anni. Dopo essere ritornato cosciente, Johnny comincia ad avere visioni del futuro e del passato toccando oggetti o persone: i dottori attribuiscono le visioni all'attivit\u00e0 in una precedentemente \"zona morta\" (\"dead zone\") del suo cervello, che ora cerca di compensare la parte accidentata dall'incidente. Johnny scopre anche che la sua (oramai ex) fidanzata, Sarah, ha avuto un figlio nel periodo successivo all'incidente, e si \u00e8 sposata con un altro uomo.\nCon l'aiuto di Sarah, di suo marito Walt (lo sceriffo della citt\u00e0) e del suo terapista Bruce, Johnny comincia ad usare le sue abilit\u00e0 per aiutare la polizia nella risoluzione di crimini. Nel frattempo la sua vita si complica a causa delle visioni intermittenti di un'apocalisse connessa alla futura elezione al Congresso del candidato Greg Stillson."}
{"id": "1204605", "revid": "47767", "url": "https://it.wikipedia.org/wiki?curid=1204605", "title": "Semeru", "text": "Semeru, anche chiamato Gunung Semeru, \u00e8 la montagna pi\u00f9 alta dell'isola di Giava ed uno dei suoi vulcani pi\u00f9 attivi. Conosciuto anche come Mahameru (La Grande Montagna), \u00e8 molto ripido e si erge nettamente sul piano costiero della parte est di Java. Dei Maar contenenti dei laghi vulcanici si sono formati seguendo una linea fino alla sommit\u00e0. Il Semeru si trova all'estremit\u00e0 sud del complesso vulcanico Tengger.\nStoria.\nLa storia delle eruzioni del monte Semeru \u00e8 ampia. Dal 1818, almeno 55 eruzioni sono state riportate (di cui 10 hanno causato delle morti) consistenti sia di colate di lava e di attivit\u00e0 piroclastiche. Delle moderate eruzioni esplosive (VEI 2-3) sono state registrate con una certa regolarit\u00e0.\nIl monte Semeru \u00e8 in uno stato di eruzione quasi continua sin dal 1967. A volte piccole eruzioni avvengono anche ogni 10 minuti.\nIl monte Semeru \u00e8 regolarmente visitato dai turisti, in genere partendo dal villaggio di Rano Pani verso nord, ma anche se non \u00e8 tecnicamente complesso pu\u00f2 risultare pericoloso. Soe Hok Gie, un attivista politico indonesiano degli anni '60, mor\u00ec nel 1969 a causa di inalazioni di gas velenosi mentre scalava il monte Semeru.\nAttualmente il vulcano Semeru presenta un'attivit\u00e0 di tipo stromboliana con fuoriuscite dal cono di scorie di roccia piroclastica e lapilli \nMitologia.\nIl monte Semeru prende il nome da Sumeru, la montagna al centro del mondo nella cosmologia buddista. La leggenda narra che fu trasportato dall'India; la storia \u00e8 raccontata nello scritto giavanese del sedicesimo secolo \"Tantu Panggelaran\". Era stato originariamente collocato nella parte ovest dell'isola, ma questo causava un'inclinazione dell'isola, quindi fu spostato verso est. In questo viaggio dei pezzi che si staccavano dalla sua parte inferiore formarono le montagne di Lawu, Wilis, Kelut, Kawi, Arjuno e Welirang. Il danno causato alle fondamenta della montagna la fecero oscillare, la parte superiore si stacc\u00f2 e cre\u00f2 il monte Penanggungan."}
{"id": "1204610", "revid": "1543377", "url": "https://it.wikipedia.org/wiki?curid=1204610", "title": "Suprnova.org", "text": "Suprnova.org era un sito sloveno che distribuiva torrent per vari file video e musicali, programmi per computer e videogiochi.\nFondato nel tardo 2002 da Andrej Preston (conosciuto col soprannome di \"Slon\u010dek\", in sloveno \"elefantino\").\nGli operatori del sito supportavano lo sviluppo del programma BitTorrent eXeem, ritenendo che per un sito fisso fosse troppo difficile operare nel clima legale che vigeva all'epoca.\nTempo dopo, sorsero delle lamentele: il programma inglobava l'adware \"Cydoor\". I creatori rimossero l'adware dopo le lamentele degli utenti, ma non fu abbastanza per recuperare la fama macchiata del programma.\nIl 2 agosto 2007, il team di The Pirate Bay ha annunciato di voler aprire nuovamente il sito, che \u00e8 stato rilanciato il 21 agosto 2007.\nDa luglio 2016, \u00e8 stato riproposto come sito di infografica."}
{"id": "1204613", "revid": "367445", "url": "https://it.wikipedia.org/wiki?curid=1204613", "title": "Amadeo Giannini", "text": "Di origine italiana (Favale di Malvaro in provincia di Genova), fu tra i fondatori della Bank of America, il primo a servirsi della pubblicit\u00e0, il primo a finanziare la vendita a rate delle automobili, ma soprattutto il primo a concepire la banca come un bene di largo consumo, un servizio per tutti, e non soltanto per ricchi. \u00c8 considerato l'inventore delle moderne pratiche bancarie; fu il primo ad offrire servizi bancari, non solo alle classi alte ma anche alla classe media.\nEgli ha inoltre fondato anche la Transamerica Corporation.\nBiografia.\nI suoi genitori erano immigrati italiani, provenienti da Favale di Malvaro, comune nell'entroterra di Levante della Citt\u00e0 metropolitana di Genova, in Liguria. Giannini apr\u00ec la Bank of Italy il 17 ottobre del 1904 nei locali di un ex saloon; i depositi il primo giorno ammontarono a 8.780 dollari. La prima difficolt\u00e0 da sormontare fu il terremoto di San Francisco del 1906, ma proprio il terremoto aiut\u00f2 Giannini a guadagnare il monopolio dei prestiti: quando il terremoto e l'incendio distrussero in tre giorni 50.000 abitazioni private, oltre agli uffici, agli alberghi ed agli edifici pubblici, Giannini, che faceva il banchiere da soli 4 anni e la cui clientela era formata da umili artigiani e commercianti di origine italiana, che non trovavano credito in nessun'altra banca, prese un tavolo, lo piazz\u00f2 in mezzo alla folla dei sinistrati, ci mise sopra il cartello \"Banca d'Italia: aperto ai clienti\", ed incominci\u00f2 ad offrire soldi per la ricostruzione.\nIl terremoto di San Francisco gli offr\u00ec quindi l'occasione di estendere anche al di fuori della colonia italiana la sua fiducia nel lavoro della gente semplice, nel dinamismo della vita economica americana e nella funzione di stimolo della banca. Il suo coraggio fu premiato: gran parte della ricostruzione di San Francisco fu finanziata attraverso i suoi sportelli. Dal 1916 apr\u00ec altre filiali: da San Francisco la sua attivit\u00e0 si allarg\u00f2 a poco a poco a tutta la California, specie sotto forma di finanziamento dei piccoli agricoltori, in gran parte oriundi italiani. Successivamente, superati gli ostacoli anche legali che i concorrenti e le autorit\u00e0 locali opponevano alla sua penetrazione, ottenne la fiducia dei grandi uomini di affari e si espanse anche nel resto degli Stati Uniti.\nNel 1919 fond\u00f2 la \"Banca d'America e d'Italia\", succursale italiana della \"Bank of Italy\". Nel 1927 cambi\u00f2 il nome della \"Bank of Italy\" in \"Bank of America\": il banchiere degli umili era ormai diventato il banchiere di tutti. Nel 1928 Giannini si avvicin\u00f2 a Orra E. Monnette, presidente della \"Bank of America\" di Los Angeles per la fusione dei due istituti finanziari. Riusc\u00ec a convincerlo e perci\u00f2 si form\u00f2 il primo grosso gruppo bancario della California. Nel 1945 la Bank of America super\u00f2 per entit\u00e0 di depositi la First National City Bank e la Chase Manhattan Bank, le due pi\u00f9 grosse banche di New York, e divent\u00f2 la prima banca del mondo, (ruolo ricoperto con alti e bassi e riconquistato nel giorno in cui Lehman Brothers dichiar\u00f2 bancarotta, il 15 settembre 2008, con l'acquisto di Merrill Lynch per cinquanta miliardi di dollari). Sempre nel 1945 cre\u00f2 la Giannini Family Foundation con lo scopo di promuovere la ricerca medica.\nNel periodo bellico Amadeo Giannini incaric\u00f2 il figlio Mario di occuparsi degli italiani confinati nei campi di concentramento e di adoperarsi al fine di evitare l'internamento di altri italo-americani. Subito dopo la fine della guerra volle che la banca partecipasse in prima persona alla ricostruzione dell'Italia accordandosi con Arthur Schlesinger, responsabile della gestione del Piano Marshall, per accelerare l'invio degli aiuti; visitando l'Italia aiut\u00f2 con dei prestiti l'industria automobilistica FIAT. Giannini e la sua banca in California hanno aiutato inoltre in maniera determinante le industrie cinematografiche e del vino a consolidarsi. Giannini finanzi\u00f2 i primi film di Walt Disney, Charlie Chaplin e Frank Capra, autori con cui strinse un forte legame di amicizia.\nOmaggi.\nA San Francisco una piazza vicina alla Bank of America della citt\u00e0 \u00e8 intitolata a suo nome, mentre il servizio postale americano lo ha onorato con l'emissione nel 1973 di un francobollo con il suo ritratto. La rivista \"Time\" ha qualificato Giannini come uno dei \"builders and titans\" (costruttori e titani) del XX secolo. \nNel 2004 il governo italiano lo ha onorato con una esibizione e cerimonia nel Parlamento per ricordare il centenario della fondazione dalla Bank of Italy.\nIl 25 novembre 2020, nell'anno del 150\u00ba anniversario dalla nascita, Poste italiane gli ha dedicato un francobollo commemorativo."}
{"id": "1204614", "revid": "287204", "url": "https://it.wikipedia.org/wiki?curid=1204614", "title": "Mand\u00e8", "text": ""}
{"id": "1204615", "revid": "40315", "url": "https://it.wikipedia.org/wiki?curid=1204615", "title": "Don Gallo", "text": ""}
{"id": "1204625", "revid": "267975", "url": "https://it.wikipedia.org/wiki?curid=1204625", "title": "Arpos", "text": "Arpos era un'antica citt\u00e0 in quella che ora \u00e8 la regione europea della Turchia. La sua esatta ubicazione \u00e8 sconosciuta, ma era senza dubbio vicina a Rodosto (odierna citt\u00e0 di Tekirda\u011f, in Turchia), a ovest di Istanbul. \nNel IV secolo avanti Cristo, Arpos era la principale citt\u00e0 della regione a sud di Eraclea Pontica.\nDal tempo dell'imperatore bizantino Manuele I Comneno (che regn\u00f2 dal 1143 al 1180) fu conosciuta come Teodosiopoli. Gi\u00e0 Teodosio I o Teodosio II avevano tentato di dare questo nome ad Arpos, ma solo la Chiesa cattolica sembra averlo adottato. \nDopo la presa di Costantinopoli durante la quarta crociata, la citt\u00e0 pass\u00f2 dallo \"Tsar\" Kaloyan di Bulgaria a quelle dei crociati. Nel 1206 Tsar Kaloyan distrusse Arpos, che fu poi ricostruita. "}
{"id": "1204640", "revid": "439868", "url": "https://it.wikipedia.org/wiki?curid=1204640", "title": "Chiesa di San Giuliano", "text": ""}
{"id": "1204641", "revid": "1702319", "url": "https://it.wikipedia.org/wiki?curid=1204641", "title": "Badia di San Bartolomeo (Anghiari)", "text": "La badia di San Bartolomeo (nota anche come chiesa di Badia) \u00e8 un edificio sacro che si trova in piazzetta della Badia ad Anghiari.\nStoria e descrizione.\nL'edificio venne realizzato dai monaci camaldolesi nel 1104, dopo la donazione di Bernardino di Sidonia dei Conti di Galbino Mille nei pressi del complesso che oggi ospita la Scuola media Leonardo da Vinci, e quindi in un punto nevralgico del centro abitato.\nDi estremo interesse \u00e8 la chiesa conventuale (qui ricostruita a poca distanza dalla precedente, dopo che questa fu utilizzata come roccaforte) che mostra un singolare interno asimmetrico dovuto ai successivi rimaneggiamenti subiti dall'edificio. Fu ricostruita dai Tarlati nel XIV secolo e venne poi ingrandita nel 1447. Vi erano originariamente sette altari, ridotti a cinque nel 1775 durante dei lavori di restauro.\nTra le opere va segnalata la Madonna lignea attribuita allo scultore senese Tino di Camaino, il Crocifisso ligneo di ambito toscano ma di iconografia legata all'arte nordica, il ciborio quattrocentesco in pietra che si trova nel coro e un dossale in pietra scolpito verosimilmente da Desiderio da Settignano verso la met\u00e0 del XV secolo.\nSulla cantoria in controfacciata si trova l'organo a canne, costruito nel 1804 da Andrea Feligiotti riutilizzando il materiale fonico di uno strumento precedente. Integro nelle sue caratteristiche foniche originarie, \u00e8 a trasmissione integralmente meccanica e dispone di 10 registri."}
{"id": "1204645", "revid": "158286", "url": "https://it.wikipedia.org/wiki?curid=1204645", "title": "Chiesa di Badia (Anghiari)", "text": ""}
{"id": "1204648", "revid": "767487", "url": "https://it.wikipedia.org/wiki?curid=1204648", "title": "Base antartica spagnola Juan Carlos I", "text": "La base antartica spagnola Juan Carlos I (in spagnolo \"Base Ant\u00e1rtica Espa\u00f1ola Juan Carlos I\") \u00e8 una base antartica estiva spagnola intitolata a Juan Carlos di Borbone, re di Spagna dal 1975 al 2014.\nLocalizzata ad una latitudine di 62\u00b0\u00a039' sud e ad una longitudine di 60\u00b0\u00a023' ovest a 15 metri di altezza, la base si trova nell'isola Livingston (Shetland meridionali). A differenza della base Gabriel de Castilla, la \"base Juan Carlos I\" ha un'amministrazione civile e dipende dal Consejo Superior de Investigaciones Cient\u00edficas.\nCostruita tra l'8 e l'11 gennaio 1988 la struttura \u00e8 la prima base spagnola in Antartide e pu\u00f2 ospitare sino a 51 persone. L'appoggio logistico \u00e8 garantito dal 1991 dalla Buque de Investigaci\u00f3n Oceanogr\u00e1fica Hesp\u00e9rides della Armada espa\u00f1ola.\nOltre a possedere una stazione meteorologica, la base svolge attivit\u00e0 scientifica di monitoraggio ambientale, cartografia, geomagnetismo, biologia marina e terrestre, geologia, geofisica e sismologia anche con l'ausilio di un campo nella penisola Bayers.\nImpianti eolici e solari integrano l'energia elettrica prodotta dai generatori alimentati a combustibile."}
{"id": "1204649", "revid": "640389", "url": "https://it.wikipedia.org/wiki?curid=1204649", "title": "La resa di Breda", "text": "La resa di Breda (in spagnolo \"La rendici\u00f3n de Breda\") o Le lance (\"Las lanzas\") \u00e8 un dipinto a olio su tela (307x367 cm) realizzato tra il 1634 ed il 1635 dal pittore spagnolo Diego Vel\u00e1zquez.\nConservato nel Museo del Prado, \"La resa di Breda\" \u00e8 uno dei pi\u00f9 famosi dipinti realizzati da Vel\u00e1zquez. \nContesto storico.\nPer comprendere il lavoro di Vel\u00e1zquez da un punto di vista storico, bisogna tornare a quello che stava accadendo dalla fine del XVI secolo e l'inizio del XVII. I Paesi Bassi (guidati dal suo pi\u00f9 importante nobile, Guglielmo d'Orange) furono immersi nella guerra degli ottant'anni o nella guerra delle Fiandre, in cui combatterono per l'indipendenza dalla Spagna. Nel 1590, con Maurice de Nassau-Orange (quarto figlio di William) come cittadino delle Province Unite dei Paesi Bassi, la citt\u00e0 di Breda fu presa dagli olandesi. La tregua di dodici anni mantenne il paese calmo tra il 1609 e il 1621. Quando il re di Spagna Filippo IV sal\u00ec al trono nel 1621, la tregua cess\u00f2 e la guerra riprese. L'intenzione di Felipe IV era quella di recuperare quel posto importante da cui si poteva fare manovra per altre conquiste. Vel\u00e1zquez \u00e8 stato anche ispirato da alcuni passaggi della commedia El sitio de Breda, di Calder\u00f3n de la Barca. \nDescrizione del quadro.\nIl dipinto \u00e8 stato realizzato, insieme ad altri undici, per la decorazione della cosiddetta Sala dei Regni del Buen Retiro Palace, una sorta di villaggio suburbano eretto per ordine di Filippo IV di Spagna nello stile di quelli esistenti a Roma. Questo grande palazzo, formato da vari padiglioni tra grandi giardini, fu costruito accanto al monastero di San Jer\u00f3nimo el Real, la cui chiesa esiste ancora dietro al Museo del Prado. L'attuale Parco del Retiro fa parte di quelle terre. La Sala dei Regni era la stanza pi\u00f9 rilevante del gruppo, poich\u00e9 era il luogo in cui Filippo IV ricevette gli ambasciatori e le altre autorit\u00e0 straniere. Per impressionarli con un'immagine del potere militare ed economico, il Conte-Duca di Olivares decise di decorare questa grande sala con le immagini dei principali successi militari della Spagna, sebbene quasi tutti questi fatti fossero relativamente vecchi. Questo stratagemma fu ideato da Olivares per nascondere che la Spagna, in realt\u00e0, stava iniziando a diminuire come potenza mondiale. Insieme ai dipinti relativi alle battaglie, fu appesa un'altra serie di dipinti, dovuta a Francisco de Zurbar\u00e1n, sulle Opere di Ercole, personaggio mitico che i re spagnoli consideravano il proprio antenato. Per la serie di dodici battaglie, furono convocati 3 Vel\u00e1zquez e altri artisti, come Vicente Carducho, Jusepe Leonardo, Juan Bautista Ma\u00edno e Antonio de Pereda. Gli ultimi due sono stati, insieme a Vel\u00e1zquez, che ha prodotto i dipinti attualmente pi\u00f9 apprezzati dalla critica. Ad eccezione di un dipinto che \u00e8 stato distrutto (uno dei due dipinti da Eugenio Caj\u00e9s), la serie \u00e8 conservata nel Museo del Prado, anche se non \u00e8 esposta insieme.\nVel\u00e1zquez sviluppa il tema senza vanagloria o sangue. I due protagonisti sono al centro della scena e sembrano pi\u00f9 dialogare come amici che nemici. Justino de Nassau appare con le chiavi di Breda in mano e fa un gesto di inchino, che \u00e8 impedito dal suo avversario, mettendo una mano sulla spalla e ti mantiene umili. In questo senso, \u00e8 una rottura con la rappresentazione tradizionale dell'eroe militare, che rappresentava se stesso in piedi sopra lo sconfitto, umiliandolo. Si allontana anche dai toni ieratici che hanno dominato le battaglie. Vel\u00e1zquez rappresenta realisticamente il generale Ambrogio Spinola, che conosceva personalmente, avendovi viaggiato insieme in Italia nel 1629. Un dettaglio molto interessante \u00e8 il numero di lance da una parte e dall'altra. Realismo simile e caratterizzazione individuale possono essere visti nei volti dei soldati, che sono trattati come ritratti. Dettagli come il gran numero di lance spagnole rispetto a quelle dei Paesi Bassi e l'ospite della conquistata dalla Spagna sono state introdotte su richiesta di Olivares per dimostrare la forza e la propria nobilt\u00e0 (Olivares era noto per la sua intelligenza, arroganza ed ego)."}
{"id": "1204650", "revid": "949200", "url": "https://it.wikipedia.org/wiki?curid=1204650", "title": "Dalla modista", "text": "Dalla modista (Mary Cassat) \u00e8 un dipinto a pastello (67x67\u00a0cm) realizzato nel 1882 circa dal pittore francese Edgar Degas.\n\u00c8 conservato nel Museum of Modern Art di New York.\nPer la figura della cliente che prova il cappello, Degas si serv\u00ec come modella della pittrice ed amica Mary Cassatt.\nCollegamenti esterni.\nRappresenta una modista che cuce un cappello, gli sistema la forma e lo guarda. Il pittore la osserva, ma lei sembra che non lo veda."}
{"id": "1204652", "revid": "112312159", "url": "https://it.wikipedia.org/wiki?curid=1204652", "title": "Ritratto di Diego Martelli", "text": "Il Ritratto di Diego Martelli \u00e8 un dipinto del pittore francese Edgar Degas, realizzato intorno al 1875 e conservato al National Gallery of Scotland di Edimburgo.\nDescrizione.\nDiego Martelli era un critico d'arte che, frequentando assiduamente il Caff\u00e8 Michelangiolo di Firenze, ebbe modo di legarsi al gruppo dei Macchiaioli. Soggiornando a varie riprese a Parigi, poi, apprezz\u00f2 particolarmente le novit\u00e0 culturali che provenivano dalla Francia, e segnatamente dal gruppo degli Impressionisti, nei quali intravide decise affinit\u00e0 con quello dei Macchiaioli. Preso da un ardente entusiasmo, dunque, il Martelli si adoper\u00f2 affinch\u00e9 l'eco della pittura impressionista si diffondesse anche in Italia: furono in molti, tuttavia, a disdegnare le sue attente letture (celebre il caso di Giovanni Fattori, il quale assunse un atteggiamento molto polemico nei confronti degli Impressionisti, e soprattutto con Pissarro).\nDurante uno dei suoi soggiorni parigini Martelli incontr\u00f2 anche Edgar Degas, il quale gli dedic\u00f2 ben due ritratti. Nella versione di Edimburgo, quella trattata in questa voce, il grande critico siede su una sedia lignea e presenta le braccia conserte. Sembra guardare al di fuori dello spazio pittorico e presenta uno sguardo serio ed assorto e un'espressione meditabonda. Il piano del mobile alla sua sinistra \u00e8 invece ingombro di vari periodici, libri e oggetti disparati che non ci \u00e8 dato riconoscere in quanto sommariamente dipinti. In questo quadro, inoltre, Degas accentua le audacie del punto di vista, ripreso dall'alto in un modo che le varie entit\u00e0 dipinte sembrano \u00absbalzare\u00bb in avanti. Questa particolare impostazione prospettica, gi\u00e0 sperimentata dal pittore in vari altri dipinti, carica la scena de il \"Ritratto di Diego Martelli\" di un elettrizzante dinamismo, palese nonostante la stasi della figura."}
{"id": "1204653", "revid": "287204", "url": "https://it.wikipedia.org/wiki?curid=1204653", "title": "Mademoiselle La La al Circo Fernando", "text": "Mademoiselle La La al Circo Fernando \u00e8 un dipinto a olio su tela (117,2x77,5\u00a0cm) di Edgar Degas, databile al 1879 e conservato nella National Gallery di Londra.\nStoria.\nIl circo Fernando, di impianto stabile, era frequentato dalla classe media parigina e amato dai giovani pittori dell'epoca: la sua popolarit\u00e0 era tale che in breve tempo divenne oggetto di rappresentazione pittorica in Pierre-Auguste Renoir e Henri de Toulouse-Lautrec (\"Al circo Fernando\"), oltre che in Degas. Tra le sue attrazioni pi\u00f9 amate vi era una donna mulatta, Mademoiselle La La, acrobata, trapezista e donna forzuta di fama europea. Nota a Parigi come \"La femme canon\", essa si faceva issare reggendosi solo coi denti e come finale dondolava sul trapezio appesa per i piedi reggendo coi denti un cannone che sparava un colpo. \nIl dipinto, presentato alla quinta esposizione impressionista del 1879, fu acquistato dalla National Gallery di Londra con il contributo del Courtauld Fund nel 1925. Uno studio a pastello della figura di Mademoiselle La La \u00e8 oggi esposto nella Tate Gallery, sempre a Londra.\nDescrizione e stile.\nIn quest'opera Degas non \u00e8 affatto interessato a raccontare l'audacia del numero interpretato da Mademoiselle La La, bens\u00ec intende raffigura il momento in cui ella si libra in aria, con le architetture circensi sullo sfondo: quanto risulta superfluo per questa narrazione, come il pubblico, il trapezio o la sagoma rotonda del circo, viene opportunamente eliminato. Il pittore rappresenta l'acrobata con un ardito scorcio dal basso, come se la stessimo osservando piegando il collo in su mentre ella si fa sollevare. La donna piega con eleganza le gambe e le braccia, richiamando le linee del soffitto e legando, da un punto di vista compositivo, la figura con lo sfondo. Per realizzare il giusto scorcio Degas fatic\u00f2 parecchio, come hanno dimostrato i raggi X, arrivando poi a farsi aiutare da un disegnatore professionista (come fu ricordato dal pittore Walter Sickert). Altri pentimenti si notano nelle gambe della donna, che hanno striature come se indossasse delle calze: in realt\u00e0 essa si esibiva a gambe scoperte e i segni non sono altro che le tracce dell'abitudine di Degas di cancellare e rifare in continuazione. L'artista infatti, a differenza dei suoi colleghi impressionisti, non cercava mai di eseguire i dipinti in un'unica seduta, n\u00e9 dipinse all'aria aperta. Creava in loco schizzi con carboncini o pastelli e successivamente realizzava le sue scene in studio. Nonostante l'impressione proposta dall'opera sia quella di una visione fuggevolissima e irripetibile, Degas ha meditato a lungo sulle energie spaziali e compositive dell'opera.\nLa donna \u00e8 scarsamente caratterizzata e, a parte i capelli, \u00e8 difficile stabilirne l'etnia, anche perch\u00e9 la luce scura sotto il tendone ne confonde il colore della pelle. Dopotutto quello che interessava all'artista era la rappresentazione del corpo femminile in movimento, come dimostrava nei suoi ritratti di ballerine e di donne che si asciugano o si pettinano i capelli. Pennellate veloci danno un senso di fresca immediatezza e si confanno al senso di velocit\u00e0 e movimento con cui la donna volteggia in aria. La posizione decentrata della protagonista dichiara apertamente l'influenza delle stampe giapponesi in quei tempi popolari tra la nuova generazione di artisti."}
{"id": "1204654", "revid": "36426", "url": "https://it.wikipedia.org/wiki?curid=1204654", "title": "Amici del pittore dietro le quinte", "text": "Amici del pittore dietro le quinte (Ludovic Halevy et Albert Boulanger-Cav\u00e9 dans les coulisses de l'Op\u00e9ra) \u00e8 un dipinto a pastello e tempera su carta (79x55\u00a0cm) realizzato nel 1879 circa dal pittore francese Edgar Degas.\n\u00c8 conservato nel Mus\u00e9e d'Orsay di Parigi."}
{"id": "1204655", "revid": "594791", "url": "https://it.wikipedia.org/wiki?curid=1204655", "title": "Carrozza alle corse (Degas Parigi)", "text": ""}
{"id": "1204656", "revid": "1793900", "url": "https://it.wikipedia.org/wiki?curid=1204656", "title": "New York-New York Hotel &amp; Casino", "text": "Il New York-New York Hotel &amp; Casino \u00e8 un hotel casin\u00f2 situato sulla famosa Las Vegas Strip al \"3790\" di \"Las Vegas Boulevard South\" a Las Vegas, Nevada. \u00c8 di propriet\u00e0 della compagnia MGM Mirage del magnate multimiliardario Kirk Kerkorian.\nIl New York-New York ha come tema portante la citt\u00e0 di New York, la sua architettura crea una visione che ricorda moltissimo la visuale delle immagini aeree della famosa metropoli, inoltre la facciata \u00e8 costituita da una serie di torri che riproducono in scala alcuni famosi grattacieli cittadini (L'Empire State Building, il Chrysler Building, ecc.), davanti all'agglomerato dei palazzi c'\u00e8 una piscina che ricorda la baia di New York con una replica della statua della libert\u00e0 alta 150 piedi (46 metri, circa la met\u00e0 dell'originale), il ponte di Brooklyn e altri monumenti.\nLungo le pareti dell'albergo corre un'attrazione turistica molto famosa, ovvero il \"roller coaster\" cio\u00e8 delle montagne russe che percorrono tutto il perimetro dell'albergo.\nOgni area dell'albergo (dotato di pi\u00f9 di 2.000 stanze) e del casin\u00f2 prende il nome da una zona di new york, per esempio l'area del casin\u00f2 (che si estende per 84.000 piedi\u00b2, corrispondenti a 7.803,8 m\u00b2) \u00e8 chiamata Central Park.\nSi trova all'incrocio di \"Las Vegas Boulevard\" con \"Tropicana Avenue\", attraversando \"Tropicana Avenue\" si pu\u00f2 arrivare all'Excalibur, attraversando \"Las Vegas Boulevard\" si pu\u00f2 arrivare all'MGM Grand."}
{"id": "1204657", "revid": "78273", "url": "https://it.wikipedia.org/wiki?curid=1204657", "title": "Nuovo concordato", "text": ""}
{"id": "1204658", "revid": "90055058", "url": "https://it.wikipedia.org/wiki?curid=1204658", "title": "Donne in un caff\u00e8", "text": "Donne in un caff\u00e8 \u00e8 un dipinto del pittore francese Edgar Degas, realizzato nel 1877 e conservato al museo d'Orsay di Parigi.\nDescrizione.\nIn questo pastello lo sguardo curioso di Degas sorprende quattro donne che conversano amabilmente in un caff\u00e8 di Parigi (sullo sfondo si intravede proprio uno scorcio urbano parigino tempestato di luci notturne). Con piacere quasi voyeuristico il pittore demistifica spietatamente gli ozi cittadini e, anzi, ne mette in risalto l'inconsistenza di fondo. Egli, anzi, arriva persino ad avvilire la presunta eleganza della dama azzurra al centro, colta proprio nell'attimo in cui si sta distrattamente mangiando le unghie.\nL'opera, esposta oggi al museo d'Orsay, fu presentata al pubblico parigino nel 1877, in occasione della terza mostra degli Impressionisti. Qui suscit\u00f2 gli ardenti encomi del critico Georges Riviere, che sul periodico \"L'Impressionniste. Journal d'art\" scrisse la seguente recensione:"}
{"id": "1204659", "revid": "78273", "url": "https://it.wikipedia.org/wiki?curid=1204659", "title": "Concordato bis", "text": ""}
{"id": "1204660", "revid": "287204", "url": "https://it.wikipedia.org/wiki?curid=1204660", "title": "Ballerina con bouquet", "text": "Ballerina con bouquet (\"Fin d'arabesque\") \u00e8 una dipinto del pittore francese Edgar Degas, realizzato intorno al 1877 e conservato al museo d'Orsay di Parigi.\nDescrizione.\nIn questo dipinto Degas sceglie di analizzare le attitudini corporee e le movenze dei corpi femminili. In primo piano troviamo infatti una ballerina che saluta il pubblico alla fine del suo numero, colta da un'audacissima prospettiva dall'alto, con le braccia e le gambe disposte a stella. Degas, per aumentare il dinamismo della composizione, non esita infatti a concedersi ampie libert\u00e0 di prospettiva, e sceglie di ritrarre la danzatrice da un punto di visuale che tra l'altro era precluso agli spettatori, ai quali era destinata una visione frontale. A notarlo vi fu anche Paul Val\u00e9ry:\nLe altre ballerine, colte in una moltitudine di movimenti, sono appiattite sullo sfondo e disposte come se fossero figure di un fregio antico. L'opera, effettivamente, realizza difficili equilibri sia compositivi, sia cromatici (il candore della veste della ballerina in primo piano, infatti, viene bilanciato dalla policromia del bouquet). La riverenza dell\"\u00e9toile\" con in mano il bouquet di fiori, tra l'altro, viene realizzata in presenza di una luce molto violenta, che si proietta sulle varie figure con inquietante acutezza. L'opera, frutto di un \"melange\" di pittura, pastello ed essenza, testimonia infine l'instancabile curiosit\u00e0 che spronava Degas a sperimentare soluzioni formali inedite e, soprattutto, a tentare diverse possibilit\u00e0 nel campo delle procedure artistiche."}
{"id": "1204663", "revid": "1317408", "url": "https://it.wikipedia.org/wiki?curid=1204663", "title": "Ballerina con bouquet sulla scena", "text": "Ballerina con bouquet sulla scena (\"Danseuse au bouquet, saluant sur la sc\u00e8ne\") \u00e8 una pastello a guazzo su carta del pittore francese Edgar Degas, realizzato intorno al 1877 e conservato al museo d'Orsay di Parigi.\nDescrizione.\nIl soggetto raffigurato da Degas \u00e8 quello della ballerina che saluta il pubblico plaudente, alla fine del numero, con un variopinto bouquet di fiori in mano. La dinamica soluzione visiva proposta restituisce un'immagine quasi fotografica, fatto che non manc\u00f2 di colpire gli osservatori del dipinto, colpiti anche dalla violenza con cui la luce proiettata sulla scena colpiva gli incarnati delle fanciulle, resa attraverso zone piatte di pastello bianco. Notevoli le qualit\u00e0 cromatiche del pastello, impostato su tonalit\u00e0 chiare e trasparenti.\nQuest'opera \u00e8 particolarmente pregnante in quanto Degas rivela con disincantato realismo le difficili condizioni di vita che tormentavano le aspiranti ballerine. Molte fanciulle di umilissimi condizioni, infatti, riconoscevano nel balletto una possibilit\u00e0 di riscatto e di ascesa. Questi \"petit rats de l'Op\u00e9ra\", tuttavia, venivano spesso sottoposti alle ruffianerie degli abbonati al teatro, che in questo modo cessava di essere un luogo deputato al godimento delle rappresentazioni sceniche e assumeva i sinistri connotati di un \u00abmercato di fanciulle\u00bb, per riportare il graffiante commento di Hippolyte Taine.\n\u00c8 in questo modo la posa graziosa e lieve della ballerina in primo piano inizia a rivelare in realt\u00e0 una grandissima tensione, dovuta al logorio di anni di allenamenti. Per il medesimo processo, ci si accorge ben presto il suo colorito pallido non corrisponde affatto a una tipologia fisica popolare, bens\u00ec a una situazione di estremo malessere e disagio. Di seguito si riporta uno stralcio di \"Ballerina\", il poema che Degas dedic\u00f2 alle sue giovani muse:"}
{"id": "1204664", "revid": "1543377", "url": "https://it.wikipedia.org/wiki?curid=1204664", "title": "Henri Rouart davanti al suo stabilimento", "text": "Henri Rouart davanti al suo stabilimento \u00e8 un dipinto del pittore francese Edgar Degas, realizzato intorno al 1875 e conservato al Carnegie Museum of Art di Pittsburgh.\nDescrizione.\nLa tela raffigura Henri Rouart, benestante ingegnere che si occupava con grande sensibilit\u00e0 anche di problemi estetici. Il pittore, infatti, compone il ritratto secondo i canoni della pittura realista, secondo i quali il luogo dove si situa un individuo ritratto \u00e8 di primaria importanza per definirne la personalit\u00e0. Proprio per questo motivo Rouart, colto di profilo, assume un atteggiamento serio, distinto, compassato, e sembra avere quella dignit\u00e0 propria di un uomo che si dedica con devozione al proprio lavoro: egli, infatti, \u00e8 ritratto davanti ai suoi stabilimenti industriali.\nNon a caso, Degas era un intimo amico di Rouart e con lui strinse un intenso sodalizio non solo artistico, ma anche umano. Ce lo testimonia Paul Val\u00e9ry:"}
{"id": "1204665", "revid": "767487", "url": "https://it.wikipedia.org/wiki?curid=1204665", "title": "Gli orchestrali", "text": "Gli orchestrali (\"Musiciens \u00e0 l'orchestre\") \u00e8 una dipinto del pittore francese Edgar Degas, realizzato nel 1874-1876 e conservato al St\u00e4delsches Kunstinstitut di Francoforte.\nDescrizione.\nQuest'opera corrobora la convinzione del poeta Charles Baudelaire, secondo cui \u00abla vita parigina \u00e8 ricca di soggetti poetici e meravigliosi: ne siamo avvolti, vi siamo immersi, come in una meravigliosa atmosfera, ma non ce ne accorgiamo\u00bb. Secondo il critico Philippe Burty, in particolare, Degas ha rispettato fedelmente le prescrizioni di Baudelaire e, in virt\u00f9 di questo impegno artistico, \u00e8 diventato uno degli interpreti pi\u00f9 sensibili della contemporaneit\u00e0:\nQuesto dipinto, in particolare, si segnala per il suo ardito impianto compositivo, diviso in due zone orizzontali autonome, di cui la prima contiene la fossa degli orchestrali, con i vari musicisti intenti a suonare, e la seconda coglie le ballerine nel momento dell'inchino dell\"'\u00e9toile\" del balletto. Con l'immediatezza di un'istantanea fotografica Degas rapporta in maniera magistrale le teste degli orchestrali che, per via della distanza, sembrano colossali rispetto ai minuti e fragili corpi delle danzatrici sullo sfondo. Altrettanto temerario \u00e8 l'apparato cromatico del dipinto, dove i neri profondi e decisi delle vesti dei musicisti, bordati da eleganti colletti bianchi, subiscono un acceso e vivace contrasto di colori con l'iridescenza del palcoscenico, ricco di abiti candidi e leggeri e di variopinte scenografie, il quale a loro volta proietta la propria luce contro l'auditorium buio. "}
{"id": "1204666", "revid": "320578", "url": "https://it.wikipedia.org/wiki?curid=1204666", "title": "Concordato lateranense", "text": ""}
{"id": "1204667", "revid": "1455278", "url": "https://it.wikipedia.org/wiki?curid=1204667", "title": "Il mercato del cotone a New Orleans", "text": "Il mercato del cotone a New Orleans (\"Le Bureau de coton \u00e0 La Nouvelle-Orl\u00e9ans\") \u00e8 una dipinto del pittore francese Edgar Degas, realizzato nel 1873 e conservato al Mus\u00e9e des Beaux-Arts di Pau.\nStoria.\nIl dipinto, anche noto come \"Ritratti in un ufficio\", \u00e8 l'opera pi\u00f9 incisiva realizzata durante il soggiorno di Degas negli Stati Uniti. Recatosi nel 1872 a New Orleans, citt\u00e0 presso la quale la madre aveva avuto i natali, il pittore ne rimase profondamente entusiasta. Di quest'ardore ci rimane una testimonianza letteraria nella lettera che il pittore indirizz\u00f2 all'amico Lorentz Fr\u00f6lich, cui confid\u00f2:\n\"Il mercato del cotone a New Orleans\", tuttavia, non va assolutamente inteso come una \u00abfoto-ricordo\u00bb (stante anche l'analogia con un'istantanea fotografica), bens\u00ec come una speculazione meramente commerciale di cui Degas si proponeva di realizzare un forte utile: egli, infatti, intendeva rivendere il dipinto a un mercante inglese di tessuti: \nQuest'operazione, tuttavia, non ebbe successo, e il dipinto probabilmente non piacque neanche ai parenti americani del pittore, che si ritrov\u00f2 costretto a portare l'opera con s\u00e9 in patria. Presentato alla seconda mostra impressionista del 1876, dove disorient\u00f2 non poco il pubblico, il dipinto \u00e8 esposto dal 1878 presso il museo di Belle Arti di Pau, in Francia: era il primo dipinto di Degas (e, complessivamente, degli Impressionisti) ad essere stato acquistato da un'istituzione pubblica.\nDescrizione.\nL'opera raffigura quattordici persone nell'ufficio di cotone dello zio intente a svolgere altrettante mansioni. L'identificazione delle varie figure, un tempo molto controversa, \u00e8 stata sciolta definitivamente da John Rewald, che nel 1946 ha risolto l'identit\u00e0 dell'anziano signore in primo piano (si tratta di Michel Musson, colto mentre esamina il cotone) e ha riconosciuto con successo anche Ren\u00e9 De Gas (il signore immerso nella lettura del giornale locale \"Times-Picayaume\"), James Prestidge (il socio seduto su uno sgabello mentre discute con un cliente), Achille De Gas (appoggiato a una finestra), il cassiere Livandais (l'uomo chinato sui registri mentre controlla i conti) e William Bell, che propone al cliente la mercanzia.\nLa formula scelta \u00e8 quella del \u00abritratto di gruppo\u00bb, tipologia iconografica che vanta illustri predecessori, primo fra tutti la famosa \"Ronda di notte\" di Rembrandt. Il brano di Degas, tuttavia, si distingue perch\u00e9 agitato da una profonda estraneit\u00e0. Proponiamo di seguito la lettura datane dal critico Bernd Growe:\nLa tavolozza del dipinto \u00e8 accordata sulle armonie del nero, dell'ocra e del bianco, tinte che Degas riscalda solo in alcune parti, scegliendo in questo modo di dare una soluzione \u00abriduttiva\u00bb dei colori. Per quanto concerne l'impianto compositivo, invece, il pittore punta su una costruzione a zig-zag che accelera la visione dal basso verso l'alto, restituendo un dinamismo che verr\u00e0 riprodotto anche ne \"L'assenzio\". Memore della lezione di Manet, infine, Degas inserisce in questo dipinto diversi brani di natura morta di pregiata fattura, come il cestino pieno di carte in basso a destra."}
{"id": "1204668", "revid": "24989", "url": "https://it.wikipedia.org/wiki?curid=1204668", "title": "Ritratti in un ufficio", "text": ""}
{"id": "1204670", "revid": "767487", "url": "https://it.wikipedia.org/wiki?curid=1204670", "title": "Carrozza alle corse (Degas Boston)", "text": "Carrozza alle corse \u00e8 una dipinto del pittore francese Edgar Degas, realizzato nel 1872 e conservato al Museum of Fine Arts di Boston.\nDescrizione.\nIl dipinto rispetta fedelmente le prescrizioni di Charles Baudelaire, poeta che si auspicava che i pittori iniziassero a rappresentare gli \u00aberoi dei tempi moderni\u00bb, prediligendo dunque quei temi offerti dalla vita contemporanea, senza continuare a rivolgersi ossessivamente a temi storici o mitologici. Quest'idea fu folgorante per Degas, che inizi\u00f2 a confrontarsi con temi d'attualit\u00e0 e, soprattutto, quelli relativi alle corse dei cavalli, una delle mode pi\u00f9 in voga nella Francia del Secondo Impero.\n\"Carrozza alle corse\" coglie in maniera magistrale l'atmosfera delle corse e, con l'audacia della sua composizione, sembra quasi riproporre gli effetti delle istantanee fotografiche. In questo dipinto, infatti, Degas non esita a concedersi ampie libert\u00e0 compositive e ritrae in primo piano una carrozza trainata da cavalli, con tanto di cocchiere e passeggeri. Il pittore in questo modo esilia quello che dovrebbe essere il soggetto principale del dipinto - vale a dire la corsa dei cavalli - in secondo piano, cosicch\u00e9 a una visione distratta l'osservatore percepisce solo una piacevole e distensiva passeggiata tra i campi, non facendo dunque caso allo scalpitante trambusto provocato dagli equini in corsa.\nNonostante questa particolare scelta compositiva, con la quale il dipinto sembra essere pi\u00f9 \u00abspontaneo\u00bb, Degas ha meditato a lungo sull'impianto compositivo e cromatico di \"Carrozze alle corse\", il quale aiuta sensibilmente a restituire quella sensazione di visione accidentale."}
{"id": "1204671", "revid": "87141624", "url": "https://it.wikipedia.org/wiki?curid=1204671", "title": "Marie Dihau al piano", "text": "Marie Dihau al piano (\"Mademoiselle Dihau au piano\") \u00e8 un dipinto del pittore francese Edgar Degas, realizzato tra il 1869 e il 1872 e conservato al museo d'Orsay di Parigi.\nDescrizione.\nMarie Dihau, cantante di successo tra il 1870 e il 1880 e in seguito insegnante di pianoforte, era assai apprezzata da Degas, il quale ebbe modo di conoscerla in occasione dei concerti del Colonne e Lamoureux. Fu proprio presso la dimora della Dihau che Degas fece conoscenza di Henri de Toulouse-Lautrec, altro pittore destinato a divenire uno degli interpreti pi\u00f9 sensibili del Post-Impressionismo e autore anch'egli di un ritratto della musicista. La Dihau senz'altro apprezz\u00f2 il dipinto che Degas le esegu\u00ec tra il 1869 e il 1872, al punto che - nonostante il tracollo finanziario sofferto durante la vecchiaia - prefer\u00ec sopravvivere con una rendita garantita dalla madre di Lautrec piuttosto che separarsi dall'opera. Acquisito nel 1923 dal museo del Louvre, il dipinto trov\u00f2 la sua collocazione definitiva nel 1986, quando fu trasferito al museo d'Orsay, dov'\u00e8 tuttora esposto con il numero d'inventario RF 2416.\nNel dipinto Marie Dihau \u00e8 colta con le mani appoggiate sulla tastiera del pianoforte: evidentemente stava eseguendo un accordo. La donna, tuttavia, non \u00e8 affatto concentrata sullo spartito che ha davanti: ella, infatti, ha interrotto per un attimo la sua sessione musicale e sta rivolgendo allo spettatore uno sguardo intenso e penetrante. Il quadro, ben lungi dall'essere animato da intenzioni ieratiche o celebrative, dichiara apertamente l'influenza della ritrattistica di Vermeer, dalla quale Degas prende ispirazione per il carattere intimo ma al contempo realistico del presente dipinto."}
{"id": "1204672", "revid": "115617779", "url": "https://it.wikipedia.org/wiki?curid=1204672", "title": "L'orchestra dell'Op\u00e9ra", "text": "L'orchestra dell'Op\u00e9ra \u00e8 un dipinto del pittore francese Edgar Degas, realizzato intorno al 1868 e conservato al museo d'Orsay di Parigi.\nDescrizione.\nA partire dalla fine degli anni sessanta del XIX secolo Degas spost\u00f2 i propri interessi dalla pittura storica a episodi di vita contemporanea: \u00e8 normale, dunque, che egli si sentisse stimolato dal tema del teatro e dell'orchestra, reso magistralmente in questo dipinto. Il pittore, infatti, risolve l'impianto compositivo dell'opera in maniera molto originale, proponendo una soluzione visiva nuova e dinamica che si sostituisce alla visione frontale e immobile generalmente adottata in questo genere di rappresentazioni. Anche se realizzato in studio, il dipinto conserva la freschezza delle opere realizzate \"sur le motif\" e restituisce un effetto di palpitante realismo, al punto da sembrare un'istantanea fotografica. Studi radiografici, inoltre, hanno accertato che Degas \u00e8 intervenuto dopo il completamento dell'opera accorciando la parte superiore della tela, sollevando cos\u00ec l'orizzonte della scena, e aggiungendo l'arpa, il palco ed il contrabbasso: quest'audace inquadratura coinvolge attivamente l'osservatore del dipinto, situato idealmente in basso, nella parte del teatro riservata al pubblico.\nAl di l\u00e0 della balaustra che cinge il teatro si situa l'orchestra. L'opera, in effetti, \u00e8 impostata come un ritratto collettivo \u00abin situazione\u00bb: memore della lezione di Van Dyck, visto a Genova, Degas sceglie di ritrarre personaggi facilmente conoscibili, come il violoncellista Pillet, il compositore Emmanuel Chabrier ed il suonatore di contrabbasso D\u00e9sir\u00e9 Dihau (vicino di casa del pittore negli anni immediatamente successivi il viaggio italiano). Al di l\u00e0 della fossa degli orchestrali si apre il palcoscenico, dove troviamo un gruppo di ballerine: le loro teste, come osservato dalla critica d'arte Giovanna Rocchi, \u00absono tagliate dall'inquadratura per rendere esplicita la rigida consequenzialit\u00e0 della lettura del testo pittorico\u00bb. Molto particolare \u00e8 il trattamento cromatico differenziato delle varie parti: mentre la zona mediana del dipinto \u00e8 dominata da toni molto cupi, come neri, bianchi e marroni, quella relativa alle ballerine \u00e8 inondata da una luce violenta e sfolgorante, modulata con scaltrezza da Degas che in questo modo riesce a rendere la scena ritratta maggiormente mondana e festaiola.\n\u00c8 come se la prima cosa che Edgar Degas ha voluto rappresentare in questo dipinto fosse proprio la pura potenza dell\u2019occhio. In questo dipinto cos\u00ec duramente, arbitrariamente \u201ctagliato\u201d, Degas mette in atto una composizione movimentata, drammatica. La sproporzione prende il posto della proporzione, l\u2019asimmetria quello della simmetria. Non si d\u00e0 un centro, quanto piuttosto forze che fluiscono."}
{"id": "1204673", "revid": "1573940", "url": "https://it.wikipedia.org/wiki?curid=1204673", "title": "Cappella della Misericordia", "text": "La cappella della Misericordia (ex chiesa del Corpus Domini) \u00e8 un edificio sacro che si trova ad Anghiari. Un tempo oratorio della Compagnia dello Spirito Santo, oggi ospita il Museo della Misericordia mentre la confraternita della Misericordia usa un oratorio ai piedi del paese, lungo il corso Matteotti.\nStoria e descrizione.\nLa chiesa fu eretta nel corso dell'ampio intervento edilizio che riqualific\u00f2 il nucleo medievale di Anghiari nella seconda met\u00e0 del Quattrocento. L'impianto rettangolare dell'edificio \u00e8 spartito da due ampie arcate poggianti su tre pilastri a base quadrata con capitelli compositi."}
{"id": "1204675", "revid": "1718925", "url": "https://it.wikipedia.org/wiki?curid=1204675", "title": "Cavalli da corsa davanti alle tribune", "text": "Cavalli da corsa davanti alle tribune (\"Le d\u00e9fil\u00e9\") \u00e8 un dipinto del pittore francese Edgar Degas, realizzato nel 1866-68 e conservato al Mus\u00e9e d'Orsay di Parigi.\nDescrizione.\nCon il proprio pennello Degas si proponeva di cogliere instancabilmente l'autentico significato della vita contemporanea, sulla scia di quanto prescriveva \u00c9douard Manet, vero e proprio catalizzatore del gruppo impressionista. Il tema dell'ippodromo con i cavalli, in effetti, era uno dei preferiti dall'artista, che vi individuava un pretesto ideale per studiare le forme e il movimento. Pur subendo il fascino delle foto di azione di Eadweard Muybridge, tuttavia, Degas non poneva mai l'accento sulla corsa vera e propria, bens\u00ec preferiva coglierne i momenti relativamente pi\u00f9 tranquilli. \"Cavalli da corsa davanti alle tribune\", completato nel 1868, pervenne alle collezioni di J. B. Faure, Durand-Ruel e Isaac de Camondo, per poi essere consacrato all'ufficialit\u00e0 del museo nel 1911 (anno del suo ingresso al Louvre): trov\u00f2 infine la sua collocazione definitiva nel 1986, quando venne trasferito al museo d'Orsay, sempre a Parigi, dove \u00e8 catalogato con il numero d'inventario RF 1981.\nIn \"Cavalli da corsa davanti alle tribune\" Degas sa ricreare in maniera magistrale l'atmosfera delle corse. Il pittore raffigura cavalli e cavalieri in rivista, mentre si avviano alla partenza: la competizione, in effetti, \u00e8 prossima ad iniziare. L'eccitazione \u00e8 palpabile, e culmina nello scatto improvviso e nervoso dell'ultimo purosangue sullo sfondo, che rende efficacemente la tensione che precede ogni gara che si rispetti. Gli altri equini, invece, sono disposti a destra lungo una linea diagonale, come se fossero ballerine sul proscenio in attesa dell'inchino. Sullo sfondo, attraverso la luce chiara e tersa, si profilano alcune ciminiere fumanti, le quali non solo danno ritmo all'orizzonte, ma stanno anche a suggerire la collocazione geografica dell'avvenimento (ovvero Parigi) e, per di pi\u00f9, offrono una testimonianza concreta della nascente industrializzazione che stava interessando la capitale. Un cavallo scalpitante con relativo fantino sta sfilando davanti al pubblico alla moda, ammassato sulla tribuna a sinistra, il quale per ripararsi dalla luce guizzante fa ricorso ad eleganti parasoli.\nTecnica.\nNell'opera viene accordata notevole importanza al disegno, che \u00e8 chiaro e preciso e descrive ottimamente l'equilibrio dei cavalli al trotto prima della partenza, mentre il reticolo prospettico viene qui descritto dalla balaustra che cinge la tribuna e dalla fila dei cavalli, con il punto di fuga situato presso il cavaliere sullo sfondo lanciato al galoppo. Lo spazio viene quindi descritto ancora in maniera tradizionale, con la convergenza delle linee prospettiche verso un punto centrale: ci\u00f2 malgrado, Degas gi\u00e0 in questo dipinto adotta un taglio compositivo inconsueto, reso dinamico dall'accorgimento di lasciare fuori campo parte delle tribune (a sinistra) e la testa del cavallo in primo piano, a destra.\nLa luce, inoltre, \u00e8 per Degas il pretesto per offrire all'osservatore una vasta e armoniosa gamma di sfumature molto opache, perlopi\u00f9 brune e aranciate. La tavolozza del dipinto, d'altronde, \u00e8 particolarmente viva e squillante in quanto Degas si \u00e8 preoccupato di giustapporre le varie tinte cos\u00ec da esaltarle vicendevolmente: ecco allora che il manto dei cavalli rinvia cromaticamente alle casacche dei fantini, i quali si richiamano reciprocamente con la copertura della tribuna, con gli alberi, con le vesti variopinte degli spettatori.\nVi \u00e8, inoltre, una sostanziale economia di dettagli: Degas, ad esempio, omette volontariamente quei particolari che agevolerebbero un'identificazione dei proprietari dei cavalli, come ad esempio il colore delle casacche. Notevoli, infine, i debiti che i \"Cavalli da corsa davanti alle tribune\" devono alla pittura del passato: l'intero dipinto propone infatti un'attualizzazione dei cavalli da battaglia della pittura storica di Paolo Uccello e Van Dyck, che egli cerca di riproporre in chiave moderna."}
{"id": "1204676", "revid": "158286", "url": "https://it.wikipedia.org/wiki?curid=1204676", "title": "Chiesa del Corpus Domini (Anghiari)", "text": ""}
{"id": "1204677", "revid": "287204", "url": "https://it.wikipedia.org/wiki?curid=1204677", "title": "Ritratto di James Tissot", "text": "Il Ritratto di James Tissot \u00e8 un dipinto del pittore francese Edgar Degas, realizzato nel 1866-68 e conservato al Metropolitan Museum of Art di New York.\nDescrizione.\nRaffinatissimo interprete dell'eleganza femminile negli anni della Belle \u00c9poque, James Tissot aveva intrecciato con Degas una feconda amicizia, cementata da una grandissima stima e considerazione reciproca. Degas, addirittura, arriv\u00f2 a proporre al Tissot di esporre insieme a lui alla prima mostra degli Impressionisti, nel 1874, ritenendolo affine alla sensibilit\u00e0 del gruppo in quanto anche lui privilegiava nelle proprie opere temi contemporanei: \u00abSuvvia, caro Tissot, n\u00e9 esitazioni n\u00e9 fughe: dovete esporre al boulevard. Sara cosa utile sia a noi, sia a voi\u00bb. James Tissot non si sarebbe lasciato coinvolgere nell'epopea impressionista. Degas, ancora non consapevole del netto rifiuto dell'amico, gli avrebbe dedicato nel 1866-68 il presente dipinto.\nDegas costella questo ritratto con i vari oggetti apprezzati sia da lui che dall'amico, che fanno del dipinto una dichiarazione d'intenti, se non un vero e proprio manifesto. James Tissot veste i panni del raffinato \"dandy\" parigino siede nel suo \"atelier\", con un gomito poggiato su un mobile e il bastone puntato a terra. Lo scenario, ricostruito per l'occasione, contiene elementi che mettono in evidenza la personalit\u00e0, gli interessi e il mestiere di Tissot: sulla parete, infatti, figura una tela azzurrata di Lucas Cranach e, sopra quest'ultima, una monumentale tela dal sapore orientaleggiante. L'Estremo Oriente, infatti, ha rivoluzionato il concetto di prospettiva e la percezione del colore nella pittura occidentale, e riveste un ruolo fondamentale nell'ascesa della nuova pittura impressionista. A destra si intravede un cavalletto che sostiene una tela ancora incompleta e, dietro di esso, altri due dipinti appoggiati a terra, di cui uno rivolto verso la parete e l'altro recante un soggetto veneziano del XV o XVI secolo."}
{"id": "1204678", "revid": "287204", "url": "https://it.wikipedia.org/wiki?curid=1204678", "title": "Donna con crisantemi", "text": "Donna con crisantemi \u00e8 un dipinto del pittore francese Edgar Degas, realizzato nel 1865 e conservato al Metropolitan Museum of Art di New York.\nDescrizione.\nPer la fruizione della \"Donna con crisantemi\" risulta utile riportare il commento del filosofo austriaco Karl Popper, assai colpito dalla scelta di Degas di porre al centro della composizione il mazzo di fiori, esiliando in questo modo il soggetto principale ai margini del dipinto: \u00ab\"Donna con crisantemi\" \u00e8 il risultato di una tecnica di composizione decentrata, vicina a quelli di certi fotografi\u00bb.\nCos\u00ec come osservato dal Popper, infatti, nella \"Donna con crisantemi\" Degas elude quella particolare retorica della maniera accademica e attualizza la scena con un audace impianto compositivo. Al centro del dipinto, infatti, troneggia un vaso di crisantemi. Al soggetto principale del quadro, la baronessa Valpin\u00e7on (moglie del noto collezionista francese), viene invece delegata una posizione eccentrica, collocata all'estrema periferia del dipinto: si tratta di una scelta compositiva che disorienta non poco l'osservatore, abituato a contemplare dipinti che esaltano la centralit\u00e0 della figura umana. La marginalit\u00e0 dell'effigiata viene accentuata dal gesto che compie, con il quale si copre parzialmente il volto, e dalla sua distrazione: ella, infatti, ha un'aria sognante ed \u00e8 chiusa nei suoi pensieri, e tra l'altro rivolge lo sguardo verso destra, come se volesse espandere in quella direzione lo spazio pittorico (\u00absembra quasi\u00bb osserva la critica d'arte Alessandra Borgogelli \u00abche voglia riconquistare quella centralit\u00e0 che l'autore le ha legato, confinandola coraggiosamente ai lati, [...] in secondo piano\u00bb). Per riportare il commento di un altro critico, stavolta Bernd Growe, \u00abtutto \u00e8 quotidiano, un attimo casuale di tranquillit\u00e0 colto tra due azioni\u00bb.\nUn brano di particolare preziosit\u00e0 pittorica \u00e8 dato proprio dal variopinto vaso di crisantemi, il quale si dilata sensualmente sulla superficie pittorica, \u00abscoppiando in una miriade di impalpabili petali\u00bb (a parlare \u00e8 sempre la Borgogelli). Degas indaga questo brano di natura morta in maniera estremamente analitica, analizzando e rappresentando ogni dettaglio compiutamente in una fantasmagoria di ritocchi fino al limite delle possibilit\u00e0 tecniche. Il pittore, nonostante la laboriosit\u00e0 del procedimento, si divertiva molto a descrivere i crisantemi sin nei minimi dettagli. A testimoniarcelo \u00e8 Paul Val\u00e9ry: "}
{"id": "1204679", "revid": "158286", "url": "https://it.wikipedia.org/wiki?curid=1204679", "title": "Cattedrale di San Giovanni Evangelista (Sansepolcro)", "text": ""}
{"id": "1204681", "revid": "1573940", "url": "https://it.wikipedia.org/wiki?curid=1204681", "title": "Cappella di Santa Maria Maddalena (Anghiari)", "text": "La cappella di Santa Maria Maddalena \u00e8 un edificio sacro che si trova lungo lo stradone trecentesco detto Ruga di San Martino ad Anghiari.\nStoria e descrizione.\nL'edificio fu costruito tra il 1637 e il 1746 all'interno di una vasta unit\u00e0 edilizia con cortile porticato su due piani. La facciata presenta un semplice portale in pietra con incisa la data 1639.\nL'interno a navata unica con due campate voltate a crociera presenta una decorazione a stucco di gusto tardobarocco."}
{"id": "1204682", "revid": "1013865", "url": "https://it.wikipedia.org/wiki?curid=1204682", "title": "Salg\u00f3tarj\u00e1n", "text": "Salg\u00f3tarj\u00e1n \u00e8 una citt\u00e0 che si trova nel Nord-Est dell'Ungheria. \u00c8 il capoluogo della contea di N\u00f3gr\u00e1d.\nGeografia fisica.\nSalg\u00f3tarj\u00e1n si trova nelle colline di Cserh\u00e1t, lungo il corso del fiume Tarj\u00e1n, presso il confine slovacco. Dista 120\u00a0km da Budapest, 70 chilometri da Miskolc e 11\u00a0km dal confine slovacco. \u00c8 circondata colline ricoperte da rigogliose foreste.\nEconomia.\nTurismo.\nI principali punti di interesse turistico sono:\nL'economia di Salg\u00f3tarj\u00e1n \u00e8 basata su turismo, industria e risorse minerarie (lignite). Le industrie sono prevalentemente acciaierie, vetrerie e industrie per la manifattura dei tabacchi."}
{"id": "1204685", "revid": "4711", "url": "https://it.wikipedia.org/wiki?curid=1204685", "title": "Willem II", "text": ""}
{"id": "1204717", "revid": "1393243", "url": "https://it.wikipedia.org/wiki?curid=1204717", "title": "Indice di indipendenza finanziaria", "text": ""}
{"id": "1204721", "revid": "3732", "url": "https://it.wikipedia.org/wiki?curid=1204721", "title": "Canottaggio ai Giochi della X Olimpiade", "text": "Le competizioni del Canottaggio dei Giochi della X Olimpiade si sono svolte dal 10 al 13 agosto 1932 al \"Long Beach Marine Stadium\", Long Beach."}
{"id": "1204722", "revid": "1543377", "url": "https://it.wikipedia.org/wiki?curid=1204722", "title": "Canottaggio ai Giochi della IX Olimpiade", "text": "Le gare di canottaggio dei Giochi della VIII Olimpiade si sono svolte dal 3 al 10 agosto 1928 a Sloten, Amsterdam."}
{"id": "1204723", "revid": "300067", "url": "https://it.wikipedia.org/wiki?curid=1204723", "title": "Canottaggio ai Giochi della VIII Olimpiade", "text": "Le gare di canottaggio dei Giochi della VIII Olimpiade si sono svolte nel \"Bassin d'Argentuil\" lungo la Senna a Parigi dal 13 al 17 luglio 1924."}
{"id": "1204724", "revid": "1543377", "url": "https://it.wikipedia.org/wiki?curid=1204724", "title": "Canottaggio ai Giochi della VII Olimpiade", "text": "Le gare di canottaggio dei Giochi della V Olimpiade si sono svolte nel Canale \"Willebroek\", Vilvoorde presso Anversa dal 27 al 29 agosto 1920. Il campo di regata aveva una lunghezza di 2000 metri."}
{"id": "1204725", "revid": "7336", "url": "https://it.wikipedia.org/wiki?curid=1204725", "title": "Passirana milanese", "text": ""}
{"id": "1204726", "revid": "20090", "url": "https://it.wikipedia.org/wiki?curid=1204726", "title": "Sammarinesi per la libert\u00e0", "text": ""}
{"id": "1204727", "revid": "1702319", "url": "https://it.wikipedia.org/wiki?curid=1204727", "title": "Chiesa della Croce (Anghiari)", "text": "La chiesa della Croce \u00e8 un edificio sacro che si trova nella piazzetta omonima ad Anghiari.\nStoria e descrizione.\nL'origine di questa chiesa \u00e8 legata al passaggio da Anghiari di San Francesco che nel 1224, di ritorno dal sacro monte della Verna, piant\u00f2 una croce alla congiunzione di tre sentieri, nel luogo dove adesso sorge la chiesa cinquecentesca dedicata appunto alla Croce.\nLa chiesa, fondata nel 1499 dalla Confraternita di Santa Maria al Borghetto fu terminata nel 1534. Dapprima dedicata al santo di Assisi, solo dal 1537 ricevette il titolo attuale. Il convento fu oggetto di un ampliamento nel 1563 cui fece seguito l'aggiunta del portico sulla facciata della chiesa (1565).\nL'interno a navata unica \u00e8 ornato da altari in pietra cinque e secenteschi eretti dalle maggiori famiglie anghiaresi, su cui sono inseriti alcuni bei dipinti di scuola fiorentina del Seicento. La chiesa offre ampia testimonianza della pittura controriformistica e devozionale toscana tra il tardo manierismo e il barocco con dipinti come l\"Invenzione della Croce\" (altare maggiore, da alcuni attribuito a Francesco Curradi) e l\"Immacolata Concezione\" di Domenico Cresti detto il Passignano (1599, primo altare a destra)."}
{"id": "1204730", "revid": "124465752", "url": "https://it.wikipedia.org/wiki?curid=1204730", "title": "Enrico XIII di Baviera", "text": "Biografia.\nFiglio pi\u00f9 giovane di Ottone II e della contessa Agnese di Brunswick del Palatinato, fu ammogliato sin dal 1247 con Elisabetta di Ungheria, una delle figlie del Re B\u00e9la IV. Nel 1254 succedette al padre, insieme con il fratello Ludovico II in Baviera e nel Palatinato.\nI fratelli divisero i loro possedimenti nel 1255 contro la legge stabilita, Enrico ricevette la Baviera Inferiore e Ludovico la Baviera Superiore ed il Palatinato. Questa sar\u00e0 la prima delle numerose divisioni che subir\u00e0 il ducato.\nQuesto caus\u00f2 motivo di rivolta per i vescovi di Baviera che si erano alleati con Ottocaro II nel 1257. Nell'agosto 1257 Ottocaro invase la Baviera, ma Enrico e Ludovico cercarono di respingere l'attacco, una delle poche azioni che vide schierati militarmente i due fratelli l'uno al fianco dell'altro.\nNel 1278 Enrico prese parte, nell'esercito del re di Ottocaro II di Boemia contro il re dei Romani Rodolfo d'Asburgo, alla battaglia di Marchfeld.\nAd Enrico XIII succedette Ottone III, che divenne anche Re d'Ungheria. Il ramo di Enrico si estinse nel 1340 e i suoi domini vennero ereditati dal figlio di Ludovico, l'Imperatore Ludovico IV.\nDiscendenza.\nDal matrimonio con Elisabetta nacquero sette tra figli e figlie:"}
{"id": "1204731", "revid": "1702319", "url": "https://it.wikipedia.org/wiki?curid=1204731", "title": "Chiesa di Sant'Agostino (Anghiari)", "text": "La chiesa di Sant'Agostino \u00e8 un edificio sacro che si trova in via Garibaldi ad Anghiari.\nStoria e descrizione.\nEdificata verso la fine del XII secolo, venne trasformata pi\u00f9 volte fino al Quattrocento.\nSembra ebbe origine da una cappella edificata nel XII secolo dagli Ospitalieri di Sant'Antonio abate (detti anche del Tau o di Vienne), secondo la tradizione giunti in Valtiberina al seguito dell'arcivescovo di Canterbury Thomas Beckett nel 1162.\nSulla primitiva chiesa del XIII secolo fu costruito alla met\u00e0 del Quattrocento l'attuale edificio a navata unica con cappelle laterali erette dalle principali famiglie anghiaresi e un'abside a torrione, soluzione architettonica di matrice urbinate avvicinabile al linguaggio di Francesco di Giorgio Martini.\nSulla facciata \u00e8 il portale rinascimentale e un oculo del 1472; sul retro il campanile ricostruito nel 1464.\nRiccamente decorata nel XV secolo, attualmente gli interni hanno forme barocche con decorazioni a stucchi della seconda met\u00e0 del XVIII secolo, tuttavia dalla parete affiorano gli affreschi originali, attribuibili a pittori locali del XIV secolo.\nNel coro vi \u00e8 un'opera della bottega dei Santi Buglioni in terracotta policroma che rappresenta una \"Adorazione dei Pastori.\""}
{"id": "1204733", "revid": "86599", "url": "https://it.wikipedia.org/wiki?curid=1204733", "title": "Luigi III di Baviera", "text": ""}
{"id": "1204735", "revid": "287204", "url": "https://it.wikipedia.org/wiki?curid=1204735", "title": "I miserabili (miniserie televisiva 2000)", "text": "I miserabili \u00e8 una miniserie televisiva del 2000 basata sull'omonimo romanzo di Victor Hugo.\nLa miniserie \u00e8 stata trasmessa in Italia in prima tv su Canale 5 dall'11 settembre 2000, e replicata pi\u00f9 volte da Rete 4 riscuotendo sempre un buon riscontro di pubblico e di critica.\nTrama.\nJean Valjean sconta una pena detentiva al bagno penale di Tolone per aver rubato del pane. \u00c8 tenuto sotto sorveglianza dal rigido ispettore Javert, il quale \u00e8 convinto che sia impossibile per un forzato redimersi. Scontata la pena, Valjean viene rilasciato con un passaporto che lo qualificher\u00e0 per sempre come ex forzato, quindi reietto della societ\u00e0. Non avendo un posto dove andare, Jean si imbatte in un ospizio retto dal caritatevole mons. Myriel, Vescovo di Digne, il quale lo ospita in casa sua. Nella notte, Jean lo deruba ma viene subito arrestato e ricondotto innanzi al Vescovo, che per\u00f2 lo fa rilasciare, dichiarando alla polizia di aver regalato lui stesso i suoi beni. Rimasti soli, mons. Myriel dona a Valjean i suoi due candelieri d'argento, con l'augurio che possano essere per lui una luce nelle avversit\u00e0 che avrebbe incontrato una volta ripreso il suo cammino. Ripresa la strada verso Montreuil, incontra un piccolo spazzacamino e lo deruba senza scrupoli ma, dopo la malefatta, ricorda le parole di Myriel e se ne pente profondamente, cercando di riparare al danno, ma \u00e8 ormai tardi. Javert riceve la denuncia dello spazzacamino e si mette sulle tracce di Jean Valjean.\nAlcuni anni dopo, Valjean \u00e8 diventato l'amato sindaco di Montreuil sotto le mentite spoglie del sig. Madeleine e si \u00e8 arricchito onestamente grazie al duro lavoro. Gestisce anche una filanda ove trova lavoro Fantine (Charlotte Gainsbourg), una ragazza-madre che ha affidato le cure della sua piccola Cosette alla famiglia Th\u00e9nardier, apparentemente distinti gestori di una locanda, ma in realt\u00e0 truffatori e malfattori che usano la piccola come serva. Quando l'amministratrice della filanda scopre che Fantine \u00e8 una madre nubile la licenzia, dicendole che quello era il volere del sig. Madeleine (in realt\u00e0 all'oscuro di tutto) ed \u00e8 costretta a prostituirsi per corrispondere alle usurarie richieste di danaro da parte di Th\u00e9nardier (Christian Clavier).\nLe ricchezze di Madeleine insospettiscono la polizia, che invia, per uno scherzo del destino, proprio Javert a investigare: l'ispettore sospetta subito dell'identit\u00e0 del sindaco, ma attende la prova per essere certo che si tratti del vecchio Valjean, escogitando un astuto trabocchetto. Di fatto, Javert informa Madeleine che un certo Jean Mathieu, un uomo del tutto innocente, \u00e8 stato identificato come Jean Valjean e rischia la condanna a vita. Il vero Valjean, dopo una lunga notte insonne, decide di presentarsi in tribunale e confessare. Ma prima di farsi arrestare, Jean scopre la sventura di Fantine (picchiata a morte da un cliente) e le giura di andar a prendere Cosette perch\u00e9 possa vederla prima di spirare. Javert dice a Fantine la verit\u00e0 su Madeleine e la donna muore dal dolore, convinta che Valjean non manterr\u00e0 la promessa di recuperare Cosette. Indispettito dal cinismo di Javert, Jean scappa e va dai Th\u00e9nardier, dove si rende conto delle pessime condizioni in cui la piccola \u00e8 costretta a vivere. Compresa l'avidit\u00e0 dei locandieri, Valjean compra Cosette per un'ingente somma di danaro e scappa con lei, mentre Javert arresta i Th\u00e9nardier con l'accusa di aver venduto la piccola a Valjean. Per sfuggire all'ispettore, Valjean trova asilo presso un convento di clausura, retto da Madre Innocenza (Jeanne Moreau), grazie all'aiuto di Fauchelevant, un ex cantoniere che era riuscito a trovare ivi lavoro come giardiniere, proprio grazie alle referenze del sindaco Madeleine. Cosette cresce nel convento e diventa una giovane donna erudita e piena d'amore verso il padre, mentre Javert continua a seguire le tracce dell'ex forzato, che comunque trova in Madre Innocenza un'insospettata complice. Jean e Cosette (Virginie Ledoyen) lasciano il convento e si stabiliscono a Parigi e qui incontrano il giovane Marius Pontmercy (Enrico Lo Verso) durante una passeggiata ai Giardini del Lussemburgo. Il giovane, un barone di idee rivoluzionarie, \u00e8 studente in legge e vive in miseria a causa dei dissidi col nonno conservatore. Vedendo Cosette, se ne innamora. Jean, che a sua volta \u00e8 ormai innamorato di Cosette (oltre il rapporto padre-figlia), decide di non farla uscire, comperando una villa con un grande giardino, ove lei e Marius, per\u00f2, si incontrano di nascosto.\nSulle tracce di Valjean si mettono sia Th\u00e9nardier, scarcerato ma ridotto sul lastrico, e lo stesso Javert, che ha per\u00f2 l'ordine di indagare sulle associazioni studentesche rivoluzionarie, di cui lo stesso Marius fa parte. I Th\u00e9nardier conoscono accidentalmente Marius (Eponine, figlia di Th\u00e9nardier, se ne innamora, ma non viene ricambiata). Il giovane scopre che Th\u00e9nardier vuole tendere una trappola ai danni di Valjean, ora noto a Parigi come il facoltoso benefattore Fauvre, e chiama Javert per salvarlo. Tuttavia, nel collaborare alla cattura di Th\u00e9nardier, scopre che l'uomo \u00e8 colui il quale, durante la guerra, aveva salvato suo padre sul campo di battaglia (anche se in realt\u00e0 l'avido Th\u00e9nardier stava solo tentando di derubarlo, credendolo morto) ed ha dei rimorsi. Th\u00e9nardier e i suoi complici vengono arrestati ma riescono ad evadere, grazie a Eponine (Asia Argento) ed al piccolo Gavroche.\nScoperto che Javert \u00e8 sulle sue tracce, Valjean decide di trasferirsi in Inghilterra, ma Cosette, all'idea di non vedere pi\u00f9 Marius, ha un malore. L'uomo scopre che sua figlia \u00e8 innamorata e va su tutte le furie, decidendo di andare a trovare Marius. Il ragazzo, ingannato da Eponine, crede che Cosette sia partita e si arruola tra i rivoltosi che hanno iniziato a scatenare i primi tumulti. Agli scontri finisce per prendere parte anche Valjean, alla ricerca del giovane barone, e durante la battaglia con l'esercito francese muoiono Gavroche, Eponine e Fauchelevant, che stava proprio cercando Jean per unirsi a lui.\nDurante gli incidenti, Javert viene arrestato dai rivoltosi e condannato a morte, ma Jean gli salva la vita, gesto che inizia ad incrinare le certezze dell'ispettore sulla vera natura dell'ex forzato. A causa di una cannonata, Marius resta gravemente ferito e perde i sensi. Jean decide di portarlo via attraverso le fogne, ove incontra ancora una volta Th\u00e9nardier; costui, credendo che Valjean abbia ucciso il povero Marius per rapinarlo, gli offre una mano in cambio del denaro trovato addosso al ragazzo. Fuori dalle fogne, Javert arresta finalmente Valjean; tuttavia l'ispettore si lascia convincere dal ricercato ad accompagnarlo alla casa del nonno di Marius, ove lasciare il giovane alle cure della sua famiglia.\nColpito dal grande valore di Valjean, Javert accetta persino di accompagnarlo a dare l'ultimo saluto a Cosette ma, una volta tornato fuori dalla sua villa, Jean scopre che Javert gli ha donato la libert\u00e0. L'ispettore invia una lettera al prefetto di polizia e poi si suicida, forse perch\u00e9 consapevole di aver sbagliato nel credere all'infallibilit\u00e0 della legge. Marius (ripresosi pienamente) e Cosette si sposano, ma il vecchio Valjean non riesce a gioirne e decide di farsi da parte. Confessa la sua storia a Marius, poich\u00e9 avverte il bisogno di liberarsi dal fardello del suo segreto, che ormai conosce solo lui. Marius per\u00f2 reagisce in malo modo e, compreso l'ambiguo amore che lega Jean a Cosette, decide di escluderlo dalla vita della neo sposa. Invecchiato, abbandonato a se stesso e derubato dal suo maggiordomo (un ex forzato muto), Valjean si lascia lentamente morire, nonostante le cure garantitegli dal nonno di Marius, che prova per lui grande compassione. Una notte, Th\u00e9nardier si spaccia per un ex ambasciatore e cerca di carpire denaro a Marius raccontandogli di come Valjean avesse ucciso un uomo nelle fogne di Parigi. Il barone comprende finalmente che a salvargli la vita era stato Valjean e, dopo aver licenziato Th\u00e9nardier offrendogli del denaro purch\u00e9 si trasferisca assieme alla sua famiglia negli Stati Uniti, corre da Cosette a confessarle che suo padre (che la ragazza sapeva in giro per il mondo) non \u00e8 mai andato via dalla loro villa ed ora era in fin di vita. I due arrivando giusto in tempo per essere benedetti dal morente Jean, che gioisce, se non altro, per aver potuto vedere un'ultima volta la sua adorata figliola."}
{"id": "1204741", "revid": "124465713", "url": "https://it.wikipedia.org/wiki?curid=1204741", "title": "Ottone II di Baviera", "text": "Era figlio di Ludovico I di Baviera e di Ludmilla di Boemia.\nBiografia.\nA sedici anni (nel 1222) spos\u00f2 la ventunenne Agnese del Palatinato, figlia di Enrico V del Palatinato e nipote del duca Enrico il Leone. Con questo matrimonio, i Wittelsbach ereditarono il Palatinato e lo tennero come possesso familiare sino al 1918. Da quel momento, inoltre, il leone divenne il simbolo araldico della Baviera e del Palatinato.\nOttone acquis\u00ec le ricche regioni di Bogen nel 1240, di Andechs e di Ortenburg nel 1248 come possessi dei Wittelsbach, espandendo i propri domini in Baviera. Con la contea di Bogen, inoltre, i Wittelsbach acquisirono la tipica bandiera a losanghe bianche e blu che da quel momento divenne la bandiera ufficiale della Baviera e del Palatinato.\nDopo che la disputa con l'imperatore Federico II ebbe termine, Ottone abbracci\u00f2 la causa degli Hohenstaufen nel 1241. Sua figlia Elisabetta venne pertanto data in sposa ad un figlio di Federico, Corrado IV. Per questo motivo, Ottone venne scomunicato dal papa. \nCome i suoi predecessori, Ottone II venne sepolto nella cripta dell'abbazia di Scheyern.\nMatrimonio ed eredi.\nDal matrimonio con Agnese del Palatinato nacquero i seguenti figli che raggiunsero l'et\u00e0 adulta:"}
{"id": "1204742", "revid": "773636", "url": "https://it.wikipedia.org/wiki?curid=1204742", "title": "Chiesa di Santa Maria delle Grazie (Anghiari)", "text": "La chiesa di Santa Maria delle Grazie (nota come la Propositura) \u00e8 un edificio sacro che si trova in via della Propositura ad Anghiari.\u00c8 una delle pi\u00f9 recenti costruzioni del centro storico (1628-1740), progettata da Giovanni Battista Bellini, venne costruita in stile neoclassico con influenze tardo barocche. L'impianto della chiesa \u00e8 a navata unica con volta a botte e altari laterali a edicola. L'alzato si distingue per un notevole sviluppo verticale che risalta nella struttura urbanistica della citt\u00e0. All'interno sono conservati importanti dipinti del Cinquecento fiorentino: due tavole di Giovanni Antonio Sogliani raffiguranti l\"Ultima Cena\" (1531) e la \"Lavanda dei piedi\", la \"Deposizione dalla Croce\" di Domenico Ubaldini detto il Puligo. Dietro l'altare maggiore, la \"Madonna della Misericordia\", grande terracotta invetriata policroma di Andrea della Robbia.\nLa chiesa \u00e8 sede parrocchiale dalla fine del XVIII secolo. \nOrgano a canne.\nDietro all'altare si trova un organo a canne della ditta Tamburini di Crema costruito nel 1963. Lo strumento, \"opus 473\", interamente a trasmissione elettro-pneumatica, presenta le sue canne all'interno di un'unica \"cassa\", contenente anche quella espressiva. La consolle \u00e8 alla sinistra dell'altare, dotata di due manuali e 18 registri.\nProposti.\nOgni parroco della Propositura \u00e8 denominato Proposto a seguito del breve del Vescovo aretino Niccol\u00f2 Marcacci. Il primo Proposto di Anghiari fu don Telesforo Doni a partire dal 1787 al 1807 data della sua morte. Egli fu cos\u00ec l'ultimo Vicario Perpetuo dell'Abbazia di San Bartolomeo (Badia)."}
{"id": "1204744", "revid": "158286", "url": "https://it.wikipedia.org/wiki?curid=1204744", "title": "Propositura (Anghiari)", "text": ""}
{"id": "1204747", "revid": "599013", "url": "https://it.wikipedia.org/wiki?curid=1204747", "title": "Kevin Edwards", "text": "Carriera.\nDopo aver giocato a livello liceale per la Saint Joseph Academy di Cleveland, Ohio \u00e8 passato alla DePaul University.\nFinita la carriera NCAA \u00e8 stato scelto nel draft NBA 1988 al primo giro con il numero 20 dai Miami Heat. \nIn 11 stagioni passate nella NBA ha segnato 10,9 punti di media partita, con un massimo di 14 nei suoi due primi anni ai New Jersey Nets. Nell'anno da matricola \u00e8 stato inserito nel secondo miglior quintetto dei \"rookie\"."}
{"id": "1204748", "revid": "28592", "url": "https://it.wikipedia.org/wiki?curid=1204748", "title": "Conservatorio Statale di Mosca", "text": ""}
{"id": "1204750", "revid": "28592", "url": "https://it.wikipedia.org/wiki?curid=1204750", "title": "Conservatorio Statale di Mosca P. I. \u010cajkovskij", "text": ""}
{"id": "1204751", "revid": "78273", "url": "https://it.wikipedia.org/wiki?curid=1204751", "title": "Conservatorio Statale di Mosca &quot;P. I. \u010cajkovskij", "text": ""}
{"id": "1204752", "revid": "28592", "url": "https://it.wikipedia.org/wiki?curid=1204752", "title": "Conservatorio \u010cajkovskij", "text": ""}
{"id": "1204758", "revid": "773636", "url": "https://it.wikipedia.org/wiki?curid=1204758", "title": "Chiesa di Santo Stefano (Anghiari)", "text": "La chiesa di Santo Stefano \u00e8 un edificio sacro che si trova in via della Battaglia ad Anghiari.\n\u00c8 un antichissimo edificio di culto, esempio di architettura alto-medievale (VII-VIII secolo) con evidenti caratteri d'influenza bizantino-ravennate. La chiesa \u00e8 posta fuori dalla cinta muraria del paese e pi\u00f9 precisamente all'inizio della pianura che giunge fino a Sansepolcro. \u00c8 formata da un nucleo centrale a pianta quadrata, sui cui lati si aprono tre absidi sporgenti e un corpo quadrilatero con funzione di ingresso. All'interno le colonne con capitelli ionici sono elementi romani di spoglio. Contrastanti sono le interpretazioni sulla funzione e la cronologia di questa chiesa.\nPi\u00f9 verosimile appare l'ipotesi che si trattasse di una chiesa cattolica costruita in et\u00e0 longobarda dai monaci di San Colombano, (gli unici monaci cattolici presenti in tutto in territorio longobardo del centro nord-Italia dall'evangelizzazione permessa dalla regina Teodolinda e le donazioni territoriali da parte dei sovrani, monaci poi confluiti nell'ordine benedettino verso il IX secolo come per gli altri fondati in epoca longobarda) in contrapposizione a un'altra, oggi scomparsa, di culto ariano.\nPregevole la tavola quattrocentesca che si trova all'interno e che raffigura la Madonna con Bambino e Santi del pittore fiorentino Domenico di Michelino, purtroppo colpita dall'alluvione del 66'."}
{"id": "1204763", "revid": "1714743", "url": "https://it.wikipedia.org/wiki?curid=1204763", "title": "Ludovico I di Baviera (duca)", "text": "Era figlio di Ottone I e di Agnese di Loon.\nBiografia.\nEstese il ducato di Baviera e fond\u00f2 diverse citt\u00e0 come Landshut nel 1204, Straubing nel 1218 e Landau an der Isar nel 1224. \nDopo l'assassinio di Filippo di Svevia da parte del cugino Ottone VIII, sostenne l'Imperatore Ottone IV, che da poco aveva ufficialmente riconosciuto il dominio dei Wittelsbach sulla Baviera. Ma nel 1211 Ludovico parteggi\u00f2 per gli Hohenstaufen, capeggiati dall'Iimperatore Federico II, che lo ricompens\u00f2 con il Palatinato del Reno nel 1214.\nSuo figlio Ottone spos\u00f2 Agnese del Palatinato, una pronipote del duca Enrico il Leone e di Corrado III di Svevia. Con questo matrimonio, i Wittelsbach ottennero ufficialmente il Palatinato e lo mantennero sino al 1918. \nNel 1221 Ludovico partecip\u00f2 alla quinta crociata e venne fatto prigioniero in Egitto. Venne assassinato nel 1231 su un ponte presso Kelheim, in Baviera. L'assassino fu subito giustiziato, ma le successive avversioni della famiglia Wittelsbach verso la citt\u00e0 di Kelheim, fecero in modo che essa perdesse il privilegio di residenza ducale. Ludovico venne sepolto nella cripta dell'abbazia di Scheyern.\nMatrimonio ed erede.\nSpos\u00f2 Ludmilla di Boemia. Dal matrimonio nacquero una serie di figli, di cui raggiunse l'et\u00e0 adulta solo Ottone II."}
{"id": "1204765", "revid": "110157", "url": "https://it.wikipedia.org/wiki?curid=1204765", "title": "Mosvik", "text": "Mosvik \u00e8 stato un comune norvegese della contea di Nord-Tr\u00f8ndelag. Nel 2012 fu aggregato al comune di Inder\u00f8y."}
{"id": "1204766", "revid": "101478", "url": "https://it.wikipedia.org/wiki?curid=1204766", "title": "Onomastici", "text": ""}
{"id": "1204767", "revid": "599013", "url": "https://it.wikipedia.org/wiki?curid=1204767", "title": "Iif", "text": ""}
{"id": "1204768", "revid": "110157", "url": "https://it.wikipedia.org/wiki?curid=1204768", "title": "Namdalseid", "text": "Namdalseid \u00e8 un ex comune norvegese della contea di Nord-Tr\u00f8ndelag. Dal 1\u00ba gennaio 2020 \u00e8 stato unito al comune di Namsos."}
{"id": "1204769", "revid": "30232", "url": "https://it.wikipedia.org/wiki?curid=1204769", "title": "Automotrice ALe 502", "text": ""}
{"id": "1204770", "revid": "30232", "url": "https://it.wikipedia.org/wiki?curid=1204770", "title": "Automotrice Le 220", "text": ""}
{"id": "1204771", "revid": "599013", "url": "https://it.wikipedia.org/wiki?curid=1204771", "title": "Stephen Howard", "text": "Carriera.\nAla grande, dopo aver giocato a livello liceale per la Bishop Lynch High School di Dallas, Texas \u00e8 passato alla DePaul University dove ha militato per quattro anni. Finita la carriera NCAA non \u00e8 stato scelto dalla NBA.\nHa giocato anche 4 spezzoni di stagione nella NBA, senza per\u00f2 mai riuscire a mettere a referto numeri significativi. Migliore la sua carriera europea, iniziata nel 1993-94 con la Pallacanestro Trapani in A2, dove fu tagliato a met\u00e0 stagione.\nNell'anno a Pistoia mise a segno pi\u00f9 di 21 punti di media, mentre tenne una media 17 punti con l'Unicaja Malaga. Con l'Efes Pilsen ha vinto la coppa nazionale turca."}
{"id": "1204772", "revid": "1714743", "url": "https://it.wikipedia.org/wiki?curid=1204772", "title": "Ottone I di Baviera", "text": "Ottone era uno dei figli di Ottone IV di Wittelsbach e fratello di Corrado I, Arcivescovo di Magonza (vescovo dal 1161-1165 e dal 1183-1200) che ottenne anche il principato arcivescovile di Salisburgo col nome di Corrado III (1177-1183), mentre la madre era Heilika di Pettendorf-Lengenfeld. Un altro fratello fu Ottone VII, che ebbe come figlio Ottone VIII, il quale uccise il sovrano Filippo di Svevia.\nBiografia.\nReputato come uno dei migliori cavalieri al servizio di Federico I, aveva evitato una disfatta degli imperiali presso Verona nel 1155; Ottone venne infine ricompensato con il ducato di Baviera nel 1180 alla caduta di Enrico il Leone.\nMa con la separazione della Stiria nello stesso anno la Baviera perse l'ultima delle sue regioni a sud. Ottone mor\u00ec durante un viaggio a Pfullendorf e venne sepolto nella cripta dell'abbazia di Scheyern.\nLa famiglia di Ottone regn\u00f2 sulla Baviera sino al 1918 per 738 anni.\nMatrimonio ed eredi.\nOttone spos\u00f2 nel 1169 Agnese di Loon, dalla quale ebbe i seguenti figli:"}
{"id": "1204773", "revid": "110157", "url": "https://it.wikipedia.org/wiki?curid=1204773", "title": "Namsskogan", "text": "Namsskogan \u00e8 un comune norvegese della contea di Tr\u00f8ndelag."}
{"id": "1204775", "revid": "773636", "url": "https://it.wikipedia.org/wiki?curid=1204775", "title": "Tempio votivo dei Caduti", "text": "Il tempio votivo dei Caduti o cappella di San Tommaso di Villanova \u00e8 un edificio sacro che si trova in piazza IV Novembre ad Anghiari.\nLa cappella fu costruita tra il 1777 e il 1778, faceva parte del vasto complesso architettonico fatto erigere da Benedetto Corsi tra il 1777 e il 1794, comprendente Palazzo Corsi e il Teatro dei Ricompositi. Era dedicata in origine a San Tommaso da Villanova, patrono della nobile famiglia anghiarese.\nL'interno a navata unica voltata a botte conserva inalterata la raffinata ornamentazione settecentesca con pareti incrostate di marmi preziosi. Venne acquistata nel 1900 dal Comune assieme al Palazzo e relativo giardino; nel 1925 fu compiuta la facciata su disegno dell'architetto Remo Magrini."}
{"id": "1204778", "revid": "158286", "url": "https://it.wikipedia.org/wiki?curid=1204778", "title": "Cappella di San Tommaso di Villanova", "text": ""}
{"id": "1204779", "revid": "834", "url": "https://it.wikipedia.org/wiki?curid=1204779", "title": "Lai", "text": ""}
{"id": "1204780", "revid": "1372005", "url": "https://it.wikipedia.org/wiki?curid=1204780", "title": "Ottone IV di Wittelsbach", "text": "Biografia.\nFu il secondo figlio di Eccardo I, conte di Scheyern. Ottone si chiam\u00f2 Ottone di Wittelsbach, in onore del castello di Wittelsbach vicino ad Aichach, castello ottenuto nel 1116 per aver servito Enrico V di Franconia, imperatore del Sacro Romano Impero, nella sua prima spedizione italiana nel 1110-1111. L'imperatore Enrico V lo aveva gi\u00e0 indicato come conte Otto di \"Witlinesbac\" in un documento nel 1115. Dal 1120 in poi fu conte palatino di Baviera.\nMatrimonio e figli.\nOtto spos\u00f2 Heilika di Pettendorf-Lengenfeld, figlia del conte Federico III di Pettendorf-Lengenfeld-Hopfenohe, il 13 luglio 1116.\nEssi ebbero otto figli:"}
{"id": "1204781", "revid": "671029", "url": "https://it.wikipedia.org/wiki?curid=1204781", "title": "N\u00e6r\u00f8y", "text": "N\u00e6r\u00f8y \u00e8 un ex comune norvegese della contea di Nord-Tr\u00f8ndelag. Dal 1\u00ba gennaio 2020 Vikna e N\u00e6r\u00f8y sono stati uniti nel neo-istituito comune di N\u00e6r\u00f8ysund."}
{"id": "1204782", "revid": "287204", "url": "https://it.wikipedia.org/wiki?curid=1204782", "title": "Naeroy", "text": ""}
{"id": "1204783", "revid": "14691", "url": "https://it.wikipedia.org/wiki?curid=1204783", "title": "Corrente di Benguela", "text": ""}
{"id": "1204785", "revid": "14691", "url": "https://it.wikipedia.org/wiki?curid=1204785", "title": "Skeleton Coast National Park", "text": ""}
{"id": "1204787", "revid": "599013", "url": "https://it.wikipedia.org/wiki?curid=1204787", "title": "Paul McPherson", "text": "Carriera.\nDopo aver giocato a livello liceale per la South Shore High School di Chicago, Illinois \u00e8 passato alla DePaul University.\nFinita la carriera NCAA non \u00e8 stato scelto dalla NBA.\nDopo aver tentato con scarso successo la carriera NBA nella sua prima stagione da professionista, ha girovagato per diverse squadre CBA, vincendo anche il titolo con gli Yakima Sun Kings. Dalla stagione 2004-05 ha giocato con discreto successo nel campionato italiano."}
{"id": "1204788", "revid": "2519", "url": "https://it.wikipedia.org/wiki?curid=1204788", "title": "Overhalla", "text": "Overhalla \u00e8 un comune norvegese della contea di Tr\u00f8ndelag."}
{"id": "1204789", "revid": "182193", "url": "https://it.wikipedia.org/wiki?curid=1204789", "title": "International Standard Audiovisual Number", "text": "International Standard Audiovisual Number - (ISAN) \u00e8 un sistema di identificazione univoca delle opere audiovisive e delle relative versioni, similmente all'identificazione eseguita dall'ISBN per i libri. \u00c8 stato sviluppato nell'ambito dell'ISO (Organizzazione Internazionale per la Standarizzazione) gruppo di lavoro TC46/SC9. ISAN \u00e8 diretto e gestito da ISAN-IA.\nLo Standard ISAN (ISO standard 15706:2002 &amp; ISO 15706-2) \u00e8 raccomandato e richiesto come sistema d'identificazione per l'audiovisivo a produttori, studio, broadcaster, internet media provider ed editori di videogiochi che necessitano di codificare, rintracciare, e distribuire i video in una variet\u00e0 di formati. Fornisce un numero di riferimento univoco e riconosciuto in tutto il mondo per le opere audiovisive e le relative versioni registrate nel sistema ISAN.\nISAN identifica le opere durante tutto il loro intero ciclo di vita dalla progettazione, alla produzione fino alla distribuzione e alla fruizione, con benefici universali e durevole stabilit\u00e0.\nGli ISAN possono essere incorporati sia nei media digitali e sia in quelli fisici: stampati sui poster cinematografici del film, sui DVD, nelle pubblicazioni, nelle pubblicit\u00e0, sul merchandising e sulle confezioni, cos\u00ec come sui contratti di licenza per identificare l'opera in modo univoco.\nL'identificante ISAN \u00e8 incorporato in molti standard (in sviluppo o gi\u00e0 definitivi) come AACS, DCI, MPEG, DVB, and ATSC.\nFormato del numero.\nL'ISAN \u00e8 composto di 96 numeri divisi in 3 segmenti: radice, episodio o parte e versione.\nLa radice \u00e8 assegnata all'opera tout court. Successive parti del film o episodi di opere televisive, che si riferiscono alla stessa opera, possono avere la stessa radice, ma diverse componenti di \"episodi o parti\" . Se un'opera non ha parti o episodi associati, allora il segmento dell'episodio \u00e8 uguale a zero. Le opere (e i loro episodi o parti) che sono stati modificati in qualche modo, per esempio con il doppiaggio o i sottotitoli in altre lingue, possono avere diverse versioni. Nel caso in cui l'ISAN a 96 bit \u00e8 rappresentato sotto forma esadecimale, allora \u00e8 composto di 24 caratteri, per esempio:\u00a0000000018947000000000000.\nComunque, l'ISAN progettato per essere letto dagli uomini inizia sempre con l'etichetta ISAN, che appare con un trattino per separare il numero in gruppi di caratteri pi\u00f9 leggibili, in pi\u00f9 sono inseriti 2 caratteri di controllo (check characters), composti dalle lettere da A a Z per verificarne errori di trascrizione. Il numero che ne risulta \u00e8:\u00a00000-0001-8947-0000-8-0000-0000-D.\nISAN-IA ha anche sviluppato una pratica raccomandata per codificare l'ISAN in un codice a barre bidimensionale a 96 pixels quadrati.\nUn ISAN \u00e8 registrato a livello centrale e gli \u00e8 assegnato un numero permanente di riferimento. L'opera o il contenuto a cui si riferisce l'ISAN \u00e8 identificato da una serie di metadati registrati da ISAN-IA. Le agenzie di registrazione autorizzate e ISAN-IA lavorano insieme per evitare assegnazioni di doppioni di ISANs con la stessa serie di metadati. La serie di metadati ISAN include il titolo (originale e alternativo), il cast (regista, attori, produttori, sceneggiatore, ecc.), il tipo di opera (film, documentario, serie televisiva o entertainment show, evento sportivo, videogioco ecc.) durata, anno di produzione e una dozzina di altri dati relativi all'opera. Questi metadati si applicano ad ogni tipo di opera audiovisiva e includono le loro relative versioni di trailer, spezzoni, video e broadcasts.\nSar\u00e0 anche usato il High Capacity Color Barcode (codice a barra ad alta capacit\u00e0) di Microsoft.\nISAN-IA.\nL'ISAN-IA (ISAN International Agency) ha la sede a Ginevra ed \u00e8 un'organizzazione non a scopo di lucro, fondata nel 2003 da AGICOA, CISAC e FIAPF per gestire lo standard ISAN.\nISAN-IA \u00e8 incaricata di:"}
{"id": "1204790", "revid": "965226", "url": "https://it.wikipedia.org/wiki?curid=1204790", "title": "Franco Borgia", "text": "Avvocato, ha ricoperto vari incarichi nella regione Puglia, fra cui sindaco di Barletta dal 1978 al 1980 e consigliere regionale dal 1980 al 1992.\nBiografia.\nSegretario regionale del PSI, nel 1992 fu eletto deputato al Parlamento nell'XI legislatura. Iscritto al PSI dal 1963, pi\u00f9 volte consigliere comunale e regionale, \u00e8 stato membro dell\u2019Assemblea nazionale del PSI e ha fatto parte della Commissione affari costituzionali, della presidenza del consiglio e interni e della Commissione bilancio, tesoro e programmazione.\nPoliticamente vicino a Rino Formica ed esponente dell'autonomismo socialista guidato da Bettino Craxi, \u00e8 stato vicepresidente della regione quando presidente era il democristiano Salvatore Fitto, dopo la prematura scomparsa di quest'ultimo, Borgia gli subentr\u00f2 provvisoriamente alla guida del governo regionale."}
{"id": "1204791", "revid": "1573940", "url": "https://it.wikipedia.org/wiki?curid=1204791", "title": "Asteronotus", "text": "Asteronotus \u00e8 un genere di molluschi nudibranchi della famiglia Discodorididae.\nTassonomia.\nIl genere comprende le seguenti specie:"}
{"id": "1204792", "revid": "834", "url": "https://it.wikipedia.org/wiki?curid=1204792", "title": "Marie de France", "text": ""}
{"id": "1204793", "revid": "1573940", "url": "https://it.wikipedia.org/wiki?curid=1204793", "title": "Dictyodoris maculata", "text": "Dictyodoris maculata \u00e8 un mollusco nudibranchio della famiglia Discodorididae. \u00c8 l'unica specie nota del genere Dictyodoris."}
{"id": "1204794", "revid": "2519", "url": "https://it.wikipedia.org/wiki?curid=1204794", "title": "R\u00f8yrvik", "text": "R\u00f8yrvik \u00e8 un comune norvegese della contea di Tr\u00f8ndelag."}
{"id": "1204796", "revid": "287204", "url": "https://it.wikipedia.org/wiki?curid=1204796", "title": "Royrvik", "text": ""}
{"id": "1204801", "revid": "599013", "url": "https://it.wikipedia.org/wiki?curid=1204801", "title": "Santuario della Madonna del Carmine al Combarbio", "text": "Il santuario della Madonna del Carmine al Combarbio \u00e8 un edificio sacro che si trova in localit\u00e0 Combarbio ad Anghiari.\nStoria e descrizione.\nIl complesso architettonico, costituito dalla chiesa e dall'antico convento dei Carmelitani, venne eretto tra il 1536 e il 1552 su disegno e progettazione attribuita all'ingegnere granducale Giovanni Alberto Camerini da Bibbiena, nel luogo in cui il 16 luglio 1536, secondo la tradizione, la Madonna era apparsa a una pastorella. L'impianto della chiesa \u00e8 a croce latina con ampio transetto. Sul lato destro \u00e8 addossato il campanile a vela datato 1566 e il chiostro. Il complesso ha subito restauri ottocenteschi ed \u00e8 stato oggetto di un recente intervento di ripristino architettonico. \nSopra l'altare maggiore si trova la tavola cinquecentesca che si dice ricopiata nel 1536 da Niccol\u00f2 Soggi, ed \u00e8 inserita in un tabernacolo ornato di intagli in legno dorato a grossi fogliami con quattro putti, di stile barocco, ai lati."}
{"id": "1204803", "revid": "2519", "url": "https://it.wikipedia.org/wiki?curid=1204803", "title": "Sn\u00e5sa", "text": "Sn\u00e5sa (sami meridionale: \"Sn\u00e5ase\") \u00e8 un comune norvegese della contea di Tr\u00f8ndelag."}
{"id": "1204804", "revid": "287204", "url": "https://it.wikipedia.org/wiki?curid=1204804", "title": "Snasa", "text": ""}
{"id": "1204807", "revid": "1745361", "url": "https://it.wikipedia.org/wiki?curid=1204807", "title": "Unakite", "text": "Scoperta per primo sui Monti Unakas negli Stati Uniti, l'unakite \u00e8 un granito alterato, composto da ortoclasio rosa, epidoto e quarzo.\nSi pu\u00f2 rinvenire in diverse tonalit\u00e0 di rosa e verde; \u00e8 considerata come gemma e viene utilizzata in gioielleria e per realizzare piccoli oggetti.\nL'unakite pu\u00f2 essere ritrovata in ciottoli nei depositi glaciali sulle coste del Lago Superiore e sulle .\nOrigine.\nL'unakite \u00e8 un tipo di granito in cui il plagioclasio viene sostituito con l'epidoto a causa di alterazioni idrotermali causati dalla circolazione di masse liquide nella medesima matrice rocciosa.\nIl taglio.\nA sfere per collane, in piccole lastre per pendenti, in piccoli oggetti ornamentali scolpiti, o, pi\u00f9 frequentemente, a cabochon.\nImitazioni.\nSono varie le rocce simili alla unakite, tra cui sono da annoverare:"}
{"id": "1204813", "revid": "2519", "url": "https://it.wikipedia.org/wiki?curid=1204813", "title": "Stj\u00f8rdal", "text": "Stj\u00f8rdal \u00e8 un comune norvegese della contea di Tr\u00f8ndelag.\nQui \u00e8 presente l'Aeroporto di Trondheim-V\u00e6rnes."}
{"id": "1204814", "revid": "484362", "url": "https://it.wikipedia.org/wiki?curid=1204814", "title": "Damaraland", "text": "Il Damaraland \u00e8 una regione arida e montuosa della Namibia centro-settentrionale. Prende il nome dal popolo Damara, che abita nella regione. Il Damaraland \u00e8 situato fra l'Ovamboland (a nord), il deserto del Namib (a ovest), e il deserto del Kalahari a est. Nella zona predominano le arenarie, di colore rossastro, e datate dai geologi a oltre 150 milioni di anni fa. Da un punto di vista amministrativo, il Damaraland appartiene alla regione del Kunene.\nIl bantustan.\nNegli anni settanta, durante il periodo dell'apartheid, il \"Damaraland\" fu uno dei bantustan costituiti dal governo sudafricano; il bantustan, comunque, era costituito solo dalla parte pi\u00f9 occidentale della regione oggi (e precedentemente) chiamata \"Damaraland\". Il bantustan fu abolito nel 1989 (insieme agli altri bantustan), all'inizio del processo di transizione verso l'indipendenza della Namibia dal Sudafrica."}
{"id": "1204815", "revid": "72811", "url": "https://it.wikipedia.org/wiki?curid=1204815", "title": "Miharu Hirano", "text": ""}
{"id": "1204817", "revid": "287204", "url": "https://it.wikipedia.org/wiki?curid=1204817", "title": "Stjordal", "text": ""}
{"id": "1204824", "revid": "773636", "url": "https://it.wikipedia.org/wiki?curid=1204824", "title": "Pieve di Santa Maria a Micciano", "text": "La pieve di Santa Maria a Micciano \u00e8 un edificio sacro che si trova in localit\u00e0 Micciano ad Anghiari.\nLa pieve, documentata fin dal 1080, fu in origine sotto il giuspatronato dei conti di Galbino. La donazione della chiesa all'eremo di Camaldoli nel 1104, sancita da una bolla pontificia del 1198, suscit\u00f2 l'aperta ostilit\u00e0 dei vescovi aretini che nel XIII secolo scomunicarono i rettori della pieve per la fedelt\u00e0 agli abati camaldolesi.\nNei secoli XIII e XVII la chiesa fu oggetto di radicali rifacimenti e nel 1880 sub\u00ec una radicale trasformazione che ridusse ad un'unica navata le tre originarie e inser\u00ec il transetto sporgente.\nOggi si presenta inglobata in un complesso di costruzioni riferibili a epoche diverse."}
{"id": "1204825", "revid": "228587", "url": "https://it.wikipedia.org/wiki?curid=1204825", "title": "Deposizione di Cristo nel sepolcro", "text": "La Deposizione di Cristo nel sepolcro \u00e8 un dipinto a tempera con riprese a olio su tavola (161,7x149,9\u00a0cm) attribuito a Michelangelo Buonarroti, databile al 1500-1501 circa e conservata nella National Gallery di Londra.\nStoria.\nLa tavola \u00e8 stata recentemente indicata come la commissione incompiuta per la chiesa di Sant'Agostino a Roma, ottenuta dal giovane artista su probabile intermediazione di Jacopo Galli, banchiere che l'aveva molto aiutato nel suo primo soggiorno romano. Interrotto per la partenza verso Firenze, l'opera fu gi\u00e0 nella collezione Farnese e venne poi venduta ad altri collezionisti romani, finch\u00e9 nel 1868 pervenne nella sede attuale.\nL'attribuzione a Michelangelo venne formulata per la prima volta da Cornelius e Overbeck (1846) e poi confermata un po' da tutti, sebbene con opinioni contrastanti riguardo alla cronologia che si sono poi col tempo appianate. Alcuni l'hanno anche riferita a un seguace o al Maestro di Manchester, sebbene ammettendo una partecipazione diretta del maestro almeno in alcune parti di migliore qualit\u00e0.\nDescrizione.\nTre figure stanno portando con un certo sforzo il corpo morto di Cristo verso il sepolcro (la macchia bianca in alto a destra, dove mancherebbe ancora il colore), attorniate da due donne che non sembrano interessate alla scena, rappresentanti forse le pie donne; a destra in basso, dove la tavola non \u00e8 dipinta, doveva trovarsi la Vergine Maria. Il corpo di Cristo, ben modellato anatomicamente, \u00e8 retto dietro da Giuseppe d'Arimatea, mentre a sinistra e a destra un uomo (Giovanni evangelista?) e una donna (forse Maria Maddalena) sono vistosamente inclinati all'infuori per lo sforzo di tenere un drappo su cui il corpo morto \u00e8 come seduto. Come in altre opere dell'artista, le figure hanno un che di androgino ed \u00e8 difficile stabilire, per alcune di esse, se siano uomini o donne. Lo sfondo \u00e8 composto da un paesaggio aspro con alcune rocce spoglie e montagne che sfumano in lontananza per effetto della foschia.\nLa figura della Maddalena \u00e8 presente in un disegno del Louvre, in cui la si vede nuda in meditazione sopra la corona di spine e i tre chiodi, dettagli poi eliminati.\nColpisce la freddezza della rappresentazione, sia per le espressioni dei personaggi - cos\u00ec composte da sembrare impassibili - che per la tavolozza brillante e smaltata, che ebbe di l\u00ec a poco il suo apogeo nel \"Tondo Doni\". L'impaginazione \u00e8 particolarmente originale, tipicamente manierista: le due figure inarcate verso l'esterno sembrano durare fatica, ma il corpo di Cristo appare immateriale, senza peso; la loro particolare posizione serve per dirigere l'occhio dello spettatore agli angoli della tavola, per poi farlo riconvergere sulla figura del Cristo.\nIl Cristo nudo come fulcro \u00e8 un tema che si ritrova in seguito di frequente nella produzione matura dell'artista, soprattutto nella serie delle \"Piet\u00e0\" della vecchiaia (\"Piet\u00e0 Bandini\", \"Piet\u00e0 di Palestrina\", \"Piet\u00e0 Rondanini\"). Le inarcature e gli effetti di proiezione verso l'alto delle figure che annullano il peso furono tra gli stilemi pi\u00f9 tipici dei manieristi mutuati da Michelangelo.\nLo stato incompleto dell'opera permette di conoscere le tecniche utilizzate da Michelangelo: egli nella pittura su tavola procedeva come negli affreschi, ovvero realizzando una parte per volta, portandone a finitura una per volta, non aggiungendo dettagli via via pi\u00f9 precisi su un insieme abbozzato (come faceva ad esempio Leonardo). Inoltre in alcune zone Michelangelo graffiava via il colore (come nelle rocce), secondo una tecnica \"a levare\" tipica della scultura."}
{"id": "1204826", "revid": "671029", "url": "https://it.wikipedia.org/wiki?curid=1204826", "title": "Verdal", "text": "Verdal \u00e8 un comune norvegese della contea di Tr\u00f8ndelag."}
{"id": "1204828", "revid": "15756", "url": "https://it.wikipedia.org/wiki?curid=1204828", "title": "Neos Air", "text": "Neos Air \u00e8 una compagnia aerea italiana con quartier generale a Somma Lombardo e hub all'Aeroporto di Milano-Malpensa ed uno pi\u00f9 ristretto a Verona-Villafranca che opera voli charter verso Spagna, Grecia, Egitto, Messico, Cuba, Repubblica Dominicana, Africa, Oceano Indiano.\nStoria.\nFondata il 22 giugno 2001, \u00e8 decollata l'8 marzo 2002 con il primo Boeing 737-800 I-NEOS \"Citt\u00e0 di Milano.\" \u00c8 nata con una joint venture tra l'IFIL, proprietaria all'epoca di Alpitour, e il tour operator tedesco TUI. Dal gennaio del 2004, Neos \u00e8 stata totalmente acquisita da Alpitour e ha iniziato il servizio intercontinentale.\nNeos possiede la propria base principale presso l'aeroporto di Milano-Malpensa e una base minore presso l'aeroporto di Verona-Villafranca. Opera voli anche dagli aeroporti di Bologna-Borgo Panigale, Bergamo-Orio Al Serio e Roma-Fiumicino. Svolge autonomamente la manutenzione tecnica sui propri velivoli e di altri vettori, con personale proprio, applicando quanto previsto in materia da EASA. Nella propria sede effettua infine programmi d'addestramento per piloti ed assistenti di volo sui Boeing 737-800 e 787-9 a seguito del certificato TRTO ricevuto nel settembre del 2002.\nA gennaio 2011, con l'arrivo di I-NEOZ, i Boeing 737-800 hanno raggiunto quota 6 aeromobili. Da molti anni Neos collabora con Costa Crociere per trasportare passeggeri dall'Italia a Dubai, ai Caraibi e nel Nord Europa nei rispettivi punti di partenza e arrivo delle navi.\nNel 2014 ha confermato l'ordine per 3 Boeing 787-8 Dreamliner (ordine convertito nel 2016 in Boeing 787-9 Dreamliner), in servizio a partire dal 2017 con configurazione a due classi, 28 Premium e 331 Economy andando ad aumentare cos\u00ec la flotta di lungo raggio, diventando la prima compagnia aerea italiana ad aver ordinato questo nuovo tipo d'aeromobile.\nA partire da luglio 2016 sono iniziate le prime operazioni sulla Cina con voli in partenza dall'aeroporto di Roma-Fiumicino con possibilit\u00e0 di estensione anche all'aeroporto di Milano-Malpensa.\nIl 18 dicembre 2017 \u00e8 atterrato all'aeroporto di Milano-Malpensa il primo Boeing 787-9 della compagnia con le marche EI-NEO, il secondo Boeing 787-9 \u00e8 arrivato il 30 giugno 2018 con le marche EI-NEW, mentre a novembre 2018 \u00e8 arrivato il terzo esemplare con le marche EI-NEU. Il quarto Boeing 787-9 \u00e8 arrivato il 16 Settembre 2019 con marche EI-NUA \"Las Americas\".\nL'8 Dicembre 2020 \u00e8 stato consegnato a Neos Air il quinto Boeing 787-9, proveniente da Dublino, luogo dove \u00e8 stato ridipinto. Il sesto Boeing 787-9 \u00e8 stato consegnato alla compagnia aerea il 17 febbraio 2021. Entrambi sono esemplari ex-Norwegian Long Haul.\nIl 30 marzo 2021, Boeing ha consegnato alla compagnia i primi due Boeing B737 MAX 8, registrati EI-RZA ed EI-RZB. Gli aeromobili, partiti da Seattle, hanno effettuato uno scalo tecnico all'aeroporto di Glasgow per poi arrivare all'hub principale della compagnia aerea, Milano Malpensa, il giorno seguente. I due aeromobili sono entrati in servizio nel maggio 2021. EI-RZC ed EI-RZD sono stati consegnati a giugno, seguendo lo stesso percorso dei precedenti.\nDurante il mese di marzo, Neos ha preso in considerazione l'apertura di rotta passeggeri verso nuove destinazioni in Nord America, quali New York e Toronto, destinazioni verso le quali opera gi\u00e0 voli cargo con i Boeing 787-9. Nel mese di aprile, la compagnia ha ricevuto una provvisoria approvazione per i voli per gli Stati Uniti da parte del Dipartimento dei Trasporti degli Stati Uniti. Sempre ad aprile, Neos ha annunciato l'apertura della rotta tra Milano e Il Cairo a partire dall'8 maggio 2021 con una frequenza settimanale che diventer\u00e0 bisettimanale dal 29 giugno 2021.\nIl 21 aprile 2021, Neos Air iniziato a fa parte del programma IATA Travel Pass, \u00e8 l'unica compagnia aerea italiana ad aver fatto richiesta e a far parte di tale programma. Lo IATA Travel Pass, un \u201cpassaporto digitale\u201d realizzato per favorire la ripartenza dei flussi internazionali e tornare a viaggiare in sicurezza, \u00e8 implementato attraverso una app mobile e aiuta i passeggeri a gestire in modo semplice e sicuro i propri viaggi, in linea con i requisiti governativi e sanitari.\nLivrea e logo.\nLa nuova livrea di Neos Air \u00e8 visibile solo sui nuovi aeromobili, quindi sui Boeing B787-9 e sui Boeing B737 MAX 8. Il primo aeromobile che vest\u00ec tale livrea fu EI-NEO, il primo Boeing 787-9 di Neos Air, consegnato il 18 dicembre 2017.\nQuesta livrea vede la parte medio superiore della fusoliera colorata di azzurro e contornata nella parte inferiore dal tricolore italiano, verde, bianco e rosso. La coda invece presenta diverse gradazioni di azzurro e il logo della compagnia aerea di colore rosso nella parte centrale.\nFlotta.\nFlotta attuale.\nA dicembre 2021 la flotta di Neos \u00e8 cos\u00ec composta:\nFlotta storica.\nNeos operava in precedenza con i seguenti aeromobili:"}
{"id": "1204829", "revid": "671029", "url": "https://it.wikipedia.org/wiki?curid=1204829", "title": "Verran", "text": "Verran \u00e8 un ex comune norvegese della contea di Nord-Tr\u00f8ndelag. Comprendeva i villaggi di Follafoss, Sela, Verrabotn e Verrastranda. Dal 1\u00ba gennaio 2020 \u00e8 stato unito al comune di Steinkjer.\nGeografia.\nVerran confinava con i comuni di \u00c5fjord ad ovest, Indre Fosen a sud, Inder\u00f8y a sud-est, Steinkjer a est e Namdalseid a nord. Il territorio comunale comprendeva la costa occidentale del Beitstadfjord, un braccio del Trondheimsfjord. Nel comune si trovavano tre ampi laghi: Ormsetvatnet, Selavatnet e Holden. Vi passava inoltre il fiume Follaelva che si immette nel Trondheimsfjord presso Follafoss."}
{"id": "1204831", "revid": "2015336", "url": "https://it.wikipedia.org/wiki?curid=1204831", "title": "Bacco e Arianna", "text": "Bacco e Arianna \u00e8 un dipinto a olio su tela (176,5x191 cm) di Tiziano, databile al 1520-1523 e conservato nella National Gallery di Londra.\nStoria.\nSi tratta del secondo dipinto del ciclo dei \"Baccanali\" eseguito da Tiziano per il Camerino d'Alabastro di Alfonso I d'Este, duca di Ferrara.\nGi\u00e0 il duca aveva ricevuto da Bellini il \"Festino degli dei\" (1514), successivamente modificato da Tiziano per adattare il paesaggio a quello delle altre tele, mentre negli anni successivi vi lavor\u00f2 Dosso Dossi, pittore di corte a Ferrara. Anche Fra Bartolomeo e Raffaello erano stati invitati a dipingere delle tele, ma entrambi morirono prima di riuscire a consegnare qualcosa; il Sanzio in particolare aveva rinviato a lungo la commissione, lasciando alla fine solo alcuni disegni che, come si \u00e8 scoperto solo in tempi recenti, furono utilizzati dal Dossi per un \"Trionfo di Bacco\", riscoperto a Bombay. Tiziano aveva dipinto per il complesso dei Camerini un \"Cristo della moneta\" e la \"Festa di Venere\", a cui segu\u00ec infine, dopo il \"Bacco e Arianna\", il \"Baccanale degli Andrii\".\nSulla genesi del dipinto e degli altri della serie esiste una fitta corrispondenza tra la corte estense, i suoi inviati a Venezia e l'artista. Vi si apprende come Alfonso dovette sollecitare pi\u00f9 volte la consegna, prorogata per via di vari ritardi, in parte causati da sue stesse richieste straordinarie al pittore, che lo distraevano dagli impegni presi, come quella di acquistare vetri a Murano, restaurare dipinti danneggiati e ritrarre una gazzella di propriet\u00e0 di Giovanni Cornaro (animale che per\u00f2 nel frattempo mor\u00ec e fu gettato in un canale). Lo stesso Tiziano poi accett\u00f2 altri incarichi, come il \"Polittico Averoldi\", e cerc\u00f2 di tranquillizzare l'attesa del duca inviandogli il \"San Sebastiano\" destinato al legato pontificio Altobello Averoldi, cosa che Alfonso rifiut\u00f2 per non irritare l'illustre prelato. Solo il 30 gennaio 1523 si organizz\u00f2 il trasporto della tela finita, tramite il percorso fluviale del Po e poi a spalla, tramite un facchino, fino a Ferrara, seguito da un carrettiere che portava i bauli personali di Tiziano atteso per il giorno seguente.\nNel 1598 con la devoluzione di Ferrara allo Stato della Chiesa e il trasferimento della corte a Modena, i Camerini vennero presto smantellati, con le opere divise tra il legato pontificio Aldobrandini e il cardinal Borghese.\nLe tele di Tiziano e Bellini in particolare finirono all'Aldobrandini. Due di esse, la \"Festa degli amorini\" e il \"Baccanale degli Andrii\" vennero vendute ai Ludovisi che, pochi anni dopo, verso il 1639, le inviarono a Filippo II di Spagna tramite l'intercessione del vicer\u00e9 di Napoli come parte del pagamento per il Principato di Piombino.\nIl \"Festino degli dei\" e il \"Bacco e Arianna\" rimasero di propriet\u00e0 degli Aldobrandini fino ad essere venduti, nel 1796, a Vincenzo Camuccini, alla cui morte l'intera sua collezione fin\u00ec all'estero. Acquistato dal Day, nel 1806 o 1807 fu portato in Gran Bretagna, dove nel 1826 Hamlet lo acquist\u00f2 per il museo londinese.\nLa tela sub\u00ec almeno due volte un poco rispettoso arrotolamento, che ha avuto conseguenze disastrose per il dipinto. Dalla fine del XIX secolo in poi ha avuto spesso necessit\u00e0 di restauri per fermare il distacco delle vernici: l'ultimo, e pi\u00f9 controverso, \u00e8 stato effettuato tra il 1967 e il 1968. Rimuovendo alcune parti di pigmento distaccate si \u00e8 persa la superficie originaria in pi\u00f9 punti, richiedendo una ridipintura. Ci\u00f2 \u00e8 particolarmente visibile nel cielo, che secondo molti critici apparirebbe ora piatto e pallido. \u00c8 stato inoltre affermato che la composizione aveva perso il suo equilibrio cromatico, perch\u00e9 probabilmente Tiziano aveva aggiunto alcuni smalti sulla superficie, con l'intento di rendere pi\u00f9 omogeneo il risultato finale.\nDescrizione e stile.\nLa rappresentazione del mito.\nLa principessa cretese Arianna, sulla spiaggia di Naxos, si aggira disperata per la partenza dell'amante Teseo, salutando afflitta la nave dell'amato che \u00e8 partita e si intravede sullo sfondo. Improvvisamente la sua attenzione \u00e8 attirata dalla variopinta processione che le si fa incontro: un carro trainato da ghepardi avanza seguito da satiri, baccanti, animali e fauni. \u00c8 il corteo trionfale di Bacco che, dal carro, balza incontro alla fanciulla della quale si \u00e8 immediatamente innamorato: Tiziano lo rappresent\u00f2 a met\u00e0 del balzo con cui scendeva dal cocchio, in un audace atteggiamento plastico e dinamico, evidenziato dal drappo rosso che lo avvolge increspandosi per lo spostamento d'aria. Esso rappresenta il fulcro della scena, verso il quale l'occhio dello spettatore \u00e8 inevitabilmente attratto.\nIn cielo, intanto, splende la costellazione a forma di diadema della Corona, creata in onore della donna, lanciandone la corona. Lo stesso gesto del dio pu\u00f2 essere anche letto quindi come il lancio della corona, forse citando una versione del \"Discobolo\".\nIl soggetto deriva da un insieme di fonti classiche che comprendono Ovidio, Catullo e Filostrato il vecchio. Tali fonti prevedono due incontri tra Arianna e Bacco: nel primo il Dio la trova dopo l'abbandono di Teseo e la consola, per poi partire per l'India, abbandonandola mentre essa maledice il primo e il secondo amante; nel secondo Bacco, di ritorno dall'India, la consola di nuovo e la porta con s\u00e9 in cielo trasformando la sua corona d'oro a nove gemme nella costellazione della Corona. \u00c8 chiaro che Tiziano unific\u00f2 i due momenti, come \u00e8 evidente per la presenza della barca di Teseo in lontananza e della costellazione gi\u00e0 formata.\nIl ritrovamento per\u00f2 della tela del Dossi su disegno di Raffaello testimonia per\u00f2 come il seguito della storia fosse previsto su un altro dipinto, descrivente il \"Trionfo di Bacco in India\". Un altro episodio delle storie era inoltre presente nel \"Baccanale degli Andrii\", dove Arianna dorme nuda ad Andros, dopo un festino con Bacco in cui l'acqua di un torrente fu trasformata in vino. La veste in disordine e l'anfora d'oro abbandonate sulla spiaggia nel \"Bacco e Arianna\", in basso a sinistra, vicino alla firma dell'artista, possono apparire come un collegamento tra le due tele, elaborate quasi contemporaneamente.\nL'intera scena \u00e8 costruita lungo una diagonale, che va da Arianna al Dio fino agli alberi dello sfondo. Essa divide il dipinto in due met\u00e0 quasi equivalenti, una celeste, rappresentata dal dio sullo sfondo dell'intenso blu lapislazzuli del cielo, e una terrestre, regno di Arianna. Lo slancio di Bacco rappresenta dunque la congiunzione dei due emisferi, secondo la concezione filosofica di armonizzazione degli estremi proprio del neoplatonismo.\nIl Corteo.\nIl corteo che segue il dio si ispira alla tradizione, ormai ben consolidata, della rappresentazione dei Trionfi secondo il costume antico. A Ferrara ne esisteva un esempio celebre nel Salone dei Mesi di palazzo Schifanoia. Ciascun dio della mitologia aveva un cocchio personale trainato da una coppia di animali totemici e con un seguito a esso peculiare. Il corteo bacchico \u00e8 preceduto da due ghepardi, come nella descrizione di Catullo, che vennero studiati da quelle belve nei serragli che erano comuni nelle corti italiane. Seguono personaggi eterogenei e chiassosi, spesso ebbri, che si dimenano al suono della musica, come tipico dei baccanali. In lontananza si vede arrivare Sileno, che come al solito dorme dopo gli eccessi, cavalcando un asino e circondato da satiri che lo reggono. I suoi capelli sono ornati di edera, pianta a lui sacra. Un satiro in primo piano impugna il cosciotto di un animale e regge \"thyrsus\", un lungo bastone con una pigna in cima, coronato di edera e di pampini, che era portato da Dioniso e dai suoi seguaci.\nUn uomo in primo piano si contorce attaccato da serpenti, probabilmente una citazione colta del \"Gruppo del Laocoonte\" scavato in quegli anni e oggetto di un enorme interesse.\nIn primo piano si notano resti di animali, fatti a pezzi durante i bagordi. Un cagnolino \u00e8 probabilmente il ritratto di un animale di compagnia della corte ferrarese.\nIl senso generale del dipinto non \u00e8 comunque di condanna degli eccessi, ma anzi sottolinea giocosamente la dimensione dionisiaca intesa come liberazione dagli affanni del mondo, tema che il duca scelse esplicitamente nel suo studiolo dove evadeva dagli incarichi politici.\nTecnica.\nTiziano durante la stesura pittorica si aiut\u00f2 col disegno sottostante, ma in alcuni casi vari\u00f2 anche molto consistentemente alcune figure, come ad esempio Arianna. Tali variazioni in corso d'opera furono tra i motivi dei ritardi di cui si lament\u00f2 il committente, assieme alla crescente popolarit\u00e0 del pittore e al ricorso relativamente contenuto della bottega nelle opere di quel periodo.\nL'opera \u00e8 uno degli esempi pi\u00f9 noti della ricchezza cromatica di cui disponevano i pittori veneziani, avendo facile accesso al miglior emporio mondiale di tali materie prime. Nel \"Bacco e Arianna\" infatti Tiziano riusc\u00ec a sfruttare a perfezione un po' tutti i pigmenti a disposizione dell'epoca, nelle qualit\u00e0 pi\u00f9 pregiate: verde di malachite, terra verde, verderame e resinato di rame, blu oltremare usato con abbondanza, azzurrite, rosso vermiglione (macinato fine nel velo di Arianna su uno strato di macinato grosso, leggermente pi\u00f9 scuro), realgar per la veste arancio della suonatrice di cembali."}
{"id": "1204834", "revid": "599013", "url": "https://it.wikipedia.org/wiki?curid=1204834", "title": "Palazzo d'Avalos del Vasto", "text": " \nIl Palazzo d'Avalos del Vasto \u00e8 un edificio monumentale di Napoli, situato nel quartiere Chiaia.\nStoria.\nEretto nel XVI secolo come residenza della famiglia d'Avalos Marchesi di Pescara e del Vasto, fu rimaneggiato nel 1751 dall'architetto napoletano Mario Gioffredo; gli interventi, di stile neoclassico, consistevano nella costituzione di poggioli, precedentemente assenti, utilizzando delle balaustre per ogni vano in modo da evitare la ripartizione in lesene e denotando un leggero bugnato.\nDescrizione.\nL'ingresso principale, anch'esso opera del Gioffredo, preceduto da quattro colonne con funzione di sostegno del balcone superiore, conduce ad un vestibolo con volte adornato da nicchie e da stucchi di influenza vanvitelliana.\nI due corpi di fabbrica, che ne conferiscono la caratteristica forma ad \u201cU\u201d, presentano entrambi, nelle facciate contrapposte, altri due ingressi, dotati di colonnine e poggiolo.\nAl primo piano erano presenti gli \"Arazzi della battaglia di Pavia\", donati da Carlo V d'Asburgo ai d'Avalos, poi donati al Museo di Capodimonte da Alfonso d'Avalos nel 1862. Nel 1849 l'ingegner Achille Pulli realizz\u00f2 la cancellata che separa il giardino dall'esterno."}
{"id": "1204836", "revid": "339392", "url": "https://it.wikipedia.org/wiki?curid=1204836", "title": "Teorema di Torricelli Barrow", "text": ""}
{"id": "1204837", "revid": "287204", "url": "https://it.wikipedia.org/wiki?curid=1204837", "title": "Club de F\u00fatbol Atl\u00e9tico Ciudad", "text": "Il Club de F\u00fatbol Atl\u00e9tico Ciudad \u00e8 stata una societ\u00e0 calcistica con sede a Murcia, in Spagna.\nStoria.\nIl 6 giugno 2007 Carlos Mars\u00e1, un uomo d'Affari di Granada, acquist\u00f2 la squadra di Seconda Divisione del Ciudad de Murcia. La squadra cambi\u00f2 cos\u00ec nome in Granada 74. La squadra riserve, invece, non fu trasferita e pochi giorni dopo, il 25 giugno, si fuse con lEscuela Municipal Deporte Lorqu\u00ed\" dando vita al \"Club Atl\u00e9tico Ciudad de Lorqu\u00ed\", rinominato poi come il nuovo Club de F\u00fatbol Atl\u00e9tico Ciudad\"'."}
{"id": "1204840", "revid": "671029", "url": "https://it.wikipedia.org/wiki?curid=1204840", "title": "Vikna", "text": "Vikna \u00e8 un ex comune norvegese della contea di Nord-Tr\u00f8ndelag. Dal 1\u00ba gennaio 2020 Vikna e N\u00e6r\u00f8y sono stati uniti nel neo-istituito comune di N\u00e6r\u00f8ysund."}
{"id": "1204843", "revid": "883510", "url": "https://it.wikipedia.org/wiki?curid=1204843", "title": "Armida Barelli", "text": "Biografia.\nNasce in una famiglia economicamente benestante, da Napoleone e Savina Candiani. Armida aveva due fratelli (il medico Gino e l'ingegnere civile Pier Fausto) e tre sorelle (Gemma, Mary e Vittoria). Si avvicina alla religione in et\u00e0 scolare, nel collegio svizzero a Menzingen (considerato il migliore del tempo), diretto dalle Suore della Santa Croce, dove studia per cinque anni tra il 1895 e il 1900. In quel periodo ha modo di approfondire una vita spirituale e sceglie di dedicarsi ad opere sociali, rinunciando a creare una propria famiglia. Tra le persone importanti del suo cammino spirituale, ci sono Padre Agostino Gemelli, padre Arcangelo Mazzotti (1880-1961) e don Enrico Mauri. Nel 1910 Armida divenne terziaria francescana. Nel 1913, alla vigilia della festa del Sacro Cuore, nel Duomo di Milano, si offr\u00ec definitivamente al Signore per l\u2019apostolato, rimanendo inserita nelle realt\u00e0 temporali. Al fianco di padre Gemelli la giovane donna affront\u00f2 un impegno religioso e sociale non debole.\nLa fondazione dell'Universit\u00e0 cattolica.\nNel 1921, mentre ricopre la carica di amministratore unico dell'Editrice \u201cVita e Pensiero\u201d, raccoglie da Giuseppe Toniolo (figura storica del movimento cattolico italiano), l'impegno di fondare, insieme a padre Gemelli, Francesco Olgiati e Ludovico Necchi, \"una Universit\u00e0 dei cattolici italiani\". Dopo soli tre anni vengono aperte a Milano le prime due facolt\u00e0 (Scienze sociali e Filosofia) dell'Universit\u00e0 Cattolica del Sacro Cuore. Armida Barelli \u00e8 la tesoriera dell'Universit\u00e0; ed \u00e8 lei a fondare, nel 1924, la prima \u00abGiornata universitaria\u00bb, volta alla raccolta fondi per l'ateneo.\nImpegno ecclesiale.\nArmida Barelli si \u00e8 sempre profondamente impegnata per l'affermazione dei diritti delle donne e per lo sviluppo di politiche per il lavoro e la formazione. Nel 1910 conosce padre Agostino Gemelli, che la convince ad entrare, nello stesso anno, nel Terz'ordine Francescano. Il 17 febbraio del 1917 fonda la Giovent\u00f9 Femminile Cattolica Milanese, analoga a quella maschile gi\u00e0 esistente, con il sostegno del cardinale Ferrari. Su scelta di Papa Benedetto XV, nel 1918 la Barelli diviene Presidente Nazionale della Giovent\u00f9 Femminile, con il compito di diffondere il movimento in tutte le diocesi italiane.\nNel 1919, ad Assisi, fonda, insieme a padre Gemelli, un Pio sodalizio, le Terziarie Francescane del Regno Sociale del Sacro Cuore, che diventer\u00e0 l'Istituto Secolare delle Missionarie della Regalit\u00e0 di Nostro Signore Ges\u00f9 Cristo, di ispirazione francescana, che oggi conta circa 2400 consacrate. L'Istituto rappresentava una decisa novit\u00e0. Infatti, nel 1889, con l'Ecclesia Cattolica di papa Leone XIII, erano state ufficialmente riconosciute \"pie unioni\" di laici consacrati non legate ad ordini religiosi, ma solo nel 1947, con la Provida Mater Ecclesia di papa Pio XII, verranno creati gli Istituti secolari.\nNel 1922 sostenne, con l'apporto della Giovent\u00f9 Femminile di Azione Cattolica, in Cina Settentrionale, l'Istituto Benedetto XV, con il compito di assicurare una dote alle fanciulle cinesi povere che avevano la vocazione religiosa, per aprire un orfanotrofio ed un dispensario per i poveri. Dall'Istituto nasceranno le Terziarie Francescane del Sacro Cuore - Benedetto XV. Nel 1929 fonda, sempre con Gemelli, l'Opera della Regalit\u00e0, con il compito di avvicinare il laicato cattolico alla liturgia. L'importanza di quest'iniziativa va colta nel fatto che si era ben lontani dal clima del Concilio Vaticano II e, quindi, ai laici era riconosciuto pochissimo spazio nell'azione liturgica della Chiesa.\nNel 1946 \u00e8 nominata Vice Presidentessa generale dell'Azione Cattolica per un triennio, da Papa Pio XII. Dal 1920 al 1950, gira, nonostante l'ostilit\u00e0 del regime fascista, l'Italia per promuovere la Giovent\u00f9 Femminile, che arriver\u00e0 a contare 1.500.000 iscritte, organizzando Convegni, Pellegrinaggi e Settimane Sociali. Nel 1946 \u00e8 in prima linea nella battaglia per il voto alle donne. Nel frattempo, le sue fondazioni, tese a valorizzare e promuovere la personalit\u00e0 della donna, si estendono anche in Venezuela, Australia, Bulgaria, Stati Uniti d'America, Cina. Nel 1948 si impegna nella campagna elettorale a favore della DC, per impedire la vittoria dei social-comunisti del Fronte Democratico Popolare.\nLa malattia.\nDal 1949, nella lunga infermit\u00e0 (soffre di paralisi bulbare) vive in spirito di penitenza, nella preghiera e nell'offerta, in particolare, per la costruzione della Facolt\u00e0 di Medicina e del Policlinico Gemelli di Roma.\nCulto.\nIl 17 luglio 1970 la Curia arcivescovile di Milano ha aperto il processo diocesano per la sua beatificazione, che dopo la conclusione, prosegue a Roma presso la Congregazione competente.\nIl 1\u00ba giugno 2007 \u00e8 stata dichiarata venerabile da papa Benedetto XVI che ha autorizzato il decreto di promulgazione delle sue virt\u00f9 eroiche.\nIl 20 febbraio 2021, papa Francesco ha riconosciuto un miracolo avvenuto per sua intercessione, aprendo la strada alla sua beatificazione. Il miracolo riguarda la guarigione di una donna di 65 anni, Alice Maggini, che a Prato il 5 maggio 1989 era stata investita da un camion mentre viaggiava in bicicletta. La forte commozione cerebrale riportata a seguito dell'incidente port\u00f2 i medici a diagnosticare gravi conseguenze di tipo neurologico. In modo scientificamente inspiegabile, Alice Maggini \u00e8 guarita completamente, riprendendo la sua vita in totale autonomia fino alla morte avvenuta nel 2012."}
{"id": "1204845", "revid": "122962591", "url": "https://it.wikipedia.org/wiki?curid=1204845", "title": "Festival dell'economia di Trento", "text": "Il Festival dell'economia di Trento \u00e8 un festival nato nel 2006 dall'idea di mettere a confronto gli economisti con il grande pubblico: tradurre il loro linguaggio per renderlo comprensibile a tutti e, contemporaneamente, far capire qual \u00e8 il modo di pensare degli economisti a persone che normalmente non hanno a che vedere con l'economia.\nOrganizzazione.\nIl Festival si svolge annualmente a Trento dal suo esordio nel 2006. Fanno parte del comitato promotore la Provincia, il Comune e l'Universit\u00e0 degli Studi di Trento; il comitato organizzatore \u00e8 composto dalle case editrici Giuseppe Laterza &amp; figli e il Sole 24 ore.\nTutti gli incontri della rassegna si tengono entro il centro storico della citt\u00e0, distanziati tra loro da pochi minuti di spostamento a piedi. Le sale adibite sono spesso quelle di antichi e pittoreschi palazzi della citt\u00e0, tra cui:\nEdizioni.\n2006 - Ricchezza e Povert\u00e0.\nDal 1\u00ba al 4 giugno 2006 si \u00e8 tenuta la prima edizione del Festival dell'Economia.\n\"Ricchezza e Povert\u00e0\" sono stati i temi centrali della prima edizione del Festival, che si \u00e8 interessato dei rapporti fra Nord e Sud del mondo, dei problemi posti dalla coesistenza sul pianeta di realt\u00e0 cos\u00ec diverse in quanto a standard di vita, fra chi lotta tutti i giorni per la sopravvivenza e chi vive nell'opulenza.\nTra i maggiori nomi del pensiero economico hanno partecipato sir Anthony Barnes Atkinson, governatore del Nuffield College di Oxford; l'economista Fan Gang, direttore del National Economic Research Institute di Pechino, che ha illustrato lo sviluppo della superpotenza cinese. \u00c8 intervenuto, inoltre, il politologo Ralf Dahrendorf, tedesco di nascita, ma inglese di adozione, mentre le riflessioni sulle dinamiche sociali sono state affidate al sociologo Zygmunt Bauman, professore emerito di sociologia nelle Universit\u00e0 di Leeds e di Varsavia.\n2007 - Capitale Umano, Capitale Sociale.\nDal 30 maggio al 3 giugno 2007 si \u00e8 tenuta la seconda edizione.\nLa seconda edizione del Festival dell'economia intitolata \"Capitale Umano, Capitale Sociale\" ha posto l'accento sul valore fondamentale della risorsa umana per la crescita economica di un Paese. Esperti mondiali, tra cui il premio Nobel Gary Becker, si sono confrontati con scienziati e politici sull'importanza delle competenze del lavoratore e del manager, ossia la loro istruzione e la loro formazione professionale, ma anche il loro \"stato di salute\" non solo dal punto di vista clinico.\n2008 - Mercato e Democrazia.\nDal 29 maggio al 2 giugno 2008 si \u00e8 tenuta la terza edizione.\nL'edizione \u00e8 dedicata al tema \"Mercato e democrazia\". I paesi che, anche recentemente, hanno adottato un sistema democratico, di pari passo hanno rivolto l'attenzione alle economie di mercato (ne sono un esempio i Paesi dell'ex Unione Sovietica). Ma, si chiede Tito Boeri, responsabile scientifico del Festival dell'Economia, \u201cse non si vedono in giro democrazie senza mercati, si pu\u00f2 dire il contrario? E soprattutto, quanto pu\u00f2 resistere un sistema economico basato sul mercato senza una democrazia come sostegno?\u201d L'esempio lampante \u00e8 quello, da tutti visibile, della Cina.\n2010 - Informazioni, scelte, sviluppo.\nArrivato alla quinta edizione, il Festival dell'economia di Trento ha mantenuto un buon livello di interesse sui giornali. L'analisi temporale suggerisce l'esistenza di trend positivi su Repubblica e sul Sole-24Ore e di trend negativi sul Corriere della Sera e sulla Stampa. Le due testate hanno raggiunto il picco pi\u00f9 alto nel 2007, quando si \u00e8 discusso di capitale umano e capitale sociale. Il Sole tocca il picco nel 2009 con il Festival dedicato alla crisi economico-finanziaria e Repubblica quest'anno, con il tema dell'informazione. La presenza di politici di primo piano e la copertura mediatica. Roberto Saviano, l'autore di \"Gomorra\", ha chiuso la quinta edizione del Festival spiegando il funzionamento delle economie criminali e i loro intrecci con quella legale.\n2015 - Mobilit\u00e0 sociale.\nLa decima edizione del Festival si \u00e8 svolta dal 29 maggio 2015 al 2 giugno 2015. Come nelle edizioni precedenti molti sono gli ospiti di grande rilievo. Per il secondo anno consecutivo Matteo Renzi, presidente del consiglio italiano, partecipa ad un incontro dal titolo \"Italia, Francia e le riforme\". Questa volta intervistato assieme a Manuel Valls, primo ministro francese, da Lilli Gruber.\nDurante questa edizione si fanno un po' i conti di quello che \u00e8 cambiato in 10 anni di festival. Da ricordare l'intervento di Federico Rampini che ripercorre le 10 edizioni del festival attraverso la sua vita dal trasferimento in California e poi quello in Cina, per tornare infine a New York.\nDue i Premi Nobel che sono intervenuti: Joseph Stiglitz premiato nel 2001 e -in videoconferenza- Paul Krugman nel 2008.\nTra gli economisti di maggior rilievo presenti a questa edizione del Festival, occorre ricordare anche due celebri studiosi delle disuguaglianze economiche: il francese Thomas Piketty e l'inglese Anthony Barnes Atkinson.\n2018 - Lavoro e tecnologia.\nLa tredicesima edizione si \u00e8 svolta dal 31 maggio al 3 giugno 2018. Il Festival approfondisce le sempre pi\u00f9 dibattute tematiche su come la tecnologia incida sulla creazione o distruzione dei posti di lavoro, sulle relative conseguenze e su quali soluzioni \u00e8 possibile adottare. Il direttore scientifico \u00e8 Tito Boeri, ospiti dell'edizione sono Richard Baldwin, Susanna Camusso, Carlo Cottarelli, Elsa Fornero, Joel Mokyr, Evgeny Morozov, Federico Rampini, Gianni Toniolo.\nDi particolare rilevanza la presenza di Carlo Cottarelli venerd\u00ec 1 giugno per la presentazione del proprio libro \"I sette peccati capitali dell'economia italiana\": incaricato il 28 maggio Presidente del Consiglio dei Ministri, accetta l'incarico con riserva a cui il 31 maggio segue la rinuncia per consentire la formazione di un governo politico per la cui formazione si erano create nel frattempo le condizioni.\nAspramente dibattuta \u00e8 stata la presenza del finanziere George Soros e le sue parole sui rapporti fra il neo vicepremier Matteo Salvini e il presidente russo Vladimir Putin.\n2019 - Globalizzazione, nazionalismo e rappresentanza.\nLa quattordicesima edizione si \u00e8 tenuta dal 30 maggio al 2 giugno 2019.\n2020 - Ambiente e crescita.\nA causa della pandemia di COVID-19 la quindicesima edizione si \u00e8 tenuta online dal 24 al 27 settembre 2020."}
{"id": "1204847", "revid": "767487", "url": "https://it.wikipedia.org/wiki?curid=1204847", "title": "Ritratto votivo della famiglia Vendramin", "text": "Ritratto votivo della famiglia Vendramin \u00e8 un dipinto di Tiziano, a olio su tela (206x301 cm), quest'opera fu realizzata tra il 1543 e il 1547. Quest'opera \u00e8 conservata alla National Gallery di Londra."}
{"id": "1204848", "revid": "773636", "url": "https://it.wikipedia.org/wiki?curid=1204848", "title": "Pieve di Santa Maria alla Sovara", "text": "La pieve di Santa Maria alla Sovara \u00e8 un edificio sacro che si trova in localit\u00e0 Pieve di Sovara ad Anghiari.\nLa pieve, ricordata fin dal 1030, sorse probabilmente intorno al IX-X secolo.\nL'impianto originario \u00e8 conservato all'esterno nelle tre belle absidi caratteristiche dell'architettura preromanica dell'aretino e probabilmente anteriori al Mille. Nell'XI-XII secolo fu innalzata la parte absidale e allungata la navata, con l'inserimento di un campanile di cui rimane traccia in facciata. In una seconda e pi\u00f9 totale ristrutturazione compiuta tra il 1468 e il 1480 fu ricomposta la facciata e aggiunto il campanile laterale.\nL'interno venne ridisegnato secondo il gusto rinascimentale ed articolato in quattro campate con arcate a tutto sesto spartite da colonne in pietra con capitelli compositi e finissime basi attiche."}
{"id": "1204851", "revid": "121601451", "url": "https://it.wikipedia.org/wiki?curid=1204851", "title": "Barca di San Pietro", "text": "La barca di San Pietro, conosciuta anche come veliero di San Pietro, \u00e8 una tradizione popolare rurale diffusa in tutto il Nord Italia, in particolare in Friuli Venezia Giulia, Veneto, Trentino, Lombardia, Liguria e Piemonte. \u00c8 diffusa inoltre in alcune vallate e territori della Toscana nordoccidentale: Garfagnana e Valdilima (Lucca), Valleriana (Pistoia) e Galciana (Prato).\nConsiste nell'usanza di porre, nella notte fra il 28 e il 29 giugno (festivit\u00e0 dei santi Pietro e Paolo), un contenitore di vetro riempito d'acqua su di un prato, un giardino o un davanzale esterno della finestra di casa, e nel far colare nell'acqua un albume d'uovo. In alcune tradizioni, il contenitore deve essere lasciato per tutta la notte all'aria aperta, per assorbire la rugiada.\nIl mattino seguente si dovrebbero trovare nell'acqua delle strutture, formate dall'albume, che ricordano le vele di una barca a vela o un veliero. Secondo il folklore popolare, sarebbero prodotte da san Pietro, che soffiando nel contenitore di vetro farebbe assumere all'albume la giusta conformazione.\nIn considerazione di come apparivano le \"vele\", se molto ritte oppure chiuse, si poteva trarre buono o cattivo auspicio di come sarebbe stata l'annata agraria, oppure sul proprio destino. In Garfagnana e media valle del Serchio, negli anni dell'emigrazione, l'esito di questa pratica veniva interpretata anche come auspicio per il viaggio in mare di coloro che si apprestavano a partire per le Americhe.\nStoria.\nL\u2019usanza \u00e8 quella di riempire d\u2019acqua una caraffa, un barattolo, un vaso o un contenitore simile di vetro trasparente (anticamente si usava un fiasco vuoto, di vetro trasparente e senza il rivestimento in paglia), per poi versarci il bianco dell\u2019uovo (albume) e riporre il tutto fuori dalla finestra al chiaro di luna, oppure nel giardino o nell'orto, nella notte tra il 28 e il 29 giugno.\nLa credenza vuole che San Pietro apostolo \u2013 in origine un pescatore \u2013 vada a soffiare all\u2019interno dei contenitori facendo apparire una barca, e dimostrando cos\u00ec la sua vicinanza ai fedeli.\nLa tradizione risalirebbe al culto di San Pietro apostolo, diffusosi nel nord Italia a partire dal XVIII secolo circa grazie ai monaci cristiani benedettini. In alcune zone e in altre varianti, la stessa tradizione si diffuse anche per il 24 giugno, festa di san Giovanni Battista. La tradizione si fuse poi con gli eventi stagionali; il 29 giugno, oltre ad essere il giorno di San Pietro (e anche quello di san Paolo), coincide da sempre con un'alta attivit\u00e0 di temporali, quindi attribuiti alla burrascosa vita dell'apostolo pescatore e di alcuni suoi episodi evangelici (come la tempesta sedata e la camminata sull'acqua). Addirittura, alcune leggende, mai confermate dai testi cristiani, attribuirono i temporali alla collera della madre di Pietro apostolo, che pare fosse finita all'inferno poich\u00e9 cattiva.\nL'antico sentimento popolare quindi, molto legato ai fenomeni atmosferici poich\u00e9 determinanti per i raccolti agricoli o per la pesca, diede quindi luogo a questo curioso rito, che sa pi\u00f9 di vaticinio che di devozione cristiana.\nSi citino, a tal proposito, alcuni proverbi veneti che riguardano la festivit\u00e0 dei Santi Pietro e Paolo.\n\"\u00c8 vero, \u00e8 vero, \u00e8 arrivato San Pietro.\"\n\"\u00c8 vero, \u00e8 vero, \u00e8 arrivata la barca di San Pietro.\"\n\"Se piove a San Paolo e Pietro piove per un anno intero.\"\n\"Se vuoi un bel cinquantino, semina prima di San Pierino.\"\n(il \"cinquantino\" in questo caso \u00e8 una variet\u00e0 di mais).\nFenomeno fisico.\nIl fenomeno \u00e8 dovuto alle variazioni termiche tra il giorno e la notte, anche in relazione col suolo su cui \u00e8 appoggiato il contenitore, tipiche del primo periodo estivo, che si presta bene a queste condizioni (purch\u00e9 nella giornata precedente la terra si sia ben scaldata), infatti pu\u00f2 essere effettuato anche in altri giorni/notti di tal periodo.\nIl freddo-umido della notte dovrebbe far variare leggermente la densit\u00e0 dell'albume che, da simile all'acqua, dovrebbe leggermente aumentare, cadendo quindi lentamente sul fondo del contenitore di vetro. Parimenti il fondo, a contatto col calore del suolo su cui poggia (calore immagazzinato durante le ore diurne del giorno prima), dovrebbe far risalire le molecole d'acqua verso l'alto, attraverso dei piccoli moti convettivi, e creando l'effetto delle vele di albume. A ci\u00f2, si dovrebbe aggiungere anche l'effetto delle prime ore del mattino: qui, l'albume dovrebbe riscaldarsi nuovamente, diminuendo cos\u00ec sensibilmente la sua densit\u00e0 e tentando quindi di risalire verso l'alto, \"issando\", per cos\u00ec dire, le \"vele\"."}
{"id": "1204856", "revid": "599013", "url": "https://it.wikipedia.org/wiki?curid=1204856", "title": "Frank van der Struijk", "text": "Carriera.\nHa giocato dal 2003 al 2008 al Willem II. Nell'estate 2008 si trasferisce a titolo definitivo al Vitesse. Il 1\u00ba gennaio 2010 passa in prestito secco al Willem II. Al termine della stagione, torna al Vitesse, in cui milita per altre quattro stagioni. Nell'estate 2014 viene acquistato dal Willem II, in cui per la terza volta dopo le esperienze del quinquennio 2003-2008 e del 2010. \nAl termine della stagione 2015-2016 rimane svincolato. Il 26 agosto 2016 firma con il Dundee United\nNazionale.\nViene convocato nella nazionale olandese under 21 nel 2007. Con l'under-21 ha totalizzato una presenza.\nStatistiche.\nPresenze e reti nei club.\n\"Dati aggiornati al 30 settembre 2016.\""}
{"id": "1204866", "revid": "834", "url": "https://it.wikipedia.org/wiki?curid=1204866", "title": "Nuovo dollaro taiwanese", "text": ""}
{"id": "1204868", "revid": "23117", "url": "https://it.wikipedia.org/wiki?curid=1204868", "title": "Scarpa d'oro adidas", "text": ""}
{"id": "1204869", "revid": "773636", "url": "https://it.wikipedia.org/wiki?curid=1204869", "title": "Pieve di Santa Maria a Corsano", "text": "La pieve di Santa Maria a Corsano \u00e8 un edificio sacro che si trova in localit\u00e0 San Leo, nel comune di Anghiari.\nLa chiesa si distingue per un'insolita soluzione costruttiva che la discosta dal semplice schema delle pi\u00f9 piccole chiese romaniche. Si tratta dell'addossamento alla facciata di una piccola torre campanaria, aperta da due ordini di bifore, alla cui base si trova il portale di accesso alla chiesa. La soluzione ebbe qualche seguito nell'area aretino-senese, come sembrano dimostrare la chiesa di Santa Regina, presso Siena, e le tracce presenti nella facciata di Santa Maria alla Chiassa."}
{"id": "1204875", "revid": "146092", "url": "https://it.wikipedia.org/wiki?curid=1204875", "title": "Palazzo Partanna", "text": "Il Palazzo Partanna \u00e8 un palazzo monumentale di Napoli in piazza dei Martiri.\nEretto nel XVIII secolo da Mario Gioffredo a cui il duca di Paduli aveva affidato il compito di ingrandire e modificare un'abitazione acquistata fuori \"Porta di Chiaia\".\nRicostruito nel XIX secolo dal Niccolini per Lucia Migliaccio, moglie morganatica di Ferdinando I di Borbone e, appena prima, vedova del principe Benedetto Maria III Grifeo di Partanna (da qui l'intitolazione del Palazzo).\nIl portale \u00e8 opera di Mario Gioffredo con firma sulla colonna sinistra. Fra le caratteristiche dell'interno le decorazioni neoclassiche.\nRestaurato nel 1996, nel palazzo hanno sede l'Unione Industriali, la Galleria di arte moderna di Lucio Amelio, nel 2014 diventa sede di Banca Fideuram e nel 2016 sede regionale di Banca Aletti. Dal 2019 \u00e8 diventata anche la Sede dell'Ordine degli Ingegneri della Provincia di Napoli."}
{"id": "1204878", "revid": "23117", "url": "https://it.wikipedia.org/wiki?curid=1204878", "title": "Scarpa d'oro FIFA", "text": ""}
{"id": "1204879", "revid": "768068", "url": "https://it.wikipedia.org/wiki?curid=1204879", "title": "Nadia Boulanger", "text": "Biografia.\nNadia Boulanger nasce in una famiglia di musicisti gi\u00e0 da quattro generazioni. Incoraggiata, insieme alla sorella Lili Boulanger, da suo padre, Ernest (1815-1900), compositore, direttore d'orchestra e professore di canto, comincia a studiare l'organo e la composizione a nove anni. Dal 1903 diventa organista sostituta di Gabriel Faur\u00e9 all'organo della Chiesa della Madeleine. Al Conservatorio di Parigi \u00e8 allieva di Louis Vierne e ha una carriera scolastica brillante: a 16 anni, ottiene il primo premio d'organo, accompagnamento e composizione. Nel 1908, vinse il secondo posto al Prix de Rome per la composizione.\nQuando sua sorella, Lili, muore nel 1918 all'et\u00e0 di 24 anni, Nadia si ripromette di non comporre pi\u00f9 e comincia a dedicarsi alla direzione d'orchestra, alla diffusione dell'opera di sua sorella e soprattutto all'insegnamento. La sua carriera di docente, fino alla morte a 93 anni, \u00e8 impressionante. Utilizzando metodi e tecniche moderne \u2013 per esempio il computer\u00a0\u2013 Nadia Boulanger \u00e8, per pi\u00f9 di 70 anni, uno dei professori di composizione pi\u00f9 influenti del XX secolo, avendo insegnato a pi\u00f9 generazioni di allievi, tra i quali Leonard Bernstein, Aaron Copland, Philip Glass, caposcuola della musica minimalista, Quincy Jones e Astor Piazzolla, caposcuola del nuevo tango.Nadia Boulanger \u00e8 stata la direttrice del Conservatorio americano di Fontainebleau, dalla sua creazione, nel 1921, alla sua morte, nel 1979. Fin dalla prima sessione, stabil\u00ec la sua reputazione di insegnante di grande prestigio, cui nulla era ignoto dell'armonia e della tonalit\u00e0 occidentale. Nel corso della sua lunga carriera, le migliaia di studenti che venivano dall'estero per assistere ai suoi corsi furono conquistati dal suo talento, dalle sue conoscenze e dalla sua filosofia: \nLe opere.\nAl contrario di sua sorella Lili, Nadia Boulanger \u00e8 pi\u00f9 conosciuta come insegnante e direttrice d'orchestra che come compositrice. \nLa sua opera musicale pi\u00f9 conosciuta \u00e8 il ciclo di melodie \"Les Heures claires\" (\"Le ore chiare\"), arrangiamenti di poesie di \u00c9mile Verhaeren, composte in collaborazione con il pianista St\u00e9phane Raoul Pugno.\nGli allievi.\nTra i suoi numerosi allievi, citiamo:\nCollegamenti esterni.\nLili Boulanger non era il fratello di Nadia bens\u00ec la sorella minore."}
{"id": "1204880", "revid": "1274919", "url": "https://it.wikipedia.org/wiki?curid=1204880", "title": "Sesfontein", "text": "Sesfontein (7.300 abitanti circa) \u00e8 una citt\u00e0 della Namibia nordoccidentale. Si trova nella regione di Kunene, in una valle nei pressi del fiume Hoanib, al limitare meridionale del Kaokoland. Il nome \"sesfontein\" significa \"sei sorgenti\". Nei pressi di Sesfontein si trovano diverse comunit\u00e0 di Himba e il celebre sito di dipinti rupestri di Sosos.\nStoria.\nIl primo insediamento a Sesfontein venne fondato dall'amministrazione coloniale tedesca, che nel 1896 ordin\u00f2 la costruzione di un fortino in un punto strategico per il controllo della valle. Il forte fu abbandonato nel 1914; le sue rovine sono diventate un'attrazione turistica e, recentemente, sono state ristrutturate e trasformate in un lodge.\nInfrastrutture e trasporti.\nSesfontein \u00e8 collegata da strade sterrate (generalmente in buone condizioni) a Khorixas e a Kamanjab."}
{"id": "1204881", "revid": "122616861", "url": "https://it.wikipedia.org/wiki?curid=1204881", "title": "La famiglia di Carlo IV", "text": "La famiglia di Carlo IV \u00e8 un dipinto di Francisco Goya, a olio su tela (280 \u00d7 336\u00a0cm), realizzato tra il 1800 e il 1801. L'opera \u00e8 conservata al Museo del Prado.\nFu commissionato dalla famiglia reale spagnola e, nonostante si trattasse di un ritratto ufficiale, il pittore raffigur\u00f2 con impietosa precisione i visi grotteschi dei Reali.\nStoria.\nNel 1789 Goya fu nominato \u00abPintor de C\u00e1mera del rey\u00bb dal nuovo sovrano Carlo IV, asceso al trono spagnolo proprio in quell'anno. Gi\u00e0 prima di questa qualifica il pittore aveva avuto l'opportunit\u00e0 di ritrarre i re - si pensi al \"Ritratto di Carlo III in abito di corte\" - ma sempre individualmente e mai in gruppo. Nell'aprile 1800, invece, Carlo IV commission\u00f2 a Goya l'esecuzione di un ritratto di famiglia.\nGrazie al denso carteggio tra Maria Luisa di Parma, consorte del sovrano, e il suo amante Manuel Godoy, possiamo ricostruire con grande precisione le varie tappe della gestazione dell'opera. Goya vi inizi\u00f2 a lavorare nel maggio del 1800, spostandosi per quell'occasione nel palazzo di Aranjuez, dove la famiglia reale stava risiedendo in quel periodo dell'anno. Prosegu\u00ec poi realizzando un totale di dieci studi parziali di ognuno dei personaggi da comporre poi globalmente nel ritratto finale. Goya present\u00f2 questi dieci studi di fisionomie singole al sovrano il 23 luglio: dopo varie vicissitudini, tuttavia, a noi ce ne sono giunte cinque, nella fattispecie \"La infanta Mar\u00eda Josefa\", \"El infante Carlos Mar\u00eda Isidro\", \"El infante Francisco de Paula\", \"El infante Antonio Pascual\" e \"Luis, rey de Etruria\".\nGoya complet\u00f2 quindi \"La famiglia di Carlo IV\" nel giugno del 1801. L'opera non suscit\u00f2 apprezzamenti particolarmente entusiastici da parte dei sovrani, che si aspettavano un dipinto pi\u00f9 grandioso, conforme alla maniera di van Loo: a suscitare molte perplessit\u00e0 fu soprattutto la nudit\u00e0 ascetica dello sfondo, ornato con due soli dipinti che tra l'altro \u00e8 impossibile identificare a causa della scarsit\u00e0 di dettagli. Ci\u00f2 malgrado l'opera non fu comunque sgradita, anzi, piacque particolarmente alla regina Maria Luisa (che prontamente inoltr\u00f2 i suoi commenti all'amante Godoy). Oggi l'opera \u00e8 esposta a Madrid, nel museo del Prado.\nDescrizione.\nSchema identificativo.\nDi seguito riportiamo lo schema identificativo dei personaggi de \"La famiglia di Carlo IV\" accompagnato da un albero genealogico dei Borbone:\nAnalisi.\nL'opera, come gi\u00e0 detto, ritrae la famiglia di Carlo IV di Borbone. Notevole \u00e8 la perizia tecnica del dipinto, che presenta un raffinato dialogo cromatico tra i bruni, i rossi, i bianchi e i gialli oro, e una stesura pittorica a grandi macchie e strappi cromatici, tecnica molto audace ripresa dal seicentesco Diego Vel\u00e1zquez. Goya si dimostr\u00f2 assai sensibile all'influenza esercitata da \"Las Meninas\" di Vel\u00e1zquez, dal quale riprende la presenza di quadri alle pareti, la centralit\u00e0 della figura femminile e, soprattutto, l'autoritratto sul margine sinistro della tela, dove nella penombra scorgiamo un uomo impegnato ai pennelli (Goya, per l'appunto). Assente, invece, \u00e8 il complesso gioco di specchi e prospettive che caratterizzava l'opera di Vel\u00e1zquez, sostituito da Goya con una parete frontale che comprime gli spazi; sembrerebbe, comunque, che durante l'esecuzione del dipinto Goya abbia comunque fatto ricorso allo specchio, ponendolo dinanzi alla famiglia reale e guardandovi dentro.\nQuesto dipinto, tuttavia, colpisce soprattutto per l'occulto proposito espressivo di Goya, che scruta i vari membri della famiglia reale con grandissima tensione psicologica e spietatezza d'occhio. Lo sguardo indagatore di Goya, infatti, guarda oltre l'apparente dignit\u00e0 della famiglia reale e vi scorge uno stato di grande ottusit\u00e0 e miseria morale, nonostante le varie onorificenze e le \"mise\" ricercate ed eleganti. \u00c8 in questo modo che Goya, andando oltre la loro pompa superficiale, mette in risalto il loro lato pi\u00f9 miserabile e mette cos\u00ec a nudo il loro animo. Carlo IV, figura emergente del gruppo di destra, viene ritratto con un volto ordinario, di persona sciocca, insignificante e non sembra mostrare la sua potenza di re. \u00c8 infatti Maria Luisa di Borbone-Parma, la moglie di Carlo IV, al centro del secondo gruppo, tra i due figli minori, la figura dominante nonch\u00e9 la potenza della famiglia; ci\u00f2 malgrado, ella appare comunque sgradevole, animalesca, inutilmente provocante, restituendo l'effetto grottesco di una scimmia vestita da donna. Tra i due, inoltre, vi \u00e8 l'infante Francesco; la pubblica voce attribuiva la paternit\u00e0 del piccolo a Manuel Godoy, onnipotente primo ministro, dato che Maria Luisa era molto screditata agli occhi dell'opinione pubblica e Carlo IV passava per un marito compiacente. Analogamente don Ferdinando presenta il busto rigido e il petto sporgente in fuori e, pur volendo trasmettere una sensazione di boria, presenta una fisionomia inespressiva; l'infante Carlo e l'infanta Maria Giuseppina, invece, hanno le sembianze di un \u00abbambino precocemente invecchiato\u00bb e di una \u00abvecchia megera ingioiellata\u00bb (Nifos\u00ec). Alle spalle di Carlo, infine, troviamo il fratello don Antonio, che scruta l'osservatore con uno sguardo fisso, lievemente straniante. Il primo a notare i connotati ironici de \"La famiglia di Carlo IV\" fu Th\u00e9ophile Gautier, romanziere francese in visita a Madrid nel 1840; nessuno, prima di lui, prese mai consapevolezza dello spietato realismo del dipinto. Particolarmente interessante, in tal senso, \u00e8 il commento di Silvia Borghesi:\nGli unici a salvarsi dallo spietato verdetto di Goya sono i bambini pi\u00f9 piccoli e la coppia di destra, formata da Maria Luisa di Borbone e dal piccolo Carlo, i quali \u00abapportano una nota di freschezza in questa polverosa famiglia reale\u00bb (Nifos\u00ec). Ben distanti dalle figure adulte, stereotipate e cacofoniche, i bambini rappresentano per Goya uno stato ideale non ancora corrotto, simbolo dell'innocenza e della purezza e quindi incolpevoli della sconvolgente situazione della Spagna di quegli anni. Molto particolare, infine, il ruolo assegnato da Goya alla luce, il vero elemento unificante del dipinto: alla luce, infatti, viene assegnato il duplice compito di sottolineare il lusso degli abiti e il brillio dei gioielli e delle decorazioni, ma anche di far risaltare, che l'artista l'abbia voluto o no, la bruttezza, la follia e la presunzione degli illustri effigiati."}
{"id": "1204886", "revid": "547992", "url": "https://it.wikipedia.org/wiki?curid=1204886", "title": "Federica Ridolfi", "text": "Biografia.\nInizia la carriera molto giovane, nel 1991, all'et\u00e0 di 17 anni, come ballerina con il gruppo del Bagaglino nello spettacolo televisivo \"Creme Caramel\" (1991, Rai 1), per poi partecipare negli anni successivi anche a \"\"Saluti e baci\" (1993, Rai 1), \"Bucce di banana\" (1994, Rai 1), \"Champagne\" (1995, Canale 5), \"Rose rosse\" (1996, Canale 5), \"Viva l'Italia\" (1997, Canale 5), \"Buffoni\" (2000, Canale 5) e \"Marameo\" (2002, Canale 5). Con il gruppo del Bagaglino lavorer\u00e0 anche come attrice nelle due produzioni televisive \"La casa delle beffe\" (2000) e \"La palestra\" (2003), entrambe trasmesse sui canali Mediaset.\nSuccessivamente, dal 1994 al 1997, \u00e8 una delle vallette (chiamate nella trasmissione \"spintarelle\") del programma \"Beato tra le donne\", nelle edizioni condotte da Paolo Bonolis su Rai 1 prima e su Canale 5 poi. Nel 2000 partecipa a \"Furore\" su Rai 2 e, nello stesso anno, \u00e8 la valletta di \"Ci vediamo in TV\", programma pomeridiano condotto da Paolo Limiti sempre sulla seconda rete Rai. Nel 2002 \u00e8 scelta per essere una delle \"letteronze\" nel programma \"Mai dire domenica\" della Gialappa's Band. Nel 2001 compare anche come ballerina nel video del brano \"Come piace a me\"\" dei Gemelli DiVersi.\nNella stagione 2003-04 affianca Aldo Biscardi alla conduzione de \"Il processo di Biscardi\" su LA7 ed entra nel cast della trasmissione \"Quelli che il calcio\" (Rai 2), condotta da Simona Ventura, in cui si alterna ad Antonella Mosetti come \"\"Capitana delle Schedine\" (le ballerine della trasmissione che effettuano alcuni mini balletti durante la stessa). Nel 2006 \u00e8 la testimonial del \"Consorzio per la tutela del formaggio Gorgonzola\"\" (che in passato aveva avuto come testimonial tra gli altri anche Giulio Andreotti, Pierluigi Collina e Nancy Brilli), campagna pubblicitaria per cui vengono realizzati anche alcuni mini-spot televisivi. Nel 2007 ha partecipato alla seconda edizione del reality show \"Notti sul ghiaccio\" in coppia con il pattinatore Andrea Vaturi. Nello stesso anno posa per l'edizione 2008 (l'undicesima) del calendario dell'azienda De Nardi, insieme al ciclista Alessandro Petacchi. Nel 2008 il portale AskMen.com la elenca tra le \"Top 99 Women\", relativa alle 99 donne pi\u00f9 desiderabili del mondo.\nVita privata.\n\u00c8 la figlia dell'attore Gianni Ridolfi. Legata sentimentalmente all'ex calciatore Giuliano Giannichedda, dal quale ha avuto una figlia, si sono sposati il 10 settembre 2011 a Roma, in una cerimonia pubblica alla presenza di numerosi amici della showgirl come Alessia Ventura ed Elena Santarelli, e di ex giocatori come Angelo Peruzzi e Vincenzo Montella, il 22 dicembre 2011 \u00e8 nato il secondogenito della coppia."}
{"id": "1204894", "revid": "126257", "url": "https://it.wikipedia.org/wiki?curid=1204894", "title": "Lineetta", "text": "Una lineetta \u00e8 un segno ortografico nella lingua italiana e di punteggiatura in altre lingue. \u00c8 differente da un trattino e ha altri utilizzi.\nLineette comuni.\nCi sono molte forme di lineetta; le pi\u00f9 comuni sono:\nPer esigenze di confronto, nel prosieguo del paragrafo verranno trattati anche due dei segni pi\u00f9 comuni simili alla lineetta: il trattino-meno, comunemente noto come trattino e presente come tasto indipendente nelle tastiere gi\u00e0 dall'epoca delle macchine per scrivere a larghezza fissa, ed il segno meno (non realizzabile direttamente tramite tastiera nemmeno da tastierino numerico, il cui tasto meno restituisce in realt\u00e0 un trattino-meno):\nTrattino-meno (trattino).\nIl trattino-meno (-) \u00e8 presente nelle codifiche di caratteri ASCII ed EBCDIC, nelle quali confluisce con il segno meno. In Unicode (U+002D) \u00e8 definito trattino-meno perch\u00e9 pu\u00f2 essere usato in sostituzione del segno meno, tuttavia esistono due specifici codici per il trattino vero e proprio e per il segno meno. Se \u00e8 vero che i glifi per il trattino ed il trattino-meno sono perlopi\u00f9 identici nella maggior parte dei tipi di carattere, e pertanto l'uso del trattino-meno \u00e8 ampiamente diffuso ed accettato come trattino comune, non vale lo stesso per il segno meno, per rappresentare il quale \u00e8 consigliato utilizzare l'apposito glifo.\nIl trattino-meno \u00e8 utilizzato a volte in sostituzione anche della lineetta enne o emme (per esempio in caso di testi ASCII), fatto che porta ad una perdita di significato in quanto l'uso di un trattino dove andrebbe la lineetta \u2014 specialmente se l'intenzione \u00e8 di interrompere piuttosto che connettere i concetti \u2014 pu\u00f2 confondere i lettori, perch\u00e9 il trattino connette le parole mentre la lineetta, nell'ambito tipografico, ha una funzione separatrice. Il problema persiste tuttora in quanto la tastiera dei computer normalmente non adotta i tasti per le lineette.\nData la sua funzione \"unificatrice\", il trattino viene utilizzato sempre senza spazi adiacenti. Gli usi pi\u00f9 comuni del trattino sono:\nSegno meno.\nIl segno meno (\u2212) \u00e8 un operatore matematico (Unicode U+2212).\nLe convenzioni informatiche richiedono il segno meno nei calcoli.\nLineetta cifra.\nLa lineetta cifra \u00e8 chiamata cos\u00ec in quanto ha la stessa larghezza di un numero almeno nei tipi di carattere con cifre tutte della stessa larghezza.\nLa lineetta cifra \u00e8 usata nei numeri, ad esempio nei numeri telefonici: \"6345789\". Questo non indica un intervallo (la lineetta enne \u00e8 utilizzata per questo scopo) e non ha funzione di segno meno (esiste un glifo apposito).\nLa lineetta cifra pu\u00f2 non essere disponibile, in questo caso si pu\u00f2 usare il segno meno al suo posto. Nell'Unicode la lineetta cifra vale U+2012 (8210 decimale). Gli autori di documenti HTML devono usare la forma numerica codice_1 o codice_2 per inserirla, a meno che il documento usi la codifica Unicode; non esiste una \"entity\" equivalente. In , i caratteri tipici non comprendono la lineetta cifra, in ogni caso i caratteri numerici hanno tutti la stessa larghezza della lineetta enne che perci\u00f2 pu\u00f2 essere usata al posto della lineetta cifra in .\nLineetta enne.\nLa lineetta enne (\u2013), anche conosciuta come \"en rule\" o \"en dash\" in lingua inglese, ha la dimensione di una N in larghezza, \u00e8 met\u00e0 della larghezza di una lineetta M.\nIntervalli di valori.\nLa lineetta enne \u00e8 comunemente usata per indicare intervalli chiusi di valori (un intervallo con limite superiore e inferiore non infinito), come quelli tra date, tempi o numeri in generale.\nAlcuni esempi di questo utilizzo:\nLa \"Guide for the Use of the International System of Units (SI)\" raccomanda di usare la parola \"a\" al posto della lineetta enne quando un intervallo numerico pu\u00f2 dare luogo a interpretazioni errate quali ad esempio una sottrazione. Per esempio \"una tensione da 50 a 100\u00a0V\" invece di \"una tensione di 50\u2013100\u00a0V\".\n\u00c8 anche considerato inappropriato usare la lineetta enne al posto delle parole \u201ca\u201d ed \u201ce\u201d in frasi aventi la forma \u201cda \u2026 a \u2026\u201d e \u201ctra \u2026 e \u2026\u201d.\nUtilizzo in informatica.\nNell'Unicode la lineetta enne \u00e8 U+2013 (decimale 8211). Nel HTML, si pu\u00f2 usare la forma numerica codice_3 o codice_4; esiste anche l'HTML entity codice_5. In TeX, la lineetta enne normalmente (comunque a seconda del font) pu\u00f2 essere inserita tramite due trattini-meno (codice_6).\nLa lineetta enne \u00e8 usata, in qualche occasione, come sostituta del segno meno, quando questo simbolo non \u00e8 disponibile, in quanto la en \u00e8 normalmente della stessa larghezza del segno pi\u00f9. Per esempio, il set di caratteri originale a 8-bit del Macintosh comprende una lineetta enne, usata anche per il segno meno, anni prima dell'esistenza dell'Unicode con un segno meno appositamente dedicato. La lineetta enne non pu\u00f2 di solito essere usata nei linguaggi di programmazione come segno meno, in quanto di solito \u00e8 richiesto obbligatoriamente il trattino-meno; essendo i programmi normalmente scritti con dei caratteri a spaziatura fissa (monospazio) il trattino-meno ha comunque un aspetto adeguato.\nLineetta emme.\nLa lineetta emme (\u2014), anche conosciuta in inglese come \"em rule\" o \"em dash\", \u00e8 usata per introdurre il discorso diretto al posto delle virgolette, soprattutto quando si alternano frequentemente le battute nei dialoghi (vedi #Lineetta di citazione), oppure per delimitare un inciso al posto delle parentesi tonde. In tal caso pu\u00f2 servire a evidenziare un cambio brusco nel pensiero. La lineetta emme \u00e8 talvolta usata in liste o elenchi, al posto dei numeri o dei punti.\nNell'uso statunitense (ad es., secondo \"The Chicago Manual of Style\") e talvolta in quello inglese (ad es., secondo \"The Oxford Guide to Style\"), una lineetta emme non \u00e8 mai preceduta e seguita da spazi. L'uso attuale in gran parte dei paesi di lingua inglese e nello stile giornalistico \u00e8 di separare le lineette, quando usate come parentesi, dalle parole precedenti e seguenti tramite degli spazi o degli hair space (U+200A). La sequenza \"spazio, lineetta, spazio\" \u00e8 predominante in altre lingue e in italiano. In funzione parentetica si pu\u00f2 usare anche una lineetta enne tra due spazi.\nLa lineetta emme per definizione ha in larghezza la dimensione di una em. La dimensione di una em \u00e8 equivalente alla dimensione del carattere in punti; cos\u00ec, nel caso di un carattere di 9 punti, una em \u00e8 larga 9 punti (cos\u00ec come \u00e8 alta 9 punti), mentre la em del carattere di 24 punti \u00e8 24 punti in larghezza e altezza (per definizione \u00e8 larga il doppio di una lineetta enne in ogni particolare font).\nI caratteri monospazio (come ad esempio il Courier) per simulare l'aspetto di una macchina per scrivere hanno la stessa larghezza in tutti i caratteri. Alcuni di questi font hanno le lineette em ed en che sono pi\u00f9 o meno larghe della larghezza disponibile del monospazio. Per esempio, \u201ccodice_7\u201d mostra un trattino, una lineetta enne, una lineetta emme e il segno meno nel carattere monospazio predefinito nel vostro browser. Tradizionalmente le macchine per scrivere hanno un solo glifo per il trattino e la lineetta perci\u00f2 \u00e8 abbastanza comune usare due trattini monospazio insieme --come questi-- per sostituire la lineetta emme.\nQuando la lineetta emme non \u00e8 disponibile viene usato un doppio (\"--\") o un triplo segno meno (\"---\"). Nell'Unicode la lineetta emme dash \u00e8 U+2014 (decimale 8212). Nel HTML, si pu\u00f2 usare la forma numerica codice_8 o anche codice_9; esiste anche l'HTML entity codice_10. In TeX, la lineetta emme viene normalmente inserita come triplo segno meno (codice_11).\nLineetta di citazione.\nLa lineetta di citazione o \"barra orizzontale\" \u00e8 usata per introdurre il testo di una citazione. \u00c8 una modalit\u00e0 tipica per segnalare i dialoghi in alcune lingue e in italiano, al posto delle virgolette.\nSe la lineetta di citazione non \u00e8 disponibile, la lineetta emme pu\u00f2 venir usata al suo posto. In Unicode la lineetta di citazione vale U+2015 (8213 decimale). Nei codici HTML pu\u00f2 essere inserita solo come norma numerica, codice_12 o codice_13; non esiste una \"entity\" equivalente. In ogni caso \u00e8 raramente riconosciuta dai browser e anche la codifica Unicode considera questo segno uguale alla lineetta emme. Non \u00e8 supportata dai font ma si pu\u00f2 usare codice_14 al suo posto (o usare la forma emme).\nLineetta ondulata.\nLa lineetta ondulata (\u2053) rassomiglia a una tilde allungata e si usa per separare delle alternative. Nei dizionari \u00e8 frequentemente usata per dividere la definizione del termine dal testo di esempio.\nLa lineetta ondulata in Unicode \u00e8 U+2053 (decimale 8275). Nella codifica HTML pu\u00f2 essere inserita solo in forma numerica, codice_15 o codice_16; non esiste una \"entity\" equivalente.\nIn LaTeX2\u03b5 si pu\u00f2 usare il commando in math mode codice_17.\nRiassumendo.\nPer riassumere quanto detto:\nAltri caratteri simili alla lineetta.\nCi sono molti caratteri che rassomigliano alla lineetta con altri significati e utilizzi. Sono compresi in questa sezione:\nIn altre lingue:\nVisualizzare le lineette sul computer.\nLe macchine per scrivere e i computer tradizionalmente hanno un set di caratteri limitato, perci\u00f2 \u00e8 possibile che non ci sia un tasto tramite cui ottenere una lineetta. Per questo motivo \u00e8 diventato di uso comune sostituirla con un segno scorretto ma abbastanza somigliante. La lineetta emme \u00e8 stata anche rappresentata da un segno meno preceduto e seguito da un paio di spazi (tipico uso britannico) o da due segni meno preceduti seguiti da un paio di spazi (uso pi\u00f9 comune negli Stati Uniti d'America).\nIl software disponibile attualmente supporta molti pi\u00f9 caratteri ed \u00e8 normalmente in grado di visualizzare sia le lineette en sia quelle em \u2014 anche se talvolta con metodi di inserimento scomodi. Alcuni software, tuttavia, potrebbero avere delle capacit\u00e0 pi\u00f9 limitate. Alcuni \"text editor\", per esempio, potevano operare solo con una singola codifica di caratteri a 8-bit (pre-Unicode) e, all'inserimento di caratteri non codificabili (ad esempio tramite un copia e incolla dagli appunti), questi erano spesso convertiti alla cieca in punti interrogativi. A volte ci\u00f2 succedeva anche con le lineette emme ed enne, anche quando la codifica a 8-bit comprendeva questi caratteri o quando ne era possibile una rappresentazione alternativa usando i trattini-meno.\nOgni tipo di lineetta pu\u00f2 essere inserita direttamente in un documento HTML. L'HTML permette anche l'inserimento tramite le \"entity\". I nomi delle \"entity\" per le lineette emme ed enne sono \"mdash\" e \"ndash\"; da ci\u00f2 risulta che i codici di riferimento per l'HTML sono codice_10 e codice_5. I codici di riferimento numerici sono codice_8 ecodice_3. Quasi tutti i \"browser\" e i sistemi operativi attuali sono in grado di visualizzare i caratteri tramite la codifica numerica e la maggior parte anche tramite la forma nominativa.\nNella codifica Unicode, le lineette cifra, enne, emme, di citazione e ondulata corrispondono nell'ordine ai caratteri U+2012, U+2013, U+2014, U+2015 e U+2053.\nNel Mac OS usando l'arrangiamento dei tasti australiano, britannico, canadese, tedesco, irlandese, irlandese esteso, U.S.A. o U.S.A. esteso, una lineetta enne si pu\u00f2 ottenere tramite la combinazione dei tasti \"option\" + \"trattino\" mentre la emme pu\u00f2 essere ottenuta tramite \"option\" + \"shift\" + \"trattino\".\nIn TeX, una lineetta emme si ottiene con tre trattini (\"---\"), una en con due trattini (\"--\"), un segno meno con un trattino (\"-\"). Il meno matematico \u00e8 equivalente a \"$-$\".\nNelle pi\u00f9 recenti versioni di X11 si pu\u00f2 ottenere la \"lineetta emme\" (\u2014) premendo il tasto Compose seguito da - - - (tre trattini-meno) e la \"lineetta enne\" (\u2013) tramite la combinazione \"compose\" pi\u00f9 codice_22 (segno meno, segno meno, punto). Se il tasto \"compose\" \u00e8 assente pu\u00f2 essere emulato rimappando altri tasti meno usati.\nIn Windows XP una lineetta enne o emme pu\u00f2 essere ottenuta in area di testo tenendo premuto il tasto \"Alt\" e i numeri 0150 o 0151, rispettivamente. I numeri devono essere inseriti dal tastierino numerico e il \"NumLock\" deve essere attivo.\nCon le impostazioni di default di Microsoft Word (sia nella versione per Windows sia in quella per Macintosh), una lineetta emme (non \u00e8 sempre la \"vera\" lineetta emme del carattere in uso) \u00e8 automaticamente prodotta dalla funzione \u00abcorrettore automatico\u00bb quando due trattini di seguito vengono inseriti tra due parole (\"parola--parola\"). Una lineetta enne (anche in questo caso, non \u00e8 sempre la \"vera\" lineetta enne del carattere in uso) \u00e8 introdotta automaticamente quando uno o due trattini circondati da spazi vengono inseriti: (\"parola - parola\") o (\"parola -- parola\"). Questa funzionalit\u00e0 pu\u00f2 essere disabilitata configurando il \u00abcorrettore automatico\u00bb. \u00c8 possibile trovare altre lineette, spazi e simboli speciale tramite Strumenti \u2192 Personalizza\u2026 \u2192 Tastiera\u2026 \u2192 Simboli comuni. Simboli non assegnati (come ad esempio il simbolo di tre segni meno) possono essere assegnati a una scorciatoia di tastiera tramite Inserisci \u2192 Simbolo\u2026 \u2192 (si seleziona il simbolo prescelto) \u2192 Tasti di scelta rapida\u2026 . Per essere sicuri che sia la vera lineetta emme o enne del carattere in uso quella visualizzata e non un carattere preso dal font Symbol, copiare&amp;incollare un esempio della lineetta in un editor di testo come Blocco Note Windows. Usare la vera lineetta \u00e8 importante nel caso si intenda condividere i documenti con altri utenti che usano applicazioni o sistemi operativi diversi.\nIn Word per Windows una lineetta emme pu\u00f2 essere ottenuta con Ctrl+Alt+trattino numerico (nel tastierino numerico, normalmente posizionato nella parte destra della tastiera) e la lineetta enne con Ctrl+trattino numerico. Questa combinazione non funziona con il tasto del trattino sulla tastiera principale (su quella italiana tra \u00ab.\u00bb e \u00abshift\u00bb), che ha associate delle funzioni completamente differenti.\nNei documenti per stampa professionale i tipografi, qualche volta, aggiungono uno \"hair space\", o, raramente, uno spazio pieno inter-parola su ogni lato della lineetta emme. In HTML \u00e8 possibile avere un \"hair space\" tramite il riferimento numerico al carattere codice_23, ma non tutti in web browser supportano questo carattere per cui la visualizzazione potrebbe essere scorretta."}
{"id": "1204895", "revid": "713168", "url": "https://it.wikipedia.org/wiki?curid=1204895", "title": "Palazzo Calabritto", "text": "Il Palazzo Calabritto \u00e8 un palazzo monumentale di Napoli ubicato nell'omonima via, all'angolo con piazza dei Martiri (dove al civico 30 \u00e8 posto un secondo ingresso) nel quartiere San Ferdinando.\nDescrizione.\nIntorno alla met\u00e0 del XV secolo Guillaume d'Estouteville, esponente della famiglia francese di origine normanna dei d'Estouteville, si stabil\u00ec a Roma dopo la sua nomina a cardinale. Guillaume ebbe diversi figli naturali, che diedero vita al ramo italiano dei d'Estouteville, che assunse l'appellativo Tuttavilla. Esponenti della famiglia ricoprirono importanti cariche pubbliche nel regno di Napoli e furono insigniti con Orazio del titolo di duchi di Calabritto nel 1630. Il V duca di Calabritto, Vincenzo Tuttavilla (1692-1731), desiderando costruire per la sua famiglia una residenza, acquist\u00f2 una estensione di terreno nei pressi della chiesa di Santa Maria della Vittoria e intorno al 1720 vi apr\u00ec un cantiere dopo aver destinato una parte della propriet\u00e0 a pubblica via (l'attuale via Calabritto).\nIl re Carlo III di Borbone, colpito dalla imponenza della costruzione, volle acquistarla per 34700 ducati, ma non era sua intenzione completarla n\u00e9 utilizzarla. Pertanto nel 1754 Francesco, figlio del duca Vincenzo, riusc\u00ec a ricomprarla, restituendo alla corte la stessa somma ricevuta a suo tempo dalla vendita.\nRiottenuto il palazzo, don Francesco lo fece restaurare dall'architetto Luigi Vanvitelli, che apport\u00f2 sostanziali modifiche nello scalone e nei portali. Il maestoso portale in marmo \u00e8 contornato da cariatidi ioniche. Nonostante i gravi danni causati dai bombardamenti della Seconda Guerra Mondiale, si conservano affreschi sulle volte di numerosi ambienti del piano ammezzato.\nNel corso dei secoli, oltre che dagli eredi dei duchi di Calabritto, il palazzo \u00e8 stato abitato da personaggi illustri quali Gioacchino Murat, i fratelli Florestano e Guglielmo Pepe, il generale Paolo Avitabile, i giuristi Alberto Marghieri e Bruno Gaeta e il diplomatico Filippo Caracciolo. In alcuni locali del palazzo sono state ospitate le cerimonie religiose della chiesa anglicana e gli \"atelier\" di moda di diversi stilisti napoletani.\nIl palazzo ha ospitato la sede del Napoli nei suoi \"anni d'oro\" (seconda met\u00e0 degli anni ottanta)."}
{"id": "1204896", "revid": "93556", "url": "https://it.wikipedia.org/wiki?curid=1204896", "title": "Ilyushin Il-18", "text": "L'Ilyushin Il-18 (in cirillico \u0418\u043b\u044c\u044e\u0448\u0438\u043d \u0418\u043b-18, nome in codice NATO Coot (folaga)) era un quadrimotore turboelica di linea a medio raggio ad ala bassa progettato dall'OKB 39 diretto da Sergej Vladimirovi\u010d Il'ju\u0161in e sviluppato in Unione Sovietica alla fine degli anni cinquanta.\nImpiegato dal 1957 dall'Aeroflot, la compagnia aerea di bandiera dell'Unione Sovietica, si \u00e8 rivelato un velivolo particolarmente longevo rimanendo tuttora operativo in numerose compagnie dell'ex-blocco sovietico.\nStoria.\nAll'inizio degli anni cinquanta, per le mutate esigenze che in Unione Sovietica vedevano crescere la richiesta di trasporto aereo, la compagnia di bandiera Aeroflot decise di emettere specifiche per la fornitura di nuovi velivoli da utilizzare sulle proprie rotte in grado di trasportare un numero maggiore di passeggeri e con migliori prestazioni di quanto non fosse possibile coi modelli del tempo. La tecnologia utilizzata nei velivoli militari e basata sui motori a turbina stava raggiungendo l'efficienza e l'affidabilit\u00e0 necessaria per essere trasferita in campo civile, abbandonando i tradizionali motori alternativi.\nIl primo aereo passeggeri progettato su queste specifiche fu il bigetto Tupolev Tu-104, sviluppato dall'OKB 156 diretto da Andrej Nikolaevi\u010d Tupolev basandosi sul bombardiere strategico Tu-16 \"Badger\", tuttavia, bench\u00e9 avesse migliorato la velocit\u00e0 e le capacit\u00e0 di trasporto, l'efficienza del velivolo era bassa e non riusciva a soddisfare l'Aeroflot.\nIl problema fu affrontato dal governo sovietico che invit\u00f2 i progettisti aeronautici pi\u00f9 importanti. Inizialmente si era giunti alla convinzione che il migliore approccio sarebbe stato la realizzazione di un modello in grado di essere utilizzato sia come trasporto passeggeri che come aereo cargo, ma Sergej Il'ju\u0161in riusc\u00ec a promuovere l'idea, pi\u00f9 convenzionale, di un aereo passeggeri specializzato e dall'impostazione classica, una macchina dal rapporto costo-efficacia altamente conveniente, con la velocit\u00e0 e le caratteristiche operative superiori a quelle di un velivolo multiuso. Convinto, il governo sovietico chiese a Il'ju\u0161in di sviluppare presso l'OKB 39 da lui diretto un modello che rispondesse a queste caratteristiche.\nSviluppo.\nL'Il-18 ricordava il Lockheed L-188 Electra ed il Vickers Viscount, ma il suo successo fu superiore: esportato in tutti i paesi del Patto di Varsavia, 200 esemplari sono ancora in servizio. Rimase in produzione dal 1959 e il 1968.\nNe fu realizzata anche una versione militare denominata Il-20.\nVersioni.\nCivili.\nIl-18 (\u0418\u043b-18) (poi Il-18A)"}
{"id": "1204905", "revid": "1568601", "url": "https://it.wikipedia.org/wiki?curid=1204905", "title": "Monte Vinson", "text": "Il Monte Vinson \u00e8 la montagna pi\u00f9 alta dell'Antartide, situata a circa 1.200\u00a0km dal polo sud. Lunga circa 21\u00a0km e larga circa 13, si trova all'interno della catena del Sentinel Range ed \u00e8 una delle Sette Vette del Pianeta.\nDescrizione.\nLa sua altezza fu inizialmente stimata in 5.140 metri, ma in seguito altre misurazioni diedero risultati leggermente diversi; l'ultima del 2004, condotta da un team australiano-cileno con metodi basati sul GPS, ha fornito un'altezza di 4.892 metri.\nLa montagna, come tutte le altre dell'Antartide, \u00e8 circondata da uno strato di ghiaccio spesso molte centinaia di metri, per cui solo la parte sommitale sporge dalla calotta glaciale antartica, e anche la vetta \u00e8 coperta in gran parte da uno spesso strato di ghiaccio.\nIl monte fu individuato e localizzato solo nel 1957, quando venne scoperto da un aereo della Marina statunitense. Venne cos\u00ec chiamato in onore di Carl Vinson, un membro del Congresso degli Stati Uniti che fu strenuo sostenitore delle ricerche antartiche.\nLa prima scalata del monte avvenne il 17 dicembre 1966 ad opera di una spedizione dell'American Alpine Club, guidata da Nicholas Clinch e finanziata dalla National Geographic Society, con il supporto della Marina statunitense.\nNel gennaio 2008, quattro alpini italiani (Ettore Taufer, Giovanni Amort, Elio Sganga e Marco Farina) aprono una nuova via, raggiungendo la cima, al termine di una traversata di 270 chilometri, da \"Patriot Hills\", l'unico campo base privato in Antartide, sino alla base del monte."}
{"id": "1204909", "revid": "46291", "url": "https://it.wikipedia.org/wiki?curid=1204909", "title": "Hoplodoridinae", "text": "Hoplodoridinae \u00e8 una sottofamiglia di molluschi nudibranchi."}
{"id": "1204910", "revid": "92723", "url": "https://it.wikipedia.org/wiki?curid=1204910", "title": "Pearl Jam 2005 North American/Latin American Tour", "text": "Pearl Jam 2005 North American/Latin American Tour \u00e8 il tour intrapreso dai Pearl Jam nel 2005, successivo al Vote for Change tour.\nStoria.\nI \"bootleg ufficiali\" per questi show, furono resi disponibili sul sito web della band, in formato MP3. Il tour inizi\u00f2 con uno show per raccogliere fondi in favore del politico democratico Jon Tester. Dopo lo show al \"Gorge Amphitheater\", la band intraprese una serie di concerti in Canada.\nSuccessivamente suonarono a Pittsburgh, in supporto ai Rolling Stones e poi in due occasioni al casin\u00f2 \"Borgata\" di Atlantic City e a Philadelphia. Il concerto conclusivo del tour nord-americano, fu tenuto alla House of Blues di Chicago, per guadagnare fondi da donare alle vittime dell'uragano Katrina. Il tour si concluse definitivamente nel 2005, con tre show in Messico. Lo show al Gorge Amphitheater \u00e8 stato pubblicato come parte integrante del box-set \"Live at the Gorge 05/06\".\nFormazione.\nMusicisti addizionali:\nGruppi di spalla.\nAmerica del Nord\nAmerica Latina"}
{"id": "1204911", "revid": "322321", "url": "https://it.wikipedia.org/wiki?curid=1204911", "title": "Chiesa di San Michele Arcangelo (Badia Tedalda)", "text": "La chiesa di San Michele Arcangelo \u00e8 un edificio sacro che si trova in via Castello a Badia Tedalda, in provincia di Arezzo.\nStoria e descrizione.\nIn posizione dominante tra le pendici montuose dell'Alpe della Luna, la chiesa \u00e8 quanto rimane dell'antica abbazia di San Michele Arcangelo appartenuta ai Tedaldi, documentata fin dal X secolo. Si presenta oggi come organismo semplice ad una navata, in stile romanico, riferibile all'XI secolo, con imponente campanile impostato su una preesistente torre difensiva.\nSorto nel 1205, l'edificio venne in parte rifatto intorno al 1520 per iniziativa del certosino Leonardo Buonafede, spedalingo di Santa Maria Nuova a Firenze e primo abate della Badia Tedalda, che commission\u00f2 a Benedetto e Santi Buglioni le tre splendide pale d'altare (pale robbiane) e il piccolo ciborio in terracotta invetriata che si ammirano all'interno.\ndalle origini fino al 1520 ha fatto parte della diocesi di Citt\u00e0 di Castello; nel 1520 \u00e8 passata alla diocesi di Sansepolcro."}
{"id": "1204914", "revid": "46291", "url": "https://it.wikipedia.org/wiki?curid=1204914", "title": "Platydoridinae", "text": "Platydoridinae \u00e8 una sottofamiglia di molluschi nudibranchi."}
{"id": "1204916", "revid": "92723", "url": "https://it.wikipedia.org/wiki?curid=1204916", "title": "Ukhta", "text": ""}
{"id": "1204917", "revid": "19330", "url": "https://it.wikipedia.org/wiki?curid=1204917", "title": "Chiesa di Boyana", "text": ""}
{"id": "1204921", "revid": "767487", "url": "https://it.wikipedia.org/wiki?curid=1204921", "title": "Tom Thacker (musicista)", "text": "\u00c8 il cantante e frontman del gruppo pop punk canadese Gob, sotto contratto con l'Arista Records. \nDopo l'abbandono di Dave Baksh dai Sum 41 nel 2006, \u00e8 stato chiamato dalla band di Ajax per essere il chitarrista del gruppo nei concerti, per poi diventare membro ufficiale nel 2011. Sino ad ora con la band ha contribuito alla sola scrittura del brano \"Screaming Bloody Murder\", dell'omonimo album del 2011."}
{"id": "1204924", "revid": "78273", "url": "https://it.wikipedia.org/wiki?curid=1204924", "title": "Tomba tracia di Sveshtari", "text": ""}
{"id": "1204928", "revid": "78273", "url": "https://it.wikipedia.org/wiki?curid=1204928", "title": "Tomba tracia di Kazanlak", "text": ""}
{"id": "1204930", "revid": "11497", "url": "https://it.wikipedia.org/wiki?curid=1204930", "title": "Sincopato", "text": ""}
{"id": "1204936", "revid": "610351", "url": "https://it.wikipedia.org/wiki?curid=1204936", "title": "Pearl Jam 2006 World Tour", "text": "Pearl Jam 2006 World Tour \u00e8 il tour dei Pearl Jam, per promuovere il loro ottavo e omonimo album.\nI \"bootleg ufficiali\" furono rilasciati sul sito-web della band e disponibili in formati MP3 e FLAC. La prima parte del tour, si concentr\u00f2 sulle maggiori citt\u00e0 del nord-est degli USA, mentre durante la seconda parte la band apr\u00ec dei concerti per Tom Petty. Nel tour europeo, la band suon\u00f2 in alcuni festival come il Reading e Leeds festivals, nonostante dopo la tragedia del Roskilde la band aveva dichiarato che non avrebbe pi\u00f9 suonato nei festival rock. Successivamente, la band suon\u00f2 in Australia e poi alle Hawaii dove nell'ultimo show del tour, supportarono gli U2, giunti anche loro al termine del loro tour, il Vertigo Tour. Gli show al Gorge Amphitheatre, furono pubblicati come parte integrante del box-set, \"Live at the Gorge 05/06\".\nFormazione.\nAdditional Musicians:\nGruppi di spalla.\nAmerica del Nord 1\nAmerica del Nord 2\nEuropa\nPacifico del Sud"}
{"id": "1204939", "revid": "1386897", "url": "https://it.wikipedia.org/wiki?curid=1204939", "title": "PlayStation Link Cable", "text": "Il PlayStation Link Cable (SCPH-1040) \u00e8 una periferica per Sony PlayStation. Consiste in un cavo in grado di unire due console per giocare in contemporanea allo stesso videogioco su due schermi differenti, evitando lo split screen ed aumentando quindi la qualit\u00e0 della grafica (dato che ogni console deve gestire solamente un giocatore).\nVideogiochi.\nPer giocare con il PlayStation Link Cable sono necessarie due copie del titolo. Tra i videogiochi che supportano tale funzionalit\u00e0 figurano \"Descent\", \"Destruction Derby\", \"Formula 1\", \"\", \"TOCA 2 Touring Cars\" ed i titoli della serie \"Wipeout\"."}
{"id": "1204940", "revid": "339392", "url": "https://it.wikipedia.org/wiki?curid=1204940", "title": "Cornelius Agrippa", "text": ""}
{"id": "1204941", "revid": "110157", "url": "https://it.wikipedia.org/wiki?curid=1204941", "title": "Dovre", "text": "Dovre \u00e8 un comune norvegese della contea di Innlandet, distretto di Gudbrandsdalen."}
{"id": "1204946", "revid": "123048140", "url": "https://it.wikipedia.org/wiki?curid=1204946", "title": "Zebrallo", "text": "Per zebrallo, zebroide o cavabra si intende l'ibrido fra un cavallo ed una zebra (\"Equus hartmannae\", \"Equus grevyi\", \"Equus quagga\" ssp. ed Equus zebra): il nome dato all'ibrido \u00e8 valido sia se si incrocia uno stallone della prima specie ed una giumenta della seconda che viceversa, mentre se la zebra viene ibridata con un pony l'ibrido risultante viene chiamato zony o zebpo.\nQuesto ibrido tende ad avere la forma slanciata ed allungata tipica del cavallo, mentre sul manto (solitamente simile a quello del genitore cavallo) appaiono evidenti le striature tipiche del genitore zebra, in particolare esse sono assai evidenti e sicuramente presenti sulle zampe e sul collo dell'animale, mentre pi\u00f9 raramente le si trova ben definite su dorso e testa. Per tale motivo, si tende ad incrociare le zebre con cavalli di un unico colore, poich\u00e9 esemplari pezzati darebbero origine a prole altrettanto pezzata, con pezzature striate ed altre prive di strisce: tale effetto risulta evidente in Eclyse, uno zebroide nato in Italia da uno stallone di nome Ulysse ed una giumenta di zebra di nome Eclypse o in Abra Cavabra, un raro esemplare ospitato nel parco nazionale del Burkina Faso.\nGli zebroidi sono assai pi\u00f9 docili e mansueti delle zebre, anche se sono piuttosto scontrosi: in ogni caso, la conformazione delle spalle \u00e8 tale che possono essere montati, anche se con difficolt\u00e0, mentre la zebra ha spalle troppo strette per essere montata. Sono inoltre assai forti, anche se meno resistenti fisicamente agli sforzi sulla lunga durata, mentre dalla zebra ereditano la resistenza alle epizoozie ed alla tripanosomiasi africana.\nI primi casi di ibridazione fra zebre e cavalli furono portati avanti dai Boeri durante le guerre contro l'Inghilterra, quando occorrevano animali resistenti per il trasporto di armi e viveri. Fu per\u00f2 Cossar Ewart ad incrociare sistematicamente uno stallone di zebra con varie giumente di cavallo arabo per compiere studi sulla telegonia: in seguito, anche l'esercito degli Stati Uniti comp\u00ec esperimenti simili.\nCome la maggior parte degli ibridi, questi animali sono tendenti alla sterilit\u00e0, in particolare quelli con la zebra di Grevy, che spesso addirittura non riesce a fecondare (o venire fecondata) dal cavallo: questo perch\u00e9 i cavalli hanno 64 cromosomi, mentre le varie specie di zebra ne hanno un numero compreso fra i 32 ed i 46, il che porta la maggior parte degli zebralli che nascono ad avere 54 cromosomi."}
{"id": "1204948", "revid": "110157", "url": "https://it.wikipedia.org/wiki?curid=1204948", "title": "Etnedal", "text": "Etnedal \u00e8 un comune norvegese della contea di Innlandet."}
{"id": "1204954", "revid": "21880", "url": "https://it.wikipedia.org/wiki?curid=1204954", "title": "Argus (zoologia)", "text": ""}
{"id": "1204955", "revid": "110157", "url": "https://it.wikipedia.org/wiki?curid=1204955", "title": "Gausdal", "text": "Gausdal \u00e8 un comune norvegese della contea di Innlandet, distretto di Gudbrandsdalen."}
{"id": "1204956", "revid": "1573940", "url": "https://it.wikipedia.org/wiki?curid=1204956", "title": "Gargamella (zoologia)", "text": "Gargamella \u00e8 un genere di molluschi nudibranchi della famiglia Discodorididae.\nTassonomia.\nIl genere \"Gargamella\" include le seguenti specie:"}
{"id": "1204957", "revid": "287204", "url": "https://it.wikipedia.org/wiki?curid=1204957", "title": "Gjovik", "text": ""}
{"id": "1204962", "revid": "104458", "url": "https://it.wikipedia.org/wiki?curid=1204962", "title": "Gran", "text": "Gran \u00e8 un comune norvegese della contea di Innlandet."}
{"id": "1204963", "revid": "767487", "url": "https://it.wikipedia.org/wiki?curid=1204963", "title": "Akinyele (rapper)", "text": "Ha registrato album negli anni novanta e all'inizio del 2000, famoso soprattutto per i suoi testi dall'esplicito contenuto sessuale. Come i 2 Live Crew, Akinyele compose testi espliciti come il suo successo underground \"Put It In Your Mouth\" del 1996.\nFrequent\u00f2 la stessa scuola di Nas, Kool G Rap e Large Professor. Insieme a Nas fece la prima apparizione in \"Live At The Barbeque\", canzone del gruppo hip-hop Main Source presente nel loro album di debutto \"Breaking Atoms\" del 1991."}
{"id": "1204973", "revid": "883456", "url": "https://it.wikipedia.org/wiki?curid=1204973", "title": "Dual Analog Controller", "text": "Il Dual Analog Controller \u00e8 una periferica Sony PlayStation, l'antecedente del DualShock.\nStoria.\nAnnunciato in una conferenza stampa del 1995, il Dual Analog Controller venne mostrato sotto teca di vetro al \"PlayStation Expo 96-97\" (che si \u00e8 tenuto dal 1 al 4 novembre 1996). Lanciato in Giappone in aprile 1997, in coincidenza con l'uscita dei primi titoli compatibili \"Tobal 2\" e \"Bushido Blade\".\nQuesto pad aveva un controllo pi\u00f9 preciso e definito, nonch\u00e9 con un'esperienza vibrante che avrebbe consentito un nuovo modo di giocare.\nPrima del suo debutto negli Stati Uniti, il portavoce della Sony annunci\u00f2 la totale rimozione della vibrazione, in quanto, secondo la casa produttrice, il vero punto di forza del pad era la modalit\u00e0 analogica.\nEsce negli Stati Uniti il 27 agosto 1997 e in Europa, con una piccola campagna pubblicitaria, qualche mese dopo. In Giappone intanto esce gi\u00e0 il DualShock (20 novembre 1997).\nNamco aveva gi\u00e0 prodotto un controller analogico chiamato neGcon, ma la modalit\u00e0 analogica del Dual Analog Controller non era compatibile con la modalit\u00e0 analogica del NeGcon in titoli come \"WipEout\" e \"Ridge Racer\". \"Need for Speed II\", \"Gran Turismo\", e \"Gran Turismo 2\" accettavano entrambe le modalit\u00e0 analogiche.\nI giocatori giapponesi iniziarono a lamentarsi della dimensione eccessiva dell'impugnatura; inoltre la mancanza della vibrazione nelle versioni americane e giapponesi convinsero Sony ad una riprogettazione del joypad.\nLa distribuzione del Dual Analog Controller \u00e8 stata discontinua nei tre mercati mondiali nel 1998; inoltre una schiera di videogiocatori continuava a sostenere le qualit\u00e0 del joypad, evidenziando una migliore presa e una migliore disposizione dei tasti L e R.\nDescrizione.\nLa maggior caratteristica \u00e8 la totale assenza di vibrazione (presente solo nel modello nipponico) per i mercati statunitensi ed europei, a causa di un'infelice scelta di mercato.\nVennero prodotti i seguenti modelli: SCPH-1150 in Giappone, SCPH-1180 negli Stati Uniti e SCPH-1180e in Europa.\nDifferenze col DualShock.\nIl Dual Analog Controller \u00e8 dotato di caratteristiche e difetti unici, che verranno poi corretti e migliorati nel successivo DualShock.\nReperibilit\u00e0.\n\u00c8 un modello estremamente raro da trovare in negozi o mercatini (anche su siti di aste online come eBay scarseggia); pertanto si pu\u00f2 considerare un oggetto da collezionisti dal valore non definibile."}
{"id": "1204975", "revid": "110157", "url": "https://it.wikipedia.org/wiki?curid=1204975", "title": "Jevnaker", "text": "Jevnaker \u00e8 un comune norvegese della contea di Viken."}
{"id": "1204976", "revid": "2168414", "url": "https://it.wikipedia.org/wiki?curid=1204976", "title": "Dani Alves", "text": "Nel corso della sua carriera ha conquistato 44 trofei ufficiali che lo rendono, al 2021, il giocatore pi\u00f9 titolato della storia del calcio: una Coppa del Nord-Est con il ; due Coppe UEFA, una Supercoppa UEFA, una Coppa del Re e una Supercoppa di Spagna con il ; sei campionati spagnoli, quattro Coppe del Re, quattro Supercoppe di Spagna, tre UEFA Champions League, tre Supercoppe UEFA, tre Coppe del mondo per club FIFA con il ; un campionato italiano e una Coppa Italia con la ; due campionati francesi, una Coppa di Francia, una Coppa di Lega francese e due Supercoppe di Francia con il ; un campionato Paulista con il San Paolo; un campionato mondiale Under-20 con la nazionale Under-20; due Coppe America e due FIFA Confederations Cup con la nazionale maggiore; un oro olimpico con la nazionale olimpica.\nRitenuto uno dei migliori interpreti del ruolo di terzino destro, \u00e8 stato inserito per cinque volte nella Squadra dell'anno UEFA (2007, 2009, 2011, 2015 e 2017) e per otto volte nel FIFA FIFPro World XI (2009, 2011, 2012, 2013, 2015, 2016, 2017 e 2018). Rientra inoltre nella ristretta cerchia di calciatori con 1000 presenze ufficiali.\nCaratteristiche tecniche.\nTerzino destro dotato di ottima tecnica, buona velocit\u00e0 di base e resistenza fisica, \u00e8 in grado di ricoprire anche i ruoli di esterno di centrocampo e di ala. In carriera ha dimostrato un'eccellente continuit\u00e0 di rendimento e ha conseguito ottimi risultati in zona gol, avendo collezionato un gran numero di assist e reti. Inoltre \u00e8 un buon calciatore di punizioni dalla media e lunga distanza.\nCarriera.\nClub.\nBahia.\nCresciuto calcisticamente nel Bahia, esordisce in prima squadra nell'incontro del Campeonato Brasileiro S\u00e9rie A 2001 contro il Paran\u00e1 Clube. In questa partita, vinta dal per 3-0, fornisce due assist trasformati in gol e subisce un fallo punito con un calcio di rigore. A seguito di ci\u00f2, l'allenatore Evaristo de Macedo gli conferma un posto da titolare nella squadra.\nSiviglia.\nA met\u00e0 del 2002 passa in prestito al , che lo acquista a titolo definitivo. Nel corso delle sei stagioni trascorse nelle file del club andaluso, dal 2002 al 2008, vince due Coppe UEFA, una Supercoppa europea e una Coppa del Re.\nNel giugno 2006 viene annunciato il suo trasferimento al , ma l'affare salta.\nNell'agosto 2007 il calciatore afferma di voler lasciare il Siviglia dopo una proposta di ingaggio avanzata dal . In seguito il Siviglia rifiuta l'offerta del Chelsea, del valore di 36 milioni di euro, giudicandola inadeguata. Il 28 agosto 2007, pur essendo stato convocato per il ritorno della partita di qualificazione alla UEFA Champions League 2007-2008 contro l', non si presenta all'aeroporto per prendere il volo per Atene, suscitando lo sdegno di Jos\u00e9 Maria Del Nido, presidente del Siviglia. Rimarr\u00e0 comunque nelle file del club andaluso per un'altra stagione.\nBarcellona.\nNel giugno del 2008 viene annunciato il trasferimento del brasiliano al per 32 milioni di euro, pi\u00f9 vari bonus in base ai risultati conseguiti, che faranno salire il prezzo a 40 milioni. Il 1\u00ba luglio seguente Alves si congeda dal Siviglia attraverso una conferenza stampa in cui, visibilmente commosso, ringrazia la squadra per tutto quello che gli ha dato; il giorno dopo passa al Barcellona, con cui esordisce in gare ufficiali il 13 agosto 2008, nel terzo turno di qualificazione di UEFA Champions League contro il . L'esordio nella Primera Divisi\u00f3n spagnola con la maglia \"blaugrana\" risale al 31 agosto 2008 contro il . Il 13 maggio vince per la seconda volta la Coppa del Re, mentre tre giorni dopo vince per la prima volta la Liga grazie alla sconfitta del sul campo del . Il 27 maggio Alves si laurea anche campione d'Europa vincendo la UEFA Champions League allo stadio Olimpico di Roma contro il , anche se non disputa la finale a causa di un'ammonizione rimediata nella semifinale di ritorno contro il , nella quale figurava tra i diffidati.\nAll'inizio della stagione 2009-2010 vince la Supercoppa di Spagna contro l'Athletic Bilbao e la prima Supercoppa europea contro lo \u0160achtar. Il 19 dicembre 2009 vince con il la Coppa del mondo per club contro l'Estudiantes; questa vittoria permette alla squadra catalana di centrare il \"sextuple\", ovvero a primeggiare in tutte le sei competizioni disputate nell'anno solare. Vince anche il campionato spagnolo, per la seconda volta in carriera. Il 21 agosto 2010 vince la supercoppa spagnola ai danni della sua ex squadra, il . Nella stagione 2010-2011 il si riconferma ad alti livelli e Dani Alves, con le sue prestazioni, contribuisce alla vittoria della UEFA Champions League, in contro il Manchester United (come due anni prima) e del campionato.\nIl 17 agosto 2011 vince la Supercoppa di Spagna contro il Real Madrid. Il 25 gennaio 2012, nella partita di Coppa del Re contro il , sigla il gol del 2-0 per il , rete che permette alla squadra catalana di qualificarsi alla semifinale. Il 25 maggio vince per la terza volta la Coppa di Spagna in finale contro l'Athletic Bilbao (3-0). Per la stagione 2012-2013 cambia il proprio numero di maglia, ereditando la casacca numero 22 da \u00c9ric Abidal. Il 21 agosto 2013 fornisce un assist al compagno Neymar per il suo primo gol con la maglia dei blaugrana nell'andata della Supercoppa di Spagna a Madrid contro l'Atl\u00e9tico (1-1). Dani Alves disputa anche la gara di ritorno, che sancisce la vittoria del trofeo da parte del Barcellona.\nIl 27 aprile 2014, durante la partita di campionato Villarreal-Barcellona, mentre si accinge a battere un calcio d'angolo, gli viene lanciata dagli spalti una banana. Dani Alves, senza scomporsi, risponde a questo gesto chiaramente razzista in modo singolare: raccoglie il frutto, lo sbuccia e lo mangia, continuando poi a giocare. Mediaticamente l'accaduto suscita grande eco e l'atteggiamento del calciatore diviene un simbolo della lotta contro il razzismo, tanto che Dani Alves, in segno di solidariet\u00e0, viene imitato sui social network da molti altri calciatori, da altri sportivi e anche da personalit\u00e0 non legate al mondo del calcio. Il 17 settembre 2014, nella partita vinta prr 1-0 in casa contro l' in UEFA Champions League, raggiunge quota 300 presenze in tutte le competizioni con la maglia del Barcellona. Il 17 maggio 2015, grazie alla vittoria esterna contro l', si aggiudica con i colori \"blaugrana\" il campionato spagnolo per la quinta volta. Il 30 maggio vince per la quarta volta la Coppa del Re, grazie al 3-1 contro l'Athletic Bilbao, mentre il 6 giugno si aggiudica per la terza volta la UEFA Champions League battendo con i compagni la per 3-1 a Berlino.\nNella stagione 2015-2016 decide di indossare la maglia numero 6 lasciata libera da Xavi. Comincia la nuova stagione vincendo la Supercoppa UEFA contro il . Per Alves si tratta del quarto successo personale, uno in meno rispetto al record di cinque vittorie detenuto da Paolo Maldini.\nIl 2 giugno 2016 il Barcellona annuncia sul proprio sito ufficiale che il giocatore ha assunto la decisione di lasciare la compagine catalana.\nJuventus.\nIl 27 giugno 2016 si trasferisce alla , scegliendo la maglia numero 23. Il 21 settembre, in occasione di Juventus- di Serie A, sigla il proprio primo gol ufficiale in maglia bianconera. Quella stessa settimana, il 27 settembre, sigla anche la rete del definitivo 0-4 in casa della , primo gol in UEFA Champions League con i bianconeri. Il 27 novembre, in seguito ad un contrasto di gioco con Lucas Ocampos avvenuto nel corso della partita persa per 3-1 contro il , subisce la frattura composta del perone sinistro.\nRientrato dall'infortunio, realizza altre due reti nella fase a eliminazione diretta di Champions League, contro e , contribuendo al raggiungimento della finale, poi persa 1-4 contro il Real Madrid. Il 17 maggio segna il gol dell'1-0 nella vittoria contro la Lazio in finale di Coppa Italia. Il 29 giugno risolve anticipatamente il contratto che lo legava al club bianconero, dopo aver vinto lo scudetto e la Coppa Italia con la Juventus e dopo aver collezionato con la stessa squadra 33 presenze totali e 6 reti segnate.\nParis Saint-Germain.\nIl 12 luglio 2017 firma un contratto biennale con il Paris Saint-Germain, decidendo di indossare la maglia numero 32. Il 29 luglio seguente, all'esordio con la nuova maglia, segna subito il suo primo gol, nella Supercoppa di Francia vinta contro il Monaco.\nA fine stagione colleziona complessivamente 41 presenze e 5 gol in tutte le competizioni, arricchendo il suo palmar\u00e8s da record con la Ligue 1, la Coupe de France e la Coupe de la Ligue.\nNella seconda stagione i parigini conquistano solo 2 trofei su cinque: la Supercoppa di lega e la sesta Ligue 1 in sette anni. La squadra viene eliminata agli ottavi di Champions League dal Manchester United, ai quarti di Coupe de la Ligue dal Guingamp e in finale di Coppa di Francia ai rigori contro il , dopo aver condotto per 2-0 grazie allo stesso brasiliano che sblocca l'incontro. Dani Alves si ripete anche nella serie dal dischetto ma non riesce nell'occasione ad alzare il suo 43\u00ba titolo.\nAl termine della stagione, non rinnova il suo contratto con la societ\u00e0 francese, lasciando quindi la squadra.\nSan Paolo.\nSvincolatosi dal , il 2 agosto 2019 viene ufficializzato dal , con cui firma un contratto valido fino a dicembre 2022. Sceglie di indossare la maglia numero 10. Dopo due anni e la vittoria di un Campionato Paulista nel 2021, il 17 settembre dello stesso anno risolve il contratto con la societ\u00e0 brasiliana in scadenza nel dicembre 2022.\nRitorno al Barcellona.\nIl 12 novembre 2021 viene annunciato un principio di accordo per il suo ritorno al fino al termine della stagione, scegliendo di indossare la numero 8. Pur allenandosi con la squadra catalana dallo stesso mese, il contratto del brasiliano viene registrato il 5 gennaio 2022. Lo stesso giorno fa il suo secondo esordio con la maglia blaugrana nella vittoria per 2-1 contro il in Coppa del Re. Tre giorni dopo debutta anche in campionato, nel pareggio per 1-1 contro il , partita nella quale fornisce l'assist a Luuk de Jong per il momentaneo vantaggio. Il 6 febbraio \u00e8 protagonista nell\"'El Otro Clasico\" contro il , partita in cui segna una rete, la prima al ritorno in maglia blaugrana, mette a referto un assist e viene espulso.\nNazionale.\nA livello giovanile ha preso parte al Mondiale Under-20\u00a02003, vincendo il torneo con il Brasile e venendo nominato come terzo miglior calciatore di quella competizione.\nLa sua prima partita con la nazionale brasiliana, seppur non ufficiale, avviene il 7 ottobre 2006, entrando come sostituto nell'amichevole contro il club kuwaitiano Al Kuwait Kaifan, mentre 3 giorni dopo esordisce ufficialmente nell'amichevole contro l'. Viene convocato dal commissario tecnico Carlos Dunga per la Copa Am\u00e9rica 2007 in Venezuela. Gioca le tre partite della fase a gironi e la finale vinta contro l'; contro gli argentini \u00e8 autore del secondo gol del Brasile che alla fine si imporr\u00e0 sull'avversario per 3-0. Due anni dopo \u00e8 tra i convocati di Dunga per la FIFA Confederations Cup 2009, vinta dal Brasile, in cui \u00e8 autore di un gol nella semifinale contro il .\nNel maggio 2010 \u00e8 stato convocato dal commissario tecnico Carlos Dunga per il Mondiale 2010 in Sudafrica. Il 15 giugno fa il suo esordio mondiale subentrando a Maicon nella prima sfida della fase a gironi contro la . Il 25 giugno, con il Brasile gi\u00e0 qualificato agli ottavi di finale, gioca da titolare la terza sfida della fase a gironi contro il . Sempre da titolare gioca l'ottavo di finale contro il e il quarto di finale contro i che sancisce l'eliminazione del Brasile.\nNel 2011 Mano Menezes lo ha convocato per la Coppa America in Argentina dove Dani Alves ha disputato 2 delle 4 partite dei verdeoro, eliminati nei quarti di finale dal ai rigori (0-2).\nIl 14 maggio viene inserito, dal CT Luiz Felipe Scolari, nella lista dei 23 convocati per la FIFA Confederations Cup 2013, che \u00e8 svolta in Brasile dal 15 al 30 giugno 2013 come preludio del Mondiale 2014. Disputa da titolare tutte e cinque le partite del Brasile, compresa la vittoriosa finale contro la . Viene convocato per la Coppa del mondo 2014 svoltasi in Brasile. In questa competizione \u00e8 titolare fino ai quarti di finale, poi, a causa di uno scarso stato di forma, perde il posto da titolare in favore di Maicon. Salta dunque la semifinale contro la (1-7) che sancisce l'eliminazione del Brasile e anche la finale per il terzo posto persa contro i (0-3).\nL'11 giugno 2015 viene in seguito integrato dal commissario tecnico Carlos Dunga, nella lista definitiva alla Copa Am\u00e9rica 2015, a causa dell'infortunio di Danilo. Dani Alves gioca titolare tutte le 4 partite del Brasile, compreso il quarto di finale perso contro il .\nConvocato per la Copa Am\u00e9rica 2019, vince la competizione con la fascia di capitano.\nNell'estate del 2021 partecipa con la nazionale olimpica allenata da Andr\u00e8 Jardine alle Olimpiadi di Tokyo. Gioca tutte e sei le partite del torneo, laureandosi campione olimpico grazie alla vittoria per 2-1 dopo i tempi supplementari sulla Spagna.\nStatistiche.\nPresenze e reti nei club.\n\"Statistiche aggiornate al 6 febbraio 2022.\"\nCronologia presenze e reti in nazionale.\n \n \n \n "}
{"id": "1204977", "revid": "31789", "url": "https://it.wikipedia.org/wiki?curid=1204977", "title": "Sudirman", "text": "Il Sudirman (in lingua locale \"Dugunduguoo\", in inglese \"Sudirman Range\") \u00e8 una catena montuosa della Nuova Guinea occidentale, territorio dell'Oceania politicamente annesso all'Indonesia. Ospita la montagna pi\u00f9 alta dell'Oceania, il Puncak Jaya (4.884\u00a0m)."}
{"id": "1204978", "revid": "33689", "url": "https://it.wikipedia.org/wiki?curid=1204978", "title": "Ramza Beouvle", "text": ""}
{"id": "1204980", "revid": "363629", "url": "https://it.wikipedia.org/wiki?curid=1204980", "title": "Sehnsucht (sentimento)", "text": "Sehnsucht \u00e8 una parola-chiave dello spirito romantico tedesco, che incarna un concetto tipico della cultura romantica, reso in italiano per lo pi\u00f9 con il termine \"struggimento\". \nDeriva dall'antico alto tedesco \"Sensuht\", nel senso di \"malattia del doloroso bramare\" e indica un desiderio interiore rivolto ad una persona o una cosa che si ama o si desidera fortemente.\nQuesto stato d'animo \u00e8 direttamente collegato al doloroso struggimento che si prova nel non potere raggiungere l'oggetto del desiderio.\nIn alcuni casi specifici, come per le persone che si lasciano consumare dalla \"Sehnsucht\", essa pu\u00f2 assumere tratti patologici e psicopatologici, molto simili alle molteplici forme di desiderio di morte, che possono raggiungere un proposito di suicidio.\nEtimologia ed uso linguistico.\nNell'uso linguistico in epoca altomedievale, la parola \"Sehnsucht\" ha uno stretto rapporto con il dolore, come attestato dalla \"visione\" delle persone coinvolte in questo stato d'animo. In seguito, sotto alleviamento del significato patologico, il termine descrive un alto grado di forte e spesso doloroso desiderio verso qualcosa, in particolare laddove non ci sono speranze di raggiungerla o quando tale raggiungimento \u00e8 ancora molto lontano. \nLa parola \"Sehnsucht\" verr\u00e0 accolta come \"germanismo\" in numerose lingue. Proprio a causa della sua indeterminatezza, \u00e8 infatti difficile trovare vocaboli che esprimano concetti analoghi o equivalenti a quelli legati a questo specifico termine.\nDefinizione.\nSecondo Ladislao Mittner, indica l'\"anelito\" verso qualcosa di ancora mai attinto. Pu\u00f2 ricordare la nostalgia (\"Heimweh\"), ma mentre la nostalgia \u00e8 il desiderio di riappropriarsi del passato, spesso legato ad oggetti precisi, la \"Sehnsucht\" \u00e8 la ricerca di qualcosa di indefinito nel futuro.\nPi\u00f9 precisamente, si potrebbe tradurre \"Sehnsucht\" con \"desiderio del desiderio\": deriva infatti dai termini \"das Sehnen\", il desiderio ardente, e \"die Sucht\", la dipendenza. Letteralmente, quindi, \"Sehnsucht\" potrebbe essere tradotto come \"dipendenza dal desiderio\", ovvero il costante anelito che porta l'essere umano a non accontentarsi mai di ci\u00f2 che raggiunge o possiede, ma lo spinge sempre verso nuovi traguardi. Un concetto affine \u00e8 quello di malinconia. Heidegger, invece, ne individua un diverso significato, poich\u00e9 \"Sucht\" \u00e8 da intendere nel suo significato originario come \"dolore\" : \"La nostalgia (Sehnsucht) \u00e8 il dolore della vicinanza del lontano\" (\"Chi \u00e8 lo Zarathustra di Nietzsche?\", in \"Saggi e discorsi\", Mursia, p.71) \n\"Sehnsucht\" nella mitologia.\nNella mitologia greca \u00e8 Pothos il Dio della \"Sehnsucht\", che \u00e8 da ricercarsi nel rapporto tra Eros ed Afrodite. La personificazione dei sentimenti umani, che secondo una spiegazione in chiave psicologica vengono rappresentati dai Miti, \u00e8 piuttosto chiara nel mito degli androgini, creature con connotati maschili e femminili, dalle quali derivano gli uomini. Gli androgini sono descritti come esseri molto coraggiosi, poich\u00e9 avevano osato prendere d'assalto l'Olimpo, riuscendo persino a sottomettere Zeus per un certo periodo di tempo. Dopo che Zeus riusc\u00ec a scacciarli non volle per\u00f2 annientarli, come fece con i giganti, ma decise di dividerli in due met\u00e0: una maschile ed una femminile. Diede ad Apollo il compito di guarire i nuovi esseri nati dalla loro divisione, gli uomini, che dopo la separazione persero la loro forza. Da quel momento furono eternamente legati dall'amore (Eros) e dalla lieve forma di \"Sehnsucht\" (Pothos)."}
{"id": "1204981", "revid": "110157", "url": "https://it.wikipedia.org/wiki?curid=1204981", "title": "Lesja", "text": "Lesja \u00e8 un comune norvegese della contea di Innlandet, distretto di Gudbrandsdalen."}
{"id": "1204983", "revid": "33689", "url": "https://it.wikipedia.org/wiki?curid=1204983", "title": "Principessa Ovelia Atkasha", "text": ""}
{"id": "1204984", "revid": "124853055", "url": "https://it.wikipedia.org/wiki?curid=1204984", "title": "Campionato italiano di football americano", "text": "Il campionato italiano di football americano \u00e8 stato regolarmente disputato a partire dal 1980. Fino al 2003, l'attivit\u00e0 relativa a questo sport era gestita dalla \"Federazione Italiana American Football\" (FIAF). Dopo il commissariamento della federazione per insolvenza, e la sua conseguente espulsione dal CONI, l\"'american football\" italiano \u00e8 stato organizzato in diverse leghe e associazioni. Nel 2007 una scissione operata da alcuni importanti club di serie A ha dato vita a due campionati rivali. Tale rivalit\u00e0 \u00e8 per\u00f2 ormai esaurita visto che la FIDAF (Federazione Italiana Di American Football) riconosciuta dal CONI ha al suo interno pi\u00f9 del 95% delle squadre presenti sul territorio Italiano.\nLe premesse.\nIn Italia la prima partita di football americano si svolse a Genova il 27 novembre 1913 quando si affrontarono le squadre della USS Connecticut e della USS Kansas, due delle quattordici navi della Great White Fleet americana temporaneamente attraccate nel porto ligure nel corso di una crociera di esercitazione nel Mar Mediterraneo. La USS Connecticut ha la meglio con il punteggio di 17-6.\nDopo questa sporadica apparizione, il football americano torn\u00f2 in Italia con le truppe alleate durante la seconda guerra mondiale: caschi e palle ovali seguirono l'avanzata dei reparti statunitensi dal sud al nord della penisola. Il 23 novembre 1944 si disput\u00f2 allo Stadio della Vittoria (Bari), tra i Playboys e la Technical School, una partita di touch football. Il trofeo in palio, denominato \"Bambino Bowl\", fu conquistato dalla Technical School per 13-0 davanti a un pubblico di 5.000 spettatori. Questa partita viene spesso considerata, erroneamente, la prima partita di football americano disputata in Italia.\nPoco pi\u00f9 di un mese dopo si disput\u00f2 a Firenze, davanti a 25.000 persone il giorno di Capodanno del 1945, lo \"Spaghetti Bowl\" tra i Bridgebusters (rappresentanti della 12\u00aa Air Force) e i Mudders (5\u00aa Armata dell'Esercito americano), che si imposero per 20-0.\nAnche se probabilmente in quegli anni si giocarono altri incontri di cui non rimane documentazione, il primo in tempo di pace, ebbe luogo a Trieste, ultimo territorio liberato, nel gennaio del 1948. L'incontro fu organizzato dalle Trieste United States Troops e vide gli SP'S prevalere sulla D Company per \"tre touchdown\" (quindi 21-0)\nIl primo incontro ufficiale giocato fra squadre italiane di football americano in preparazione al primo campionato ufficialmente riconosciuto dalla federazione fu invece disputato il 24 giugno 1978 allo stadio Carlo Speroni di Busto Arsizio: fu vinto dai Rhinos Milano sui Frogs Gallarate per 36-0.\nStoria.\nPrimi campionati.\nIl primo campionato di football americano organizzato in Italia, che non fu per\u00f2 mai riconosciuto dalla federazione, ebbe luogo nel 1977 e venne vinto dai Tori Torino.\nIn questo contesto ci fu il primo incontro ufficiale giocato fra squadre italiane di football americano in preparazione al primo campionato ufficialmente riconosciuto dalla federazione; disputato il 24 giugno 1978 allo stadio Carlo Speroni di Busto Arsizio, l'incontro fu vinto dai Rhinos Milano sui Frogs Gallarate per 36-0.\nIl primo campionato di football americano ufficialmente riconosciuto dalla federazione venne organizzato nel 1980: in questo torneo si impose la Lupi Roma, che fu pertanto la prima squadra in questo sport a laurearsi campione d'Italia.\nCrisi e declino.\nDopo i fasti degli anni ottanta, il football italiano entr\u00f2 in una fase di recessione. Tra le cause potrebbero avere concorso l'esaurirsi della prima generazione di appassionati, una congiuntura economica sfavorevole e l'avvento delle pay-tv che orient\u00f2 gli interessi degli sponsor verso gli sport pi\u00f9 seguiti, determinando una situazione difficile per tutte le discipline meno seguite. Molte squadre storiche chiusero, altre realt\u00e0 pi\u00f9 effimere apparvero e scomparvero velocemente; tra queste, i gloriosi Rhinos Milano, i cui giocatori si divisero in altre squadre, una delle quali, i Pharaones, riusc\u00ec comunque a vincere un superbowl. A Bologna le due squadre storiche dei Doves Bologna e dei Warriors Bologna, protagoniste di una celebre rivalit\u00e0 e di accesi derby, tentarono nel 1989 una fusione per poi sparire due anni dopo e in pochi anni le quattro squadre cittadine si ridussero a una, i Phoenix San Lazzaro, che furono protagonisti di due vittorie al Superbowl, prima dell'avvento di Lions Bergamo.\nIl punto pi\u00f9 basso della parabola di quello che era iniziato come lo \"spaghetti-football\" si raggiunse nei primi anni 2000. La federazione, commissariata dal 1998 per un'insostenibile situazione finanziaria, fu definitivamente espulsa dal CONI nel 2000, lasciando il movimento sportivo senza un punto di riferimento. Questa situazione diede origine a un nuovo frazionamento organizzativo: nel 2003 si disputarono due campionati differenti e altrettante finali: l'Eleven Bowl, organizzato dalla neonata FIDAF a cui parteciparono 4 squadre del sud, vinto dagli Sharks Palermo, e la Golden League della FIAF, che mantenne il marchio \"Superbowl\" ma al quale parteciparono soltanto 5 squadre, tra cui i Lions Bergamo vincitori.\nLa rinascita.\nDal 2004 la Serie A, rinominata \"Superbowl League\", fu organizzata dalla National Football League Italy, ennesima lega nata per sopperire al vuoto lasciato dalla scomparsa della Federazione Italiana American Football (FIAF). Nel 2008 per\u00f2 i maggiori club, con l'obiettivo di rilanciare il movimento, decisero di uscire dalla NFLI e organizzare una Super-lega d'\u00e9lite a girone unico, chiamata Italian Football League. Come nel 2003, anche nel 2008 si giocarono due finali: il XXVIII Superbowl, organizzato dalla NFLI e vinto dagli Hogs Reggio Emilia sui Warriors Bologna, e il 1\u00b0 Italian Superbowl della IFL, vinto dai Lions Bergamo, al loro 11\u00ba titolo consecutivo, sui Giants Bolzano.\nLa stagione 2009 avrebbe dovuto rappresentare quella della riunificazione e del definitivo rilancio del football in Italia. Nel frattempo infatti il movimento sembrava dare segnali di ripresa, molti ex-giocatori erano diventati dirigenti e avevano rifondato alcune delle squadre storiche, infondendo nuovo entusiasmo all'ambiente. Tuttavia i campionati rimasero ancora divisi: chiusa la NFLI, che aveva esaurito il suo compito storico, molte delle squadre che nel 2007 erano rimaste fuori dalla nuova lega vi si trasferirono. La IFL poteva contare su una serie A e una serie cadetta, ma altri club della ormai defunta NFLI avevano creato un'altra federazione, la Federazione Italiana Football, e disputato un campionato alternativo, mantenendo la numerazione tradizionale del Superbowl. Numerazione tradizionale che FIDAF e IFL hanno recuperato nel 2012 visto che tutte le squadre che abbiano mai vinto un Superbowl Italiano (con le uniche eccezioni di Phoenix e Pharaones ora scomparsi) giocano in campionati FIDAF.\nIl Superbowl XXX \u00e8 stato vinto dai Red Jackets Lunigiana sui Bengals Brescia, mentre l'Italian Superbowl II ha visto la fine del dominio pluridecennale dei Lions Bergamo, superati dai Giants Bolzano che si sono presi la rivincita, dopo la sconfitta di misura del 2008."}
{"id": "1204987", "revid": "33689", "url": "https://it.wikipedia.org/wiki?curid=1204987", "title": "Agrias Oaks", "text": ""}
{"id": "1204990", "revid": "713168", "url": "https://it.wikipedia.org/wiki?curid=1204990", "title": "Santa Maria delle Mole", "text": "Santa Maria delle Mole (confidenzialmente \"Santa Maria\") \u00e8 un centro abitato, frazione del comune di Marino, in provincia di Roma, nell'area dei Castelli Romani. Santa Maria \u00e8 sede della II circoscrizione del comune di Marino, ed \u00e8 la frazione pi\u00f9 popolosa e vitale di questo comune. Posta sul tracciato della SS 7 via Appia e della linea ferroviaria Roma-Velletri, \u00e8 un abitato di recente e progressiva urbanizzazione in continua crescita. Da notare l'accessibilit\u00e0 da tre varchi diversi lungo l'Appia e gli ottimi collegamenti con Roma.\nGeografia fisica.\nClima.\nIn gennaio la temperatura media minima e massima registrata a Roma \u00e8 di 1.9\u00a0\u00b0C e 12.2\u00a0\u00b0C, a Grottaferrata (329 metri slm) si registrano 3.4\u00a0\u00b0C e 11.2\u00a0\u00b0C, a Velletri (352 metri) 3.8\u00a0\u00b0C e 10.6\u00a0\u00b0C e a Colonna 2.5\u00a0\u00b0C e 12.6\u00a0\u00b0C. Le temperature di Santa Maria delle Mole non differiscono da quelle degli altri Castelli citati.\nD'estate invece Velletri e Colonna registrano una massima di 31\u00a0\u00b0C, simile a Roma Urbe, e Grottaferrata 29.7\u00a0\u00b0C, non diversamente da Santa Maria.\nLa distribuzione annuale della piovosit\u00e0 \u00e8 inferiore ai 1000\u00a0mm e in media compresa tra i 700 e i 900\u00a0mm. Ai Colli Albani si presenta il fenomeno detto stau, che consiste nella riduzione del vapore acqueo nelle nuvole man mano che il terreno si alza. Perci\u00f2 la piovosit\u00e0 maggiore si avr\u00e0 sulle prime alture dei Colli Albani, rivolte verso il mare, verso sud sud-ovest, e la minore verso nord.\nNormalmente la zona \u00e8 battuta da venti di Scirocco e Libeccio, ma talvolta compare anche il Ponente. Durante l'inverno invece si ha la presenza di Tramontana e Grecale, il primo proveniente dalla vasta pianura dell'Agro Romano, nel quale Santa Maria si estende.\nTerritorio.\nSanta Maria delle Mole si \u00e8 sviluppata nella zona dell'Agro Romano ai piedi dei Colli Albani. Il territorio \u00e8 in massima parte pianeggiante, eccetto alcuni piccoli rilievi come il Colle della Falcognana.\nSanta Maria si trova nei pressi dello scalo aeroportuale di Ciampino ed \u00e8 sorvolata da una media di circa 180 aerei ogni giorno, con punte di oltre 200 nel periodo estivo. La popolazione si \u00e8 organizzata a partire dal 2005 per chiedere una consistente riduzione del traffico aereo che \u00e8 accusato di provocare un elevato inquinamento ambientale dovuto agli scarichi di cherosene, un grave rischio per la sicurezza a causa delle rotte di decollo che sorvolano case e scuole a poche decine di metri d'altezza e un rumore assordante che provoca danni a circa 7.000 persone (come certificato dallo studio ufficiale CRISTAL); tuttora non esiste nessuna centralina di monitoraggio delle polveri sottili.\nIdrografia.\nNel territorio della II circoscrizione scorrono alcuni corsi d'acqua di piccola portata, denominati \"fossi\" o \"marane\":\nIn prossimit\u00e0 dell'abitato, adiacente alla linea ferroviaria, esistono una sorgente acquifera e una sorgente sulfurea che caratterizza l'odore di una parte del territorio circoscrizionale tra Santa Maria e Cava dei Selci, a cavallo della via Appia.\nLa falda acquifera di Santa Maria delle Mole \u00e8 collegata a quella del Lago Albano, e vi attingono molti pozzi di abitazioni. A Santa Maria \u00e8 presente un depuratore delle acque di scarico, convogliate allo stesso Lago Albano. Tuttavia, la capacit\u00e0 massima di questo depuratore \u00e8 inferiore alla reale quantit\u00e0 da trattare: perci\u00f2 il comune e l'assessorato all'Ambiente della Provincia di Roma stanno prendendo in considerazione il potenziamento della struttura a beneficio delle acque lacustri.\nOrigini del nome.\nIl toponimo di \"Santa Maria delle Mole\" nasce dalla composizione di \"Santa Maria\", in onore della Vergine Maria patrona del centro abitato, e \"delle Mole\", dalle mole che sorgevano nel luogo, alimentate dalle acque del \"fosso di Fiorano\" e dalle sorgenti presenti \"in loco\".\n\u00c8 consuetudine ritenere che il nome provenga dal ritrovamento, effettuato in origine, di una piccola statua raffigurante la Madonna e di una coppia di mole. La statua e le mole sono state conservate a lungo in un piccolo spazio recintato nei pressi del semaforo all'incrocio di Viale della Repubblica con la Via Appia Nuova. Attualmente sono poste in bella vista al centro di piazza Sandro Sciotti.\nStoria.\nPoco distante dall'attuale abitato probabilmente sorgeva un antichissimo abitato latino, Mugillae, di cui resterebbero pochi ruderi su un'altura in prossimit\u00e0 della Falcognana. A ridosso dell'odierna Santa Maria, dove sorge la localit\u00e0 di Frattocchie, si trovava la citt\u00e0 romana di Bovillae, che decadde nel corso dell'Impero nonostante la presenza dell'Appia.\nCon la decadenza della Via Appia la zona decade lentamente, anche se i Savelli installano forse al bivio con la Via Nettunense una loro chiesina, che in breve decade anch'essa.\nNel XVII secolo il cardinal Girolamo Colonna si fece costruire la Villa della Sirena lungo l'Appia, oggi di propriet\u00e0 dei padri trappisti insediati nel luogo nel 1929. La villa trae nome da una statua di sirena rinvenuta nei lavori e collocata sul portale della tenuta. Altri ritrovamenti furono un sepolcro con scene di resurrezione, colonnine e pezzi di un ciborio appartenente ad una chiesina paleocristiana, addirittura una catacomba di cui poi si \u00e8 persa l'ubicazione.\nNegli anni trenta sull'orario delle Tranvie dei Castelli Romani della STEFER \u00e8 riportata una fermata, situata fra Santa Maria delle Mole e Cava dei Selci, che viene indicata come \"Santa Maria delle Frattocchie\".\nSolo dalla met\u00e0 del Novecento la zona inizier\u00e0 ad essere abitata fiorentemente, e alla pastorizia e viticoltura si sostituir\u00e0 una massiccia edificazione.\nSociet\u00e0.\nReligione.\nLa religione pi\u00f9 professata a Santa Maria delle Mole \u00e8 il Cristianesimo nella confessione cattolica. Una sola \u00e8 la parrocchia che include tutto il territorio alla sinistra della via Appia, ed \u00e8 intitolata alla \"Nativit\u00e0 della Beata Maria Vergine\". I fedeli battezzati sono circa 12.000.\nGeografia antropica.\nUrbanistica.\nLo sviluppo urbano di Santa Maria delle Mole si articola obliquamente rispetto alla via Appia lungo viale della Repubblica. L'assesto urbanistico di Santa Maria, fondamentalmente, \u00e8 dovuto al piano regolatore generale del 1979, anche se gran parte delle opere previste da quel piano sono rimaste inattuate, mentre l'edificazione ha seguito sostanzialmente l'originaria conformazione dei terreni - i confini delle propriet\u00e0 -.\nIl nuovo piano regolatore nel 2000, modificato nell'attuale assetto nel 2004, ha previsto importanti aree edificabili a ridosso dell'abitato, come ad esempio nell'area del Divino Amore - per la parte marinese, confinante con la zona urbanistica romana di Castel di Leva, in cui si trova l'omonimo santuario mariano -, su cui \u00e8 in corso una decennale battaglia legale e politica tra favorevoli all'urbanizzazione e favorevoli all'ampliamento su quella zona del Parco Regionale dell'Appia Antica.\nMonumenti e luoghi d'interesse.\nArchitetture religiose.\nEdicole sacre.\nEdicola della Madonna delle Mole. Recente immagine raffigurante la Madonna patrona ed eponima -cio\u00e8 da cui \u00e8 derivato il nome- della popolosa frazione, che si trova in piazza Sandro Sciotti.\nInfrastrutture e trasporti.\nFerrovie.\nSanta Maria delle Mole \u00e8 attraversata dal 1863 dalla linea ferroviaria Roma-Velletri. Originariamente la stazione con nome \"Frattocchie\" era l'attuale \"Casabianca\", dapprima territorio di Marino e dal 1974 territorio di Ciampino. In seguito venne aperta l'odierna stazione, in prossimit\u00e0 dell'abitato. La stazione, dotata di un unico binario e di scarse infrastrutture, consente il passaggio di un treno ogni 60 minuti in direzione Velletri e di un treno ogni 60 minuti in direzione Roma Termini, tranne un lieve incremento nella fascia mattutina, nonostante un enorme afflusso di passeggeri. Intorno a mezzanotte il servizio \u00e8 sospeso a favore di un servizio navetta.\nSanta Maria delle Mole \u00e8 stata anche attraversata dalla Tramvie dei Castelli Romani, gestita dalla STEFER, con collegamenti per Albano Laziale e Roma (direttrice Appia). La linea transitava in sede propria tra la via Appia e la localit\u00e0 Cava dei Selci, per poi ritornare in sede stradale nei pressi di Frattocchie su via del Sassone. Il terrapieno che ospitava la linea fu in parte sbancato a fine anni ottanta per la costruzione del Palaghiaccio.\nAmministrazione.\nSanta Maria delle Mole, assieme a Cava dei Selci, costituisce la II circoscrizione del comune di Marino.\nL'amministrazione della circoscrizione \u00e8 regolamentata dal \"Regolamento Comunale delle Circoscrizioni\", approvato dal Consiglio comunale di Marino il 9 gennaio 1992, con delibera n\u00b0 6. Prima di allora erano in funzione i Consigli di Frazione.\nSport.\nImpianti sportivi.\nL'impianto sportivo pi\u00f9 importante \u00e8 quello del \"Palaghiaccio\", sito in localit\u00e0 Cava dei Selci, sulla destra della via Appia, una delle strutture pi\u00f9 importanti di questo genere nonch\u00e9 l'unico Palaghiaccio dei Castelli Romani. Il Palaghiaccio, che occupa oltre 10.000 m\u00b2 di superficie, concepito con le tecnologie pi\u00f9 avanzate disponibili, si offre per una vasta gamma di attivit\u00e0, dal pattinaggio ai concerti.\nDal 1970 \u00e8 operativo un centro sportivo, il GREEN HOUSE dotato di piscina, e di due campi da tennis, quattro campi da calcetto, uno da calciotto, un campo da beach volley, 3 palestre e centro benessere. Attiguo al centro un'area giochi per bambini, il GREEN ISLAND, 2500 m2 al coperto con gonfiabili."}
{"id": "1204991", "revid": "33689", "url": "https://it.wikipedia.org/wiki?curid=1204991", "title": "Delita Hyral", "text": ""}
{"id": "1204992", "revid": "33689", "url": "https://it.wikipedia.org/wiki?curid=1204992", "title": "Algus Sadalfas", "text": ""}
{"id": "1204993", "revid": "33689", "url": "https://it.wikipedia.org/wiki?curid=1204993", "title": "Zalbag Beoulve", "text": ""}
{"id": "1204995", "revid": "33689", "url": "https://it.wikipedia.org/wiki?curid=1204995", "title": "Dycedarg Beoulve", "text": ""}
{"id": "1204997", "revid": "110157", "url": "https://it.wikipedia.org/wiki?curid=1204997", "title": "Lom (Norvegia)", "text": "Lom un comune norvegese della contea di Innlandet, distretto di Gudbrandsdalen."}
{"id": "1204999", "revid": "123844107", "url": "https://it.wikipedia.org/wiki?curid=1204999", "title": "Prunus cerasifera", "text": "L'\u00e0molo (Prunus cerasifera ), detto anche mirabolano, brombolo o marusticano, o semplicemente rusticano, \u00e8 una pianta appartenente alla famiglia delle Rosaceae e al genere Prunus. Il mirabolano \u00e8 un albero da frutto ma spesso \u00e8 anche usato come albero ornamentale.\nDistribuzione.\nIl mirabolano \u00e8 un albero tipico dell'Europa centrale ed orientale e dell'Asia centrale e sud-occidentale. Si trova diffuso allo stato selvatico in italia.\nDescrizione.\nSi tratta di un albero o un grosso arbusto, latifoglie e con fogliame deciduo, alto fino a 6-7 metri, con chioma globosa espansa di colore verde chiaro (rosso nella variet\u00e0 'Pissardii'). ha tronco eretto, sinuoso, presto ramificato con corteccia di colore bruno-rossiccio, fessurata e squamata negli esemplari adulti.\nLe foglie sono ovate o ellittiche, fino ad una grandezza di 4x6 centimetri, con apice affusolato e margine seghettato; pagina superiore di colore verde (rosso nella variet\u00e0 'Pissardii'), pagina inferiore pi\u00f9 chiara con peli lungo le nervature.\nL'\u00e0molo ha fiori che variano dal bianco al rosa, con un diametro compreso tra i 2 e i 2,5 centimetri, inseriti singolarmente su corti piccioli. Fiorisce in marzo-aprile prima o assieme alle foglie.\nI frutti, detti \u00e0mole, sono delle drupe rotonde del diametro di 2\u20133\u00a0cm, di colore giallo o rosso cupo, simili alle ciliegie ma all'interno ricordano le prugne. Sono aspri quando acerbi e verdi, ma diventano dolci una volta raggiunta la maturazione, in giugno-luglio.\nColtivazione.\nIl mirabolano \u00e8 un albero rustico, non ha bisogno di molte annaffiature, \u00e8 resistente a molti parassiti, non teme il freddo ed \u00e8 adattabile a diversi suoli.\nUsi.\nViene apprezzato per i frutti, che maturano a giugno-luglio (a seconda delle variet\u00e0), inoltre pu\u00f2 essere usato per preparare confetture.\n\u00c8 usato soprattutto come pianta portainnesti per alcune specie di \"Prunus\" coltivate.\nL'\u00e0molo \u00e8 molto impiegato come pianta ornamentale per i parchi, i giardini e le siepi, nelle variet\u00e0 con foglie colorate.\nLa pianta \u00e8 mellifera, i fiori sono molto bottinati dalle api, ma del miele monoflorale non se ne riesce a produrre per la limitata diffusione della pianta."}
{"id": "1205001", "revid": "33689", "url": "https://it.wikipedia.org/wiki?curid=1205001", "title": "Principe Bestrada Larg", "text": ""}
{"id": "1205002", "revid": "33689", "url": "https://it.wikipedia.org/wiki?curid=1205002", "title": "Principe Druksmald Goltana", "text": ""}
{"id": "1205005", "revid": "729019", "url": "https://it.wikipedia.org/wiki?curid=1205005", "title": "Servizio ferroviario metropolitano di Salerno", "text": "Il servizio ferroviario metropolitano di Salerno, \u00e8 un servizio ferroviario urbano che serve la citt\u00e0 di Salerno lungo l'asse est-ovest. I treni percorrono una linea ferroviaria dedicata, a binario semplice, gestita da RFI, lunga circa sei chilometri con sei fermate urbane, affiancata alla ferrovia Tirrenica Meridionale.\nStoria.\nL'idea di un servizio urbano da connettere a quello regionale risale agli anni ottanta, quando il CIPE autorizz\u00f2 il finanziamento per l'infrastruttura richiesto dal Ministero per le aree urbane. Il 9 maggio 1996 venne firmato un \"accordo quadro\" tra i diversi enti coinvolti. Successivi accordi risalgono al 18 dicembre 2001, al 31 ottobre 2002 e al 29 dicembre 2004.\nLa delibera del CIPE \u00e8 la numero 74 del 23 aprile 1997 che stanzia 75 miliardi di lire ai sensi della legge 144 del 1995 a favore delle aree depresse e 5 miliardi tramite un mutuo della Cassa Depositi e Prestiti erogato al comune di Salerno. Il progetto \u00e8 denominato \"sistema ferroviario di tipo metropolitano della conurbazione salernitana\".\nNel dicembre 1999 iniziano i lavori a cura dell'ATI tra la Mattioli SpA e la Perilli Sme Impianti in seguito a gara pubblica con il criterio del massimo ribasso e delibera numero 1161 del comune di Salerno. La durata dei lavori prevista era di 700 giorni, con la previsione dell'entrata in servizio per il 1\u00ba maggio 2002.\nNel maggio 2001 il Comune di Salerno erog\u00f2 un finanziamento di ulteriori 3 miliardi di lire a causa della precedente sospensione dei lavori.\nNel settembre 2002 fu inaugurata la stazione di Duomo-Via Vernieri, utilizzata dai treni regionali della relazione Napoli-Salerno. Nel novembre 2004 i lavori ripresero dopo una sospensione a causa di problemi economici e il 18 novembre viene firmato un protocollo d'intesa tra Regione, Comune e RFI. La Regione Campania erog\u00f2 in quel periodo 520.000 \u20ac in conseguenza di ritrovamenti archeologici nei pressi di Mercatello, stanziando ulteriori 15 milioni per adeguare gli impianti tecnologici agli standard RFI; contestualmente, il medesimo ente si impegn\u00f2 a finanziare con 8 milioni di euro la stazione di via Monti e le barriere fonoassorbenti.\nIl 17 marzo 2008 fu firmato un nuovo accordo tra Comune di Salerno, Regione, Provincia, RFI e Comune di Pontecagnano, in base al quale si decise che i lavori nella stazione centrale di Salerno e quelli per il prolungamento fino a Pontecagnano dalla stazione Arechi sarebbero stati eseguiti eseguiti da RFI. Furono inoltre riconosciute all'ATI riserve per ulteriori 9 milioni di euro per il completamento, previsto per giugno 2009, della tratta stazione centrale-stadio Arechi.\nNel gennaio 2010 l'infrastruttura gi\u00e0 realizzata venne ceduta dal Comune a RFI in seguito a un accordo gi\u00e0 firmato nel 1999; l'intesa istituzionale per la gestione di tale infrastruttura fu stipulata il 3 dicembre in seguito a delibera comunale 894 del 30 luglio 2010. Nel frattempo, il 26 febbraio, la Regione Campania aveva stipulato il contratto di servizio con Trenitalia; il 6 dicembre, tuttavia, la nuova Giunta regionale nel frattempo subentrata annull\u00f2 la delibera del 26 febbraio 2010 per mancanza della copertura finanziaria, rinviando a data da destinarsi l'inizio del servizio.\nIl 29 aprile 2011 la Regione annunci\u00f2 di non poter finanziare il servizio a causa degli elevati costi di gestione in relazione ai passeggeri previsti, imponendo una rimodulazione dell'offerta di trasporto prevista con corse ogni 60 minuti.\nIl 30 aprile 2012 \u00e8 stato redatto il verbale di ultimazione dei lavori dell'infrastruttura cittadina.\nNel mese di dicembre 2012 il Ministero delle Infrastrutture e dei Trasporti diede il via libera alla cosiddetta \"metropolitana di Salerno\", approvando il relativo accordo di programma e un finanziamento di 9 milioni di euro. Nel medesimo periodo l'Eav, per conto della Regione Campania, sottoscrisse il protocollo d'intesa per l'inserimento della metropolitana del capoluogo nel sistema del ferro campano, passo indispensabile per poter attivare l'infrastruttura e consentire il completamento alcuni interventi sugli impianti di sicurezza.\nIl 6 giugno 2013 \u00e8 stato firmato il protocollo d'intesa tra Comune di Salerno, RFI, Ministero delle Infrastrutture e dei Trasporti e Regione Campania in cui le parti si sono impegnate a far partire il servizio entro il 1\u00ba novembre 2013.\nNel luglio 2013 sono iniziati i lavori di ripristino delle stazioni e della linea per un importo di circa 1 milione di euro.\nIl 23 settembre 2013, al termine dei lavori di ripristino delle stazioni, \u00e8 stato eseguito il viaggio inaugurale dimostrativo, mentre il 4 novembre la linea \u00e8 entrata in funzione.\nIl 1\u00ba aprile 2014 in servizio venne sospeso per carenza di fondi gestionali, e riattivato il 22 giugno 2014 grazie ad un accordo tra Trenitalia e Regione Campania.\nInfrastruttura.\nL'infrastruttura \u00e8 classificata come linea ferroviaria, atta a svolgere per la citt\u00e0 di Salerno un servizio ferroviario urbano. Tuttavia, \u00e8 impropriamente definita dai media come \"metropolitana leggera\" o \"metropolitana di superficie\", inoltre, la stessa RFI in un cartello molto ambiguo posto davanti alla stazione di Salerno riporta le indicazioni per la \"metropolitana\", sebbene l'infrastruttura non risponda alle caratteristiche richieste dalla norma regolatoria.\nLa linea \u00e8 costituita da un binario indipendente, costruito ex novo e parallelo al tracciato, lato nord, della ferrovia Tirrenica Meridionale.\nTutte le fermate intermedie sono state costruite appositamente per questo servizio.\nServizio.\nIl servizio \u00e8 svolto tramite 29 coppie di treni tra la stazione di Salerno e quella di Arechi.\nIl percorso \u00e8 limitato al solo territorio comunale di Salerno e si estende per circa 8\u00a0km; oltre alla stazione di Salerno, la linea conta di altre cinque fermate realizzate specificamente per il servizio urbano poste lungo il tratto in superficie. Le fermate di Pastena e Arbostella sono dotate di un solo binario. Nel corso della giornata, vi sono anche delle corse prolungate fino alle stazioni di Salerno Irno e Fratte, poste lungo la ferrovia Salerno-Mercato San Severino.\nLa stazione di Salerno consente l'interscambio con le altre linee ferroviarie regionali e nazionali.\nMateriale rotabile.\nNel maggio 2001 fu firmato il contratto per la fornitura di 3 convogli. La gara, di 9 milioni di euro, aveva quale stazione appaltante l'Ente Autonomo Volturno e fu vinta dalla Alstom, che in quel periodo aveva acquisito la fornitura di numerosi convogli analoghi a Trenitalia e ad altre imprese ferroviarie italiane; si trattava di un'elettromotrice a 3 casse, denominata ALe 501-ALe 502 e soprannominata \"Minuetto\".\nSviluppi futuri.\nNel 2021 partono i lavori per il prolungamento della linea fino all'Aeroporto di Salerno-Costa d'Amalfi, con l'aggiunta di ulteriori fermate intermedie, rispettivamente quelle del futuro nuovo Ospedale, Pontecagnano centro, Sant'Antonio e Aeroporto di Salerno.\nA luglio 2019 \u00e8 stato pubblicato il bando di gara per la progettazione di un collegamento diretto con l'Universit\u00e0 degli Studi di Salerno, con l'obiettivo di realizzare una nuova fermata sulla linea ferroviaria Avellino-Salerno, all'altezza del km 14+850 circa, tra le stazioni di Fisciano e Mercato San Severino e da l\u00ec proseguire fino al campus con collegamenti pedonali meccanizzati.\nUlteriori prolungamenti ipotizzati riguardano il centro storico alto di Salerno e il collegamento diretto con Vietri sul Mare e Cava de' Tirreni, con una stazione intermedia da collocare in via Monti."}
{"id": "1205007", "revid": "1565657", "url": "https://it.wikipedia.org/wiki?curid=1205007", "title": "Himba", "text": "Gli Himba o Ovahimba sono un gruppo etnico di circa 12.000 persone che abita nel Kaokoland (regione del Kunene), nella Namibia settentrionale. Sono un popolo di pastori nomadi, strettamente correlati al popolo Herero, e parlano la lingua herero. Allevano soprattutto vacche e capre.\nStoria.\nGli Himba sono i discendenti di un gruppo di Herero che nella seconda met\u00e0 del XIX secolo migrarono dal Kaokoland verso l'Angola, attraversando il fiume Kunene, per fuggire alle frequenti aggressioni dei Nama. In Angola chiesero ospitalit\u00e0 ai San della trib\u00f9 Ngambwe, e per questo motivo vennero chiamati \"ovahimba\", \"il popolo che mendica\". Una conseguenza di questa migrazione fu che gli Himba non ebbero praticamente contatti con i colonizzatori tedeschi, a differenza di quanto accadde agli Herero rimasti a sud del Kunene. Questo elemento port\u00f2 una profonda differenziazione culturale fra i due gruppi; mentre gli Herero passavano dalla pastorizia nomade all'agricoltura stanziale, e adottavano molti costumi degli occidentali, gli Himba mantennero quasi immutato il loro stile di vita tradizionale.\nNel 1920, guidati da un capo chiamato \"Vita\" (\"guerra\"), gli Himba attraversarono nuovamente il Kunene, tornando alla propria terra d'origine.\nAttacchi da parte di altri gruppi etnici avvennero anche nel periodo turbolento che precedette l'indipendenza della Namibia, e durante la guerra civile nella vicina Angola. Oggi, il progetto di chiusura della diga di Epupa costituisce un nuovo pericolo per la sopravvivenza della societ\u00e0 himba.\nCultura.\nGrazie ai pochi rapporti con gli europei, gli Himba hanno mantenuto gran parte del loro stile di vita tradizionale.\nI villaggi Himba sono costituiti da capanne di forma conica, realizzate con frasche legate insieme con foglie di palma e cementate con fango e sterco. Sono pastori nomadi; non raramente, una famiglia si sposta due o tre volte in un anno.\nIndossano pochi capi di vestiario; le donne si coprono il corpo con una mistura rossa a base di burro, ocra ed erbe, secondo quanto si ritiene comunemente, per proteggersi dal sole. In realt\u00e0 l'uso di spalmarsi il corpo con questa mistura, alla quale al posto del burro viene sempre pi\u00f9 spesso sostituita la vaselina industriale, \u00e8 basato su ragioni puramente estetiche. Gli indumenti di tipo occidentali sono piuttosto rari nel Kaokoland, e vengono indossati quasi esclusivamente dagli uomini.\nLe loro acconciature cambiano avendo un significato simbolico: da bimbe i loro capelli sono raccolti in due grosse trecce che cadono in avanti ai lati del viso, in et\u00e0 fertile le treccine diventano tantissime e strette, da sposate usano una crocchia di pelle di capra per ornamento che ferma una parte dei capelli sopra la testa.\nGli uomini sposati usano indossare un piccolo copricapo scuro mentre gli scapoli ed i bimbi vengono rasati quasi completamente tranne per il cosiddetto \u201ccodino dello scapolo\u201d.\nLe donne himba svolgono i lavori pi\u00f9 pesanti: mungono gli animali, si occupano dei bambini, trasportano l'acqua e costruiscono le case. I ragazzi maschi vengono circoncisi prima della pubert\u00e0.\nGli Himba rifiutano di curarsi con le medicine moderne, essi adoperano esclusivamente rimedi tradizionali, curandosi con erbe e pozioni da loro confezionate.\nDal punto di vista religioso, anche se la Namibia \u00e8 quasi totalmente cristianizzata per lo pi\u00f9 da parte di chiese luterane, in molti villaggi Himba si pratica la religione animista. \u00c8 consueto, infatti, che la donna pi\u00f9 anziana del villaggio curi che il fuoco sacro, che \u00e8 sempre acceso al centro del villaggio, non si spenga mai, perch\u00e9 in esso \u00e8 rappresentato lo spirito protettivo del Bene."}
{"id": "1205010", "revid": "125729797", "url": "https://it.wikipedia.org/wiki?curid=1205010", "title": "Spleen", "text": "Lo spleen \u00e8 uno stato d'animo, caratterizzato da una profonda malinconia e insoddisfazione. Il termine \u00e8 stato reso popolare soprattutto dal poeta francese Charles Baudelaire, che lo descrive in diverse poesie.\nOrigine e etimologia.\nLa parola deriva dal greco \u03c3\u03c0\u03bb\u03ae\u03bd (\"spl\u1e15n\"), che significa \"milza\", come la parola inglese. In italiano esiste il vocabolo \"splene\", termine poco comune per indicare la milza\nLa concezione di \"spleen\" come malinconia deriva dalla medicina greca degli umori, secondo cui la bile nera (prodotta dalla milza) porta ad uno stato di inquietudine, malessere esistenziale, noia, accidia. \nQuesto concetto si ritrova anche nel Talmud, legato alla milza come organo del riso.\nInoltre, in Cina lo spleen \u00e8 uno dei fondamenti del carattere e si pensa che influisca sull'umore.\nIn francese, \"spleen\" rappresenta la tristezza meditativa o la malinconia. Il termine venne reso famoso durante il decadentismo da Baudelaire, ma era utilizzato anche anteriormente, in particolare nella letteratura del Romanticismo.\nLo spleen decadente.\nLo \"spleen\" decadente \u00e8 una forma particolare di disagio esistenziale, ma rimandato alla natura sensibile del poeta nel suo complesso, alla sua incapacit\u00e0 di adeguamento al mondo reale. Lo spleen, a differenza del \"taedium vitae\" leopardiano, non produce riflessivit\u00e0 sulla condizione umana, ma si esprime a livello artistico con la descrizione degli effetti opprimenti e terribili dell'angoscia esistenziale. Rappresenta uno stato di depressione cupa, angosciosa, dal quale \u00e8 impossibile sfuggire.\nIl ciclo degli \"Spleen\" di Baudelaire.\nQuattro sono i componimenti che, nella prima sezione dei \"Fiori del male\" dello scrittore francese Charles Baudelaire, si presentano sotto questo titolo; l'ultimo di tale breve ciclo \u00e8 senza dubbio il pi\u00f9 celebre. Da esso emerge che il poeta prova un profondo stato di disperazione in quanto si sente estraneo ad un mondo che lo rifiuta; conscio della propria incapacit\u00e0 di trasformarlo, assiste impotente al tramonto di ogni speranza e alla vittoria dell'angoscia, che diventa tragico emblema di tutto il suo essere. I termini e il tono della poesia conferiscono al sentimento analizzato la concretezza di un male che \u00e8 anche fisico oltre che psicologico. Della poesia rimangono impresse soprattutto le immagini di soffocante chiusura (analogia cielo-coperchio, speranza-pipistrello imprigionato), di umido (soffitto marcio-pioggia) e di incapacit\u00e0 di elevazione a causa dell'angoscia: \"angoscia atroce, dispotica, pianta, nel mio cranio riverso, il suo vessillo nero."}
{"id": "1205014", "revid": "729019", "url": "https://it.wikipedia.org/wiki?curid=1205014", "title": "Guerra d'Eritrea", "text": "Con la locuzione guerra d'Eritrea si indica la serie di azioni militari che portarono alla conquista da parte del Regno d'Italia del territorio corrispondente all'attuale Eritrea, nonch\u00e9 alla difesa dello stesso dagli attacchi dell'Impero d'Etiopia e del Sudan mahdista; questa guerra viene considerata la prima guerra coloniale italiana.\nL'occupazione di Assab e Massaua.\nDopo aver visto frustrate le sue ambizioni coloniali sulla Tunisia ad opera della Francia nel 1881, il governo italiano decise di indirizzare le sue mire espansionistiche verso un territorio africano fino ad allora poco considerato dalle potenze coloniali, il Corno d'Africa, dove gi\u00e0 da tempo si stavano indirizzando gli interessi di alcuni imprenditori italiani. Nel 1882 lo Stato italiano acquist\u00f2 dalla compagnia Rubattino la baia di Assab, iniziando cos\u00ec la penetrazione nell'area. I primi militari italiani furono quattro carabinieri sbarcati ad Assab il 16 maggio 1883. Nel febbraio del 1885, prendendo a pretesto il massacro avvenuto in Dancalia di una spedizione commerciale guidata dall'esploratore Gustavo Bianchi, un piccolo corpo di spedizione italiano (800 uomini di un battaglione di bersaglieri) al comando del colonnello Tancredi Saletta occup\u00f2 il porto di Massaua, allontanandone senza alcuno scontro la locale guarnigione egiziana che all'epoca controllava il porto della citt\u00e0; l'azione era stata possibile anche grazie al beneplacito del primo ministro britannico William Ewart Gladstone. Nei mesi successivi l'Italia occup\u00f2 tutta la fascia costiera tra Massaua e Assab, conquist\u00f2 Saati e annesse Massaua al Regno.\nNelle intenzioni del ministro degli esteri italiano Pasquale Stanislao Mancini, la conquista di Massaua doveva essere la prima fase di una penetrazione italiana nel Sudan, allora un co-dominio anglo-egiziano ma preda fin dal 1881 di una violenta rivolta delle popolazioni musulmane guidate dal capo religioso Muhammad Ahmad, autoproclamatosi \"Mahdi\"; i piani del Mancini furono per\u00f2 rigettati dagli inglesi che, di fronte all'incalzare della rivolta, avevano deciso di abbandonare il paese. Il fallimento della sua politica e le critiche provenienti dal Parlamento spinsero Mancini alle dimissioni; il suo posto venne preso dal conte di Robilant che, seppur disapprovando la politica coloniale intrapresa dall'Italia, decise di continuare le operazioni in Eritrea.\nI primi mesi della spedizione erano stati scanditi dal sostanziale disinteresse del governo di Agostino Depretis \u2013 eccezion fatta per Mancini \u2013 per le questioni coloniali e dal tentativo della Consulta di lasciarsi aperte tutte le strade cadendo nell\u2019errore, per certi versi grossolano, di credere che gli inglesi avessero la reale volont\u00e0 di stringere una partnership con Roma quando al massimo si sarebbe trattato, come poi fu, di un semplice \"non nocet\" all\u2019occupazione di Massaua. \nCon Di Robilant agli Esteri invece la linea da seguire fu, almeno in teoria quella del \"raccoglimento\", tuttavia l'occupazione di Saati voluta da Saletta e perfezionata da Gen\u00e8 non avrebbe tardato a rappresentare un motivo di frizione tra gli italiani e Ras Alula.\nDogali e la presa di Asmara.\nFallita la prospettiva di spingersi in Sudan, il governo italiano punt\u00f2 ad ampliare i suoi possedimenti puntando all'occupazione dell'altopiano occidentale eritreo, allora formalmente parte dell'Impero d'Etiopia. L'impero etiope era ancora basato su una struttura feudale: i vari sovrani locali (i \"ras\") erano sottomessi solo formalmente all'imperatore (\"Negus Neghesti\", cio\u00e8 \"Re dei Re\"), dovendo a lui solo un tributo annuo e l'appoggio dei propri seguaci in caso di guerra, mentre per il resto erano praticamente autonomi. Il negus Giovanni IV d'Etiopia non aveva reagito all'occupazione di Massaua, ma in seguito avanz\u00f2 forti proteste quando gli italiani occuparono i villaggi di Saati e Ua\u00e0, posti in un'area nominalmente sotto sovranit\u00e0 egiziana ma lasciati da tempo al controllo etiope.\nInizialmente Robilant avvi\u00f2 contatti diplomatici con il negus, ma in seguito, fallite queste trattative, decise di intraprendere una soluzione militare alla questione, definendo sprezzantemente le truppe del negus \"quattro predoni\". Il 25 gennaio 1887, un'armata etiope forte di 10.000 uomini al comando del ras Alula Engida, fedelissimo del negus, attacc\u00f2 il piccolo presidio italiano di Saati, venendo per\u00f2 respinta dopo quattro ore di duri combattimenti; a corto di munizioni, il comandante del presidio, maggiore Boretti, richiese al generale Carlo Gen\u00e8 l'invio di rinforzi e rifornimenti. La mattina del 26 gennaio 1887 una colonna di truppe italiane al comando del tenente colonnello Tommaso De Cristoforis mosse da Moncullo per portare i rifornimenti a Saati, ma cadde in un'imboscata degli uomini di Alula Engida nei pressi di Dogali, venendo completamente distrutta con la perdita di 430 uomini; il presidio di Saati venne ritirato poco dopo e il villaggio abbandonato nelle mani degli etiopi. La sconfitta della colonna italiana provoc\u00f2 una serie di proteste di piazza contro la politica coloniale del governo, obbligando Robilant alle dimissioni e il presidente del consiglio Agostino Depretis a un rimpasto di governo.\nIl successore di Depretis, Francesco Crispi, seppur anch'egli critico verso questa campagna coloniale, decise di continuare le operazioni, inviando in Eritrea un corpo di spedizione forte di 20.000 uomini al comando del generale Alessandro Asinari di San Marzano; il corpo di spedizione giunse in Eritrea a partire dall'ottobre del 1887, ma rimase per diversi mesi nei suoi acquartieramenti di Massaua, in attesa dell'esito di una missione diplomatica britannica inviata presso il negus per riportare la pace tra Italia ed Etiopia. Fallite le trattative, il 1\u00ba febbraio 1888 San Marzano mosse le sue truppe e rioccup\u00f2 Saati, fortificandolo pesantemente. Nel marzo dello stesso anno, il negus mosse con un grosso esercito verso Saati, attestandosi a poca distanza dalle posizioni italiane; i due eserciti si fronteggiarono dalle rispettive posizioni, fino a che, nell'aprile seguente l'esercito del negus, falcidiato dalle malattie, non decise di ritirarsi, senza essere inseguito dagli italiani. Di l\u00ec a poco, anche lo stesso San Marzano venne richiamato in patria insieme a gran parte del corpo di spedizione, lasciando il comando della colonia al generale Antonio Baldissera.\nBaldissera inizi\u00f2 subito a ristrutturare l'organizzazione militare italiana nella colonia: in particolare, le truppe indigene reclutate localmente (gli \u00e0scari) vennero ampliate e riunite in una struttura a parte, il Corpo Speciale d'Africa, che poteva mettere in campo quattro battaglioni autonomi di \u00e0scari comandati da ufficiali italiani. Con queste nuove truppe, Baldissera ricevette il compito di risalire l'altopiano eritreo e di occupare la citt\u00e0 di Asmara, sfruttando il momento di debolezza in cui si trovavano gli etiopi: il negus Giovanni, infatti, era stato ucciso il 9 marzo 1889 nella battaglia di Gallabat contro i mahdisti sudanesi, e il suo successore, Menelik II, era ancora intento a rafforzare la sua posizione. L'avanzata di Baldissera fu lenta, preferendo il generale agire per vie diplomatiche con i ras locali, tutti piuttosto ostili al governo centrale etiopico. Il 26 luglio 1889 venne occupata, praticamente senza combattere, la citt\u00e0 di Cheren, seguita il 3 agosto da Asmara, ma l'8 agosto gli italiani incapparono in una nuova sconfitta a Saganeiti, quando una piccola colonna di ascari cadde in un'imboscata di ribelli eritrei, perdendo diversi uomini e tutti gli ufficiali italiani; la sconfitta attir\u00f2 pesanti critiche su Baldissera, che tuttavia venne riconfermato dal Governo nel suo ruolo.\nBaldissera propose di continuare nella politica di dividere i ras dal governo centrale per guadagnare altre posizioni, ma il nuovo ambasciatore italiano ad Addis Abeba, il conte Pietro Antonelli, spingeva da tempo per giungere ad un accordo generale con Menelik, con il quale intratteneva relazioni sin dal 1883; in particolare, Antonelli prospett\u00f2 a Crispi la possibilit\u00e0 di giungere ad un trattato che ponesse l'intera Etiopia sotto protettorato italiano. Il 2 maggio 1889 venne quindi firmato il controverso trattato di Uccialli, con il quale, secondo l'interpretazione italiana, l'Etiopia non solo riconosceva il controllo italiano sull'Eritrea, ma diventava di fatto un protettorato italiano; Baldissera, che aveva gi\u00e0 iniziato i contatti con il principale dei nemici di Menelik, il Ras Mangasci\u00e0, vide sconfessata tutta la sua strategia, e chiese ed ottenne di essere richiamato in patria, sostituito dal generale Oreste Baratieri. Nel 1890 l'Eritrea divenne ufficialmente una colonia italiana.\nL'invasione mahdista.\nCacciati i reparti britannici ed egiziani, i ribelli mahdisti del Sudan iniziarono a cercare di aprirsi una via verso il Mar Rosso, penetrando nei confini della colonia italiana. Dopo alcune schermaglie di confine ad Agordat il 27 giugno 1890 e a Serobeti il 16 giugno 1892, un'armata mahdista forte di 10.000 uomini e comandata da Ahmed Wad Al\u00ec, emiro di Gheraref, invase la colonia nel dicembre del 1893. Il 21 dicembre, l'armata venne affrontata dalle truppe del generale Giuseppe Arimondi, composte da 2.200 uomini (in gran parte ascari), che inflissero ai mahdisti una dura disfatta nella piana di Agordat, in quella che fu a tutti gli effetti la prima indiscussa vittoria del Regio Esercito italiano.\nLa sconfitta dei mahdisti ad Agordat spinse Baratieri ad ordinare un'incursione oltre il confine con il Sudan. Il 16 luglio 1894, Baratieri condusse personalmente una colonna di 2.600 tra ascari ed italiani verso la citt\u00e0 sudanese di Cassala, conquistandola dopo un breve combattimento; a Cassala venne lasciato un presidio al comando del maggiore Domenico Turitto, mentre Baratieri con il grosso delle truppe rientr\u00f2 in Eritrea. Nelle intenzioni degli italiani, Cassala doveva fare da trampolino di lancio per una campagna contro lo stato mahdista da tenersi in collaborazione con i britannici, ma questi ultimi rifiutarono l'aiuto italiano, temendo che esso celasse mire espansionistiche in Sudan.\nI mahdisti tentarono di riconquistare la citt\u00e0 nel febbraio del 1896, approfittando del fatto che il grosso delle truppe italiane si trovava impegnato nella guerra d'Abissinia, muovendo sulla citt\u00e0 un'armata forte di 4.000 fanti e 1.000 cavalieri al comando dell'emiro Ahmed Fadl. Il 22 febbraio l'avanguardia dell'armata madhista assal\u00ec gli avamposti italiani di Gulusit e Futa, due chilometri a nord di Cassala, obbligandoli a ripiegare in citt\u00e0. L'8 marzo, i madhisti attaccano il villaggio di Sebderat, a cavallo della strada che collega Cassala ad Agordat: gli irregolari eritrei posti a presidio del villaggio furono respinti, ma un contrattacco lanciato da un manipolo di ascari giunti da Cassala costrinse i madhisti a ritirarsi; i sudanesi tentarono nuovamente di prendere Sebderat il 18 marzo seguente, ma la guarnigione di ascari lasciata a presidio del villaggio respinse l'attacco.\nI madhisti passarono quindi ad assediare la stessa Cassala, aprendo il fuoco sulla citt\u00e0 con alcuni vecchi cannoni catturati agli egiziani. Il 31 marzo giunse a Cassala una colonna di rinforzi partita da Agordat al comando del colonnello Stevani, composta dai II, III, VI, VII ed VIII Battaglione indigeni. Nella notte del 2 aprile la colonna tent\u00f2 un attacco contro il monte Mokram, da cui sparavano i cannoni sudanesi; dopo un'azione piuttosto confusa, alle prime luci dell'alba del 3 aprile i madhisti abbandonarono il monte e ripiegarono sul loro accampamento fortificato presso il villaggio di Tucruf, a nord di Cassala. Quello stesso giorno il grosso della guarnigione italiana lasci\u00f2 la citt\u00e0 e mosse sul campo dei madhisti. inizialmente il campo venne ritenuto abbandonato, ma una volta avvicinatisi gli ascari italiani subirono un intenso fuoco di fucileria proveniente da alcune trincee ben mimetizzate. I reparti italiani caricarono le posizioni madhiste, ma le numerose perdite convinsero il colonnello Stevani a sospendere l'azione e a riportare le truppe a Cassala, respingendo strada facendo alcune incursioni della cavalleria sudanese. Temendo un nuovo attacco, la notte del 7 marzo i dervisci sgombrarono Tucruf e levarono l'assedio alla citt\u00e0.\nLa guarnigione italiana di Cassala venne ritirata nel dicembre del 1897, quando la citt\u00e0 venne restituita agli anglo-egiziani; la rivolta madhista sar\u00e0 infine schiacciata dagli anglo-egiziani con la vittoria nella battaglia di Omdurman il 2 settembre 1898.\nL'occupazione del Tigr\u00e8.\nVisti i contrasti con Menelik sull'interpretazione da dare ad alcune delle clausole del trattato di Uccialli, il governo italiano decise di riprendere i contatti con il suo principale avversario, il Ras Mangasci\u00e0, nel dicembre del 1891; tuttavia il conte Antonelli, ora sottosegretario agli esteri, sconfess\u00f2 questa linea di azione, preferendo portare avanti la politica dell'accordo diretto e globale con il negus. Deluso da questo nuovo voltafaccia degli italiani, Mangasci\u00e0 inizi\u00f2 a fornire appoggio alle trib\u00f9 eritree che si stavano ribellando al dominio italiano. Nel dicembre del 1894, le trib\u00f9 della regione dell'Acchel\u00e8-Guzai si ribellarono agli italiani sotto la guida del capo Batha Agos. I ribelli posero l'assedio al presidio italiano di Balai, ma vennero sconfitti da una colonna di soccorso guidata dal maggiore Pietro Toselli il 18 dicembre; nel breve combattimento Bath\u00e0 Agos rimase ucciso, e la rivolta venne presto domata.\nSoffocata la rivolta eritrea, Baratieri ricevette l'ordine di invadere la regione di Tigr\u00e8, feudo di Mangasci\u00e0, prendendo a pretesto l'appoggio da questi dato ai ribelli; nelle intenzioni del governo italiano, la conquista del Tigr\u00e8 avrebbe permesso di trattare da una posizione di forza con Menelik, oltre che ampliare i confini della colonia.\nIl 12 gennaio 1895 le truppe italiane sconfissero i 12.000 guerrieri di Mangasci\u00e0 nella battaglia di Coatit, per poi inseguirli e disperderli nei pressi di Senaf\u00e8 il 14 gennaio seguente. Mangasci\u00e0 tent\u00f2 un contrattacco avanzando con poche truppe verso Adigrat, ma venne anticipato da Baratieri che occup\u00f2 la localit\u00e0 tra il 25 e il 26 marzo, estendendo poi l'occupazione italiana alle citt\u00e0 di Macall\u00e8 e Aksum; per l'aprile del 1895 gran parte del Tigr\u00e8 era ormai in mani italiane. Mangasci\u00e0 cerc\u00f2 di ricostruire il suo esercito presso Debra Ail\u00e0, ma saputo che un grosso contingente italiano era diretto verso di lui, abbandon\u00f2 la localit\u00e0 lasciandovi solo un piccolo presidio, che venne facilmente disperso dagli italiani il 9 ottobre; un nuovo tentativo di catturare Mangasci\u00e0 venne tentato da Toselli, che il 13 ottobre occup\u00f2 la montagna di Amba Alagi, non trovandovi per\u00f2 truppe nemiche. Mangasci\u00e0 riusc\u00ec a sottrarsi alla cattura riparando presso Menelik ad Addis Abeba. A questo punto l'avanzata italiana si arrest\u00f2, e mentre le truppe si trinceravano sulle nuove posizioni occupate Baratieri si rec\u00f2 in licenza in Italia, dove invano chiese al governo rinforzi per consolidare le conquiste ottenute.\nL'invasione italiana del Tigr\u00e8, al di l\u00e0 delle conquiste territoriali, era andata a tutto vantaggio di Menelik: Mangasci\u00e0, un tempo suo avversario, era ora divenuto un suo stretto alleato. Questo diede a Menelik il pretesto per rompere il trattato di Uccialli e muovere guerra ai dispersi presidi italiani, dando cos\u00ec avvio alla Guerra d'Abissinia.\nLe forze italiane.\nSbarco a Massaua (1885).\nCorpo di spedizione - Ten. Col. Tancredi Saletta\nBattaglia di Dogali (1887).\nColonna De Cristoforis (Ten. Col. Tommaso De Cristoforis):\nOccupazione dell'Eritrea (1888).\nCorpo Speciale d'Africa - Gen. Alessandro Asinari di San Marzano\nTruppe a disposizione"}
{"id": "1205016", "revid": "110157", "url": "https://it.wikipedia.org/wiki?curid=1205016", "title": "Lunner", "text": "Lunner \u00e8 un comune norvegese della contea di Viken."}
{"id": "1205018", "revid": "290948", "url": "https://it.wikipedia.org/wiki?curid=1205018", "title": "Pinna", "text": "Le pinne sono gli organi di locomozione di molte specie animali acquatiche.\nNei pesci.\nI pesci sono gli animali che hanno fatto delle pinne il mezzo di locomozione per eccellenza in ambienti acquatici. La loro specializzazione, dovuta a milioni di anni di adattamenti, ha portato a una grandissima variet\u00e0 di forme e di tecniche di locomozione.\nDisposizione, numero e conformazione delle pinne sono caratteri fondamentali per la tassonomia dei pesci.\nEsse sono costituite da una membrana di pelle sostenuta da un'intelaiatura di raggi collegata a dei muscoli all'attaccatura del corpo. I raggi possono essere molli, se flessibili, oppure spinosi o spiniformi quando sono rigidi e spesso robusti e pungenti.\nLe pinne sono classificate come \"pari\" e \"impari\".\nLe pinne impari (o mediane), cio\u00e8 quelle situate al centro della sezione mediana del corpo, sono:\nLe pinne pari (o accoppiate), cio\u00e8 quelle a coppie, sono:\nAlcune specie presentano inoltre altre pinne supplementari, come la pinna adiposa una piccola pinna costituita solo da pelle (adipe) dietro la pinna dorsale, oppure pi\u00f9 di una pinna dorsale o anale o ancora delle piccole pinnule sul peduncolo caudale.\nLe pinne pari degli Osteitti (pesci ossei) possono essere divise in quelle degli Actinopterigi, con scarsa muscolatura (di solito) attaccata ai raggi ossei, e in quelle dei Sarcopterigi con pinna muscolosa (carnosa appunto).\nOgni pinna \u00e8 responsabile di un movimento nel pesce: la pinna caudale d\u00e0 la spinta in avanti, le pinne ventrali sono una sorta di timone, le pinne pettorali sono stabilizzatrici e permettono anche i movimenti all'indietro, la pinna anale e quella dorsale hanno una funzione stabilizzatrice.\nNei mammiferi.\nI mammiferi che si sono adattati alla vita in acqua hanno trasformato le loro zampe in pinne, pi\u00f9 o meno rudimentali. I mammiferi che possiedono pinne simili a quelle dei pesci sono ovviamente i cetacei in cui gli arti posteriori sono scomparsi. Hanno invece sviluppato una pinna caudale all'estremit\u00e0 della colonna vertebrale, posizionata orizzontalmente (e non verticalmente ai fianchi, come nei pesci) e composta da tessuti molli. Gli arti anteriori si sono trasformati in pinne analoghe alle pinne pettorali dei pesci.\nLa superfamiglia dei \"Pinnipedia\" (foche, leoni marini, trichechi, otarie) presenta arti posteriori e anteriori trasformati in rudimentali pinne, grazie alle quali si muovono agevolmente in acqua e goffamente in superficie.\nL'ordine dei \"Sirenia\" (dugonghi e lamantini) invece ha attuato la stessa strategia dei cetacei, atrofizzando il cinto pelvico e gli arti posteriori, e sviluppando la coda come una pinna caudale, anch'essa orizzontale.\nZampe palmate.\nAlcune specie animali, pur non possedendo pinne, hanno sviluppato una particolare forma di zampa che presenta del tessuto adiposo tra le varie dita: ci\u00f2 permette una maggior spinta quando l'animale \u00e8 nell'acqua. \u00c8 questo il caso di mammiferi acquatici come le lontre, di cani come i Labrador Retriever, di uccelli come gli \"Anatidae\" e di molte specie di anfibi."}
{"id": "1205024", "revid": "36426", "url": "https://it.wikipedia.org/wiki?curid=1205024", "title": "San Michele in Borgo", "text": ""}
{"id": "1205025", "revid": "119979447", "url": "https://it.wikipedia.org/wiki?curid=1205025", "title": "Kawasaki Z", "text": "La Z della Kawasaki \u00e8 una serie di moto con motore a quattro tempi \"naked\" o munite di cupolino, iniziata con la presentazione della \"900 Z1\" nel 1972 e proseguita poi in varie serie e modelli con varie cilindrate, 125 cm\u00b3, 200\u00a0cm\u00b3, 250\u00a0cm\u00b3, 300\u00a0cm\u00b3, 305 cm\u00b3, 440\u00a0cm\u00b3, 450\u00a0cm\u00b3, 500\u00a0cm\u00b3, 550\u00a0cm\u00b3, 650\u00a0cm\u00b3, 750\u00a0cm\u00b3, 800\u00a0cm\u00b3, 948\u00a0cm\u00b3, 1000\u00a0cm\u00b3, 1100\u00a0cm\u00b3, 1300\u00a0cm\u00b3, \nattualmente (2018) viene prodotta nelle cilindrate 125, 400, 650, 900 e 1000.\nLe versioni in ordine di cilindrata.\nZ 200.\nLa Kawasaki Z 200 \u00e8 stata prodotta dal 1977 al 1979 in un'unica serie e versione, questa moto molto semplice, da passeggio o viaggi turistici, ha i parafanghi cromati, la sella molto imbottita in un unico livello, per passeggero e pilota, il silenziatore del motore a quattro tempi a destra con la forma a trombone e cromato, il blocco motore era invece colorato di grigio.\nZ 250.\nLa Kawasaki Z 250 \u00e8 stata prodotta dal 1980 al 1983, come evoluzione della versione da 200\u00a0cm\u00b3, \u00e8 stata prodotta in varie versioni, la versione \"\"A\", \"C\", \"J\" e \"LTD\", la versione \"A\" \u00e8 il modello pi\u00f9 costoso e potente, con caratteristiche di prim'ordine per il periodo e la cilindrata.\nLa versione \"C\" era molto simile alla \"A\", ma non montava i freni a disco e adoperava un motore monocilindrico da 246\u00a0cm\u00b3, con alesaggio 70 e corsa 64, questo motore era decisamente meno vivace del bicilindrico, infatti sviluppava una potenza di soli 17 cavalli e aveva un cambio a 5 rapporti, quindi queste caratteristiche la facevano una moto ideale per chi s'avvicinava alle moto, anche per il ridotto peso, di soli 132\u00a0kg (in ordine di marcia).\nLa versione \"J\" \u00e8 il modello uguale alla versione \"A\", ma con una potenza di soli 17 cavalli, quindi questa la si pu\u00f2 pure considerare come una versione per principianti, ma pi\u00f9 esigenti, la versione \"LTD\" invece era un modello di chopper, con le stesse caratteristiche della versione \"C\", ma a differenza la moto montava un diverso manubrio (pi\u00f9 alto e curvo) e le ruote erano da 21 all'anteriore e 16 al posteriore.\nZ 300.\nVenne prodotta a partire dal 2015 sulla base della Kawasaki Ninja 300.\nZ 305.\nQuesta moto \u00e8 stata prodotta in unica serie ('81) e versione, questa moto era siglata Kawasaki Z 305 CSR, la moto era simile a un chopper, con la sella in due livello molto ben lavorata e imbottita, il manubrio leggermente ricurvo all'indietro e il tipico scarico a trombone.\nZ 400.\nQuesta moto \u00e8 stata prodotta in una sola serie (dal 1973 al 1983), nelle versioni normale, \"R\", \"LTD\", \"FX\", \"FII\" e \"J\", dal 1973 al 1979 c'erano solo le prime tre versioni con motore bicilindrico, la versione normale era una \"naked\" con una sella lunga, un serbatoio molto allungato rotondeggiante, con i parafanghi cromati e i silenziatori ognuno per ogni lato della moto, la versione \"R\"\" aveva a differenza del modello normale una sella pi\u00f9 corta, con un piccolo codino e i silenziatori leggermente diversi, la versione \"L\"TD\", si differenziava dalla versione normale per la sella su due livelli in stile chopper e per il manubrio ricurvo.\nDal 1980 al 1983 si affianca al bicilindrico (kz 400 in varie versioni caratterizzate dai cerchi pressofusi in lega e non pi\u00f9 a raggi) il motore quadricilindrico (e vengono prodotte solo le ultime tre versioni (\"F\", \"FII\" e \"J\"), dal 1980 al 1981 la versione \"FX\" \u00e8 identica alla versione \"R\", ma con il parafango posteriore di plastica e il motore quadricilindrico, con i due silenziatori pi\u00f9 inclinati e con la forma pi\u00f9 a trombone, la versione \"J\" \u00e8 uguale alla versione \"FX\", ma con il parafango anteriore verniciato e una maniglia cromata per il passeggero posta dietro la sella.\nLa versione \"FII\" \u00e8 stata prodotta dal 1982 al 1983, \u00e8 molto simile al modello \"J\", ma con la maniglia verniciata, il faro anteriore quadrato invece che rotondo, il serbatoio ridisegnato, la sella pi\u00f9 stretta fina, il doppio disco anteriore e i silenziatori ricurvi nella parte terminale.\nZ 440.\nQuesta moto \u00e8 stata prodotta in una sola serie (dal 1980 al 1985) come evoluzione di alcune versioni del modello Z 400, prodotta in due versioni, quella normale denominata H e la \"LTD\", la versione normale \u00e8 una \"naked\" pura senza la minima presenza del parabrezza, la versione \"LTD\" \u00e8 un \"chopper\", ha il manubrio pi\u00f9 ricurvo e una sella diversa con il passeggero pi\u00f9 alto costruita sia con trasmissione a catena sia con cinghia dentata.\nZ 450.\nQuesta moto \u00e8 stata prodotta in una sola serie (dal 1984 al 1989) come evoluzione del modello Z 440, prodotta in un'unica versione \"LTD\" con motore a piena potenza o depotenziato a 20 kW, la moto \u00e8 un \"chopper\", ricca di cromature, con una sella molto vistosa monopezzo per pilota e passeggero, su livelli sfalsati, la sella integrava anche uno schienale per il passeggero.\nZ 500.\nQuesto modello \u00e8 stato prodotto da 1979 al 1983 in un'unica versione, praticamente uguale alla Kawasaki Z 250 A, ma con la differenza dell'impianto frenante anteriore a doppio disco e del serbatoio pi\u00f9 capiente.\nZ 550.\nLa Kawasaki Z 550 \u00e8 stata prodotta dal 1980 al 1990 in tre versioni, \"LTD\", \"sport\" e \"GT\". I modelli \"sport\" e \"GT\", simili tra loro, sono dotati di prestazioni (per il periodo) molto elevate. Il modello sport era leggermente pi\u00f9 rifinito e leggero, la versione \"LTD\"\" era invece un \"chopper\", con una linea molto simile alla Kawasaki Z 250 LTD, ma con un impianto frenante migliore, cos\u00ec come tutto il resto della moto.\nZ 650.\nLa Kawasaki Z 650 \u00e8 stata prodotta dal 1976 al 1983 in cinque versioni, \"B\", \"\"C\", \"F\", \"LTD\" e \"SR\"\", la versione \"B\" \u00e8 una moto potente stile \"naked\" con buone rifiniture, la versione \"C\" \u00e8 molto simile alla versione normale ma monta ruote in lega al posto delle ruote a raggi e ha un sistema differente di freni a disco anteriori (la pinza del freno \u00e8 montata dietro lo stelo della forcella, mentre nella versione \"B\" \u00e8 davanti allo stelo), la versione \"\"F\" era l'ultima evoluzione, con ruote in lega, doppio disco anteriore, accensione elettronica (scompare la leva del kick-starter), mentre la versione \"SR\" era un \"chopper\" leggermente pi\u00f9 economico dotato di un serbatoio meno capiente.\nNel 2017 viene messa in vendita la nuova Z650, in sostituzione della ER 6N.\nZ 750.\nLa Kawasaki Z 750 \u00e8 stata prodotta in pi\u00f9 serie, la prima serie va dal 1976 al 1989 in cinque versioni, normale (senza sigla finale) \"L\", \"GT\", \"sport\", \"LTD\" e \"Turbo\", con questa cilindrata si ha un avviamento elettrico invece che a pedale come sulle cilindrate minori.\nIl modello normale, era una potente moto \"naked\" con buone rifiniture e serbatoio capiente, la versione \"L\" era leggermente pi\u00f9 pesante, ma era pressoch\u00e9 uguale, infatti sostitu\u00ec la versione normale, la versione \"GT\" e \"sport\" erano molto simili alla versione \"L\", ma montavano un diverso serbatoio, che nella \"GT\" era di 24,5 litri, in modo da permettere i viaggi turistici. La Z 750 del 1982 \u00e8 stata il modello che ha segnato una vera svolta di modernit\u00e0, creando nella concorrenza giapponese una forte accelerazione nell'innovazione dei modelli. Questa era una moto molto potente ma allo stesso tempo confortevole con la sua larga sella, portava all'anteriore due freni a disco di grosse dimensioni, 4 cilindri con quattro carburatori e i due scarichi laterali. Molto rara da trovare oggi, ma molto ricercata sul mercato delle moto classiche.\nIl modello \"LTD\" era la versione \"chopper\" della Kawasaki Z 750, il quale oltre al diverso manubrio, con pneumatici da 19 all'anteriore e 16 al posteriore aveva un serbatoio di soli 16 litri.\nLa versione turbo era invece la variante pi\u00f9 potente e sportiva del modello, che in questa configurazione presentava l'aggiunta di una semicarenatura, mentre il serbatoio divenne di soli 18 litri, per via dei ingombri del turbo, per via delle prestazioni i due ammortizzatori posteriori vengono sostituiti dal monoammortizzatore.La seconda serie va dal 2003 al 2006.\nLa terza serie, che tra le modifiche principali presenta un codino pi\u00f9 corto, una mascherina ridisegnata e l'omologazione Euro 3 che ha limitato la potenza massima a 106 CV \u00e8 entrata in produzione dal 2007 fino al 2014.\nZ 900.\nLa denominazione di \"Z 900\" \u00e8 stata utilizzata per un periodo piuttosto breve, dal 1976 al 1977, come nuova denominazione commerciale per la 4\u00aa serie della \"Kawasaki 900 Z1\".\nSuccessivamente rientrata nella filiera di produzione con il nuovo modello dal 2017 avente cilindrata di 948 cc, motore imparentato con quello della sorella Z 1000.\nZ 1000.\nLa \"Z1000\" \u00e8 stata prodotta in quattro serie nell'arco di oltre trent'anni; la prima dal 1977 al 1980, la seconda in vendita dal 2003 al 2006, la terza dal 2007 al 2009, mentre la quarta viene prodotta dal 2010.\nZ 1100.\nQuesto modello Kawasaki \u00e8 stato prodotto dal 1980 al 1985, in tre versioni: la \"GT\", la \"S\" e la \"ST\". La versione \"ST\" era munita di un grande parabrezza bombato tipico di quegli anni, mentre la versione \"S\" era una \"naked\", e mentre la versione \"GT\" era il modello pi\u00f9 sportivo, il quale era capace di sviluppare una potenza di 109\u00a0CV (79,6\u00a0kW)) a 8 500 rpm.\nZ 1300.\nQuesto modello Kawasaki \u00e8 stato prodotto dal 1980 al 1989, in due versioni, normale (senza sigla finale) e \"DFI\", il modello normale \u00e8 una \"naked\", mentre il modello \"DFI\"\" \u00e8 una moto stile americano, con il grande manubrio ricurvo, le grandi borse laterali e con un grande parabrezza."}
{"id": "1205029", "revid": "36426", "url": "https://it.wikipedia.org/wiki?curid=1205029", "title": "San Pietro in Vinculis", "text": ""}
{"id": "1205030", "revid": "116487763", "url": "https://it.wikipedia.org/wiki?curid=1205030", "title": "Test di Miller-Rabin", "text": "Il test di primalit\u00e0 di Miller-Rabin \u00e8 un test di primalit\u00e0, ossia un algoritmo per determinare se un numero intero \u00e8 primo. La sua versione originale, dovuta a Gary Miller, \u00e8 deterministica, ma dipende dall'ipotesi di Riemann generalizzata, un'importante congettura matematica tuttora aperta. L'algoritmo \u00e8 stato successivamente modificato da Michael Rabin che ne ha ottenuto una versione probabilistica simile al test di Fermat e al test di Solovay-Strassen.\nDefinizione.\nSia n un numero intero positivo dispari e non primo. I numeri positivi b&lt;n tali che M.C.D.(b,n)=1, e tali che n sia uno pseudoprimo di Eulero forte in base b sono non pi\u00f9 di un quarto di tutti i numeri positivi b&lt;n tali che M.C.D.(b,n)=1.\nQuesto \u00e8 il test di primalit\u00e0 che stavamo presentando:\nSe fisso un intero dispari n&gt;1, lo posso scrivere come formula_1, con t dispari. Il test Tformula_2 si sintetizza nei seguenti:\nPer tutti gli altri test {Tformula_21}formula_21, m\u2208formula_23, la definizione \u00e8 analoga:\nConsiderazioni finali sul test.\nSi pu\u00f2 subito notare che, a differenza dei Test di Fermat e Test di Wilson, qui i calcoli sono minori in numero e molto pi\u00f9 semplici, e si pu\u00f2 dimostrare che il livello di complessit\u00e0 computazionale \u00e8 polinomiale, mentre gli altri due presentano una difficolt\u00e0 computazionale esponenziale.\nPer quanto riguarda l'affidabilit\u00e0, anch'essa \u00e8 molto buona in questo test. Infatti, nonostante sia un test probabilistico, quando effettuiamo il test Tformula_21, sappiamo che la probabilit\u00e0 che n non sia primo e sia uno pseudoprimo forte in base bformula_21 \u00e8 minore di 1/4, e, quindi, la probabilit\u00e0 che n non sia primo ma passi i test Tformula_2, Tformula_33, ... , Tformula_21 \u00e8 minore di formula_35, ossia piccolissima rispetto a quella del Test di Fermat.\nAssumendo l'Ipotesi di Riemann generalizzata, il test di Miller-Rabin si pu\u00f2 facilmente modificare in modo da diventare un vero test di primalit\u00e0 e l'algoritmo ad esso associato avrebbe costo formula_36."}
{"id": "1205033", "revid": "838137", "url": "https://it.wikipedia.org/wiki?curid=1205033", "title": "Distruttore (informatica)", "text": "I distruttori, in informatica e specificamente nella programmazione orientata agli oggetti, sono degli eventi particolari che vengono invocati automaticamente quando l'oggetto viene distrutto. \nSono stati concepiti per liberare le risorse utilizzate dall'oggetto, definite dalla loro classe e create dal corrispondente costruttore ed eventualmente le altre risorse allocate dinamicamente durante l'esecuzione dei metodi dell'oggetto stesso.\nUso.\nNella creazione del codice di un distruttore occorre agire con particolare attenzione, in quanto per evitare fenomeni di memory leak si deve essere certi che tutte le strutture dati liberino correttamente la memoria da loro utilizzata compresa quella eventualmente utilizzata da altre strutture annidate al loro interno.\nIl distruttore, a differenza del costruttore, non pu\u00f2 accettare nessun tipo di parametro, perch\u00e9 se non chiamato esplicitamente, sar\u00e0 il compilatore a inserire a fine programma la chiamata al distruttore. Per questo motivo, per ogni classe pu\u00f2 esserci un solo distruttore, rendendo impossibile l'overloading.\nATTENZIONE: non \u00e8 obbligatorio che un distruttore sia dichiarato public!\nL'esempio: \nclass A {int i;\n ~A() {} \npublic: A(int v) {i=v;} \nint main(int argc, char* argv[])\n A *a = new A(2); // ok\n // A b(1); &lt;----- non ammesso perch\u00e9 il distruttore \u00e8 privato (error C2248: 'A::~A' : cannot access private member declared in class 'A')\ncompila perfettamente ma impedisce che un oggetto di classe A venga istanziato sullo stack ma consente che venga istaziato sullo heap. \u00c8 ovvio tuttavia che un metodo di distruzione debba essere fornito all'utente il quale, a questo punto, pu\u00f2 accettare anche dei parametri e tornare dei valori. \nEsempio:\nclass A {int i;\nstatic int count;\nint A::count = 0;\nint main(int argc, char* argv[])\n A *a = new A(2);\n bool b = A::Delete (a);// b=1\n b = A::Delete (a); // b=0\nLinguaggi \"garbage collected\".\nNei linguaggi che mettono a disposizione un garbage collector, il distruttore \u00e8 spesso inutile in quanto le risorse occupate da un oggetto vengono automaticamente liberate nel momento in cui non c'\u00e8 pi\u00f9 nessun riferimento all'oggetto stesso. In questi linguaggi \u00e8 generalmente possibile utilizzare o definire ugualmente appositi metodi per ottenere il medesimo effetto, nei casi in cui si desideri disattivare il garbage collector, in quanto per alcuni task critici potrebbe risultare troppo inefficiente. Esempio di linguaggi di programmazione fra i pi\u00f9 conosciuti ad utilizzare il meccanismo della garbage collection sono Java e la versione 2 di Objective-C.\nLinguaggi di programmazione.\nC++.\nIn C++ l'implementazione esplicita del distruttore \u00e8 solitamente necessaria nell'implementazione di classi che gestiscono risorse. In accordo alla regola del tre, solitamente l'implementazione del distruttore \u00e8 accompagnata dall'implementazione di un costruttore di copia e di un operatore di assegnamento.\nclass Point\npublic:\n Point(); // Costruttore di default\n ~Point(); // Distruttore\n // ... altri metodi ...\nprivate:\n int x;\n int y;\nC#.\nQuesto linguaggio possiede il garbage collection rendendo poco usati i distruttori\npublic class Punto\n private float x;\n private float y;\n public ~Punto() // Distruttore\n { // ... codice qui ...\nPHP.\nPHP 4.\nNella versione 4 (e precedenti) di PHP non esisteva il distruttore. Era presente una semplice gestione degli oggetti con l'uso dei costruttori.\nPHP 5.\nNella versione 5 il nome della funzione deve essere \"__destructor\"\nclass Point\n private $x;;\n private $y;\n public function __destructor ( )\n // ... codice qui ..."}
{"id": "1205036", "revid": "713168", "url": "https://it.wikipedia.org/wiki?curid=1205036", "title": "Storia di Marino", "text": "La storia della citt\u00e0 di Marino, in provincia di Roma, nell'area dei Castelli Romani, inizia con la comparsa dei primi insediamenti umani nel territorio comunale durante l'et\u00e0 del bronzo. Nel Medioevo il castello conosce il suo periodo di maggior splendore, sotto la signoria a turno dei Conti di Tuscolo, dei Frangipane, degli Orsini, della Camera Apostolica, dei Caetani, ed infine dei Colonna, di cui fu storica roccaforte. I fatti marinesi hanno avuto un'importanza spesso notevole nel contesto storico locale e, a volte, anche internazionale, tanto che diversi studiosi in varie epoche si sono cimentati nel raccogliere le memorie storiche di questa cittadina. Il castello \u00e8 stato assediato svariate volte, con esiti alterni, subendo almeno quattro saccheggi e due distruzioni \"a fundamentis\". Tuttavia, i feudatari e la Comunit\u00e0 si sono preoccupati in ogni epoca di erigere monumenti ad ornamento pubblico, come l'unico esempio di gotico nei Castelli Romani, l'ex-chiesa di Santa Lucia (XIII secolo), il santuario di Santa Maria dell'Acquasanta (XIII secolo), le rocche Frangipane (XII secolo) e Orsini (XIV secolo), Palazzo Colonna (XV-XVII secolo), la basilica collegiata di San Barnaba (XVII secolo), Palazzo Matteotti (XIX secolo), e molte altre opere pubbliche. A Marino sono nate, hanno vissuto o si sono legate in qualche modo, anche numerose personalit\u00e0 importanti della politica, delle arti, della religione, della finanza.\nL'et\u00e0 antica.\nIl periodo pre-romano.\nI primi insediamenti umani individuati nel territorio di Marino risalgono al I millennio a.C.: infatti, presso le localit\u00e0 \"Riserva del Truglio\" e \"Costa Caselle\", ai margini del territorio comunale verso Grottaferrata e Rocca di Papa, sono state rinvenute alcune sepolture appartenenti ad una necropoli datata intorno al periodo laziale III (770 a.C.-730 a.C.). Altre necropoli risalenti al periodo pre-romano furono rinvenute nei primi decenni del Novecento nelle localit\u00e0 \"Campofattore\", \"Monte Crescenzo\" e \"Pascolari di Castel Gandolfo\".\nAlcuni archeologi e storici hanno sostenuto che presso il Barco Colonna, ai piedi del centro storico moderno, sarebbe sorto un tempo il \"Caput Aquae Ferentinum\" con il \"Locus Ferentinum\", ovvero il luogo in cui si radunavano i delegati della Lega Latina nelle giornate dei \"Prisci Latini\" -situato presso la leggendaria capitale di Alba Longa-. Solo recentemente \u00e8 stata proposta l'ubicazione del \"Locus Ferentinus\" presso la frazione Cecchina di Albano Laziale. I reperti relativi al \"Locus Ferentinae\", individuati gi\u00e0 dallo studioso ed archeologo ottocentesco Girolamo Torquati, sono oggi andati in gran parte perduti: gli scavi effettuati in questa zona per la realizzazione di una zona di edilizia economica e popolare da 462 appartamenti, avviati nel corso del 2008, potranno forse fornire ulteriori lumi sulla controversa questione.\nGrossomodo presso le attuali frazioni di Frattocchie e Due Santi doveva sorgere gi\u00e0 dall'et\u00e0 pre-romana la citt\u00e0 di \"Bovillae\": la sua fondazione \u00e8 avvolta nel mistero, e collocata sicuramente durante il periodo di esistenza della leggendaria capitale latina di \"Alba Longa\", di cui probabilmente \"Bovillae\" fu colonia. La citt\u00e0 ad ogni modo raggiunger\u00e0 la sua prosperit\u00e0 nel primo periodo della dominazione romana, fino al I secolo a.C. circa.\nPoco distante da \"Bovillae\", presso l'attuale frazione di Santa Maria delle Mole, \u00e8 stata individuata l'ubicazione dell'insediamento pre-romano di \"Mugillae\", residenza di un ramo della \"gens Papiria\" e in et\u00e0 repubblicana patria di almeno tre consoli: venne probabilmente distrutta dai Volsci di Gneo Marcio Coriolano nel 490 a.C. e da allora non viene mai pi\u00f9 menzionata. Oggi l'area archeologica \u00e8 a rischio urbanizzazione selvaggia.\nLa dominazione romana.\nIl periodo monarchico.\nLa data convenzionale della distruzione della citt\u00e0 di \"Alba Longa\" da parte dei Romani, regnati dal terzo re di Roma Tullo Ostilio, \u00e8 il 668 a.C.: in questo anno il \"Latium vetus\", ovvero le quarantasette citt\u00e0 confederate nella Lega Latina, furono di fatto assoggettate a Roma che strinse con esse un vincolo sempre pi\u00f9 forte fino a soffocare completamente ogni loro autonomia politica.\nLa popolazione della capitale albana distrutta che non fu deportata a Roma prese a quanto sembra residenza nella ex-colonia di \"Bovillae\", e sempre a \"Bovillae\" rinacquero le antiche istituzioni religiose latine delle \"Virgines Albanae\" o i \"Pontifices Albani\" ed i \"Salii Albani\". Perci\u00f2, gli abitanti della citt\u00e0 in et\u00e0 monarchica e repubblicana si chiamavano \"Albani Longani Bovillenses\", fregiandosi della discendenza diretta dalla leggendaria capitale albana.\nIl periodo repubblicano.\nNel 490 a.C. Gneo Marcio Coriolano, alla testa di una minacciosa armata di Volsci, assedia e saccheggia numerose citt\u00e0 dell'Agro Romano fedeli a Roma, e tra esse \"Mugillae\", antico insediamento collocato a poca distanza da \"Bovillae\" presso l'attuale Santa Maria delle Mole, e \"Bovillae\" stessa, che gli oppose una valorosa resistenza ma nonostante ci\u00f2 venne saccheggiata delle sue ingenti ricchezze.\nNel 312 a.C., quando il censore Appio Claudio Cieco fece incominciare la costruzione della via Appia ricalcando l'antico percorso tra Roma e la Campania che gi\u00e0 passava per \"Bovillae\", la citt\u00e0 divenne sede di \"taberna\" a met\u00e0 strada tra Roma e la \"prima statio\", Aricia.\nAl termine della travagliata guerra civile tra Mario e Silla (86 a.C. - 82 a.C.), dopo la battaglia di Porta Collina (2 novembre 82 a.C.) e l'ascesa al potere di Lucio Cornelio Silla, venne emanata la \"lex Sullana\", che ordin\u00f2 la centuriazione e la distribuzione ai suoi soldati veterani delle terre a sud di Roma incluse tra \"Bovillae\", \"Castrimoenium\" -l'attuale Marino, di fondazione appunto sillana- e \"Tusculum\". Queste zone erano state la roccaforte dei seguaci di Gaio Mario e poi di Gaio Mario il giovane, e la decisione di installarvi dei fedelissimi alla nascente dittatura sillana non fu certo una scelta casuale. Da questo momento storico, inizia il lento declino di \"Bovillae\": addirittura Marco Tullio Cicerone, nell'orazione \"Pro Plancio\", dichiara che ai suoi tempi a stento un delegato bovillense si presentava alle riunioni religiose della Lega Latina\nCome gi\u00e0 accennato, in et\u00e0 repubblicana nel territorio della prima circoscrizione di Marino sorse la colonia romana -poi \"municipium\"- di \"Castrimoenium\", come confermano Gaio Plinio Secondo nella \"Naturalis Historia\" e Sesto Giulio Frontino, nel \"De Coloniis\". L'esistenza di \"Castrimoenium\" \u00e8 comprovata da numerose iscrizioni e lapidi rinvenute in tutto il territorio della prima circoscrizione di Marino, il che porterebbe ad escludere la coincidenza di \"Castrimoenium\" con i \"Castra Albana\" fondati attorno al 183 da Settimio Severo in luogo dell'odierna citt\u00e0 di Albano Laziale, coincidenza ipotizzata da alcuni storici. La controversia archeologica verte dunque sull'ubicazione del \"castrum\" in questione presso la localit\u00e0 \"Castel de' Paolis\" -ai confini comunali con Grottaferrata e Ciampino- o presso il pieno centro storico di Marino, nel rione Castelletto. Entrambi i toponimi hanno a che fare con il toponimo antico, ed in entrambi i luoghi sono stati effettuati abbondanti ritrovamenti di materiali romani: tuttavia mentre per \"Castel de' Paolis\" si crede che i resti romani appartengano ad una villa suburbana di et\u00e0 imperiale di propriet\u00e0 della famiglia patrizia degli \"Scriboni-Libones\", per il Castelletto \u00e8 pi\u00f9 plausibile che vi sorgesse un abitato di origine militare come \"Castrimoenium\", visto che buona parte degli attuali vicoli del rione mantengono la caratteristica ortogonalit\u00e0 dei \"castra\" romani.\nIl 20 gennaio 52 a.C. Publio Clodio Pulcro, avversario politico per l'ascesa al consolato di Tito Annio Milone, venne trucidato dai sicari di quest'ultimo in prossimit\u00e0 della \"taberna\" di \"Bovillae\", poco lontano dalla propria villa identificata oggi presso la villa del Pontificio Collegio Nordamericano nella localit\u00e0 \"Ercolano\" di Castel Gandolfo. Il corpo di Clodio venne portato a spalla dai suoi sostenitori presso la \"taberna\" di \"Bovillae\", dove fu esposto alla piet\u00e0 popolare prima delle esequie pubbliche che si tennero nel Foro Romano.\nIl periodo imperiale.\nNei giorni immediatamente successivi alla morte di Ottaviano Augusto, avvenuta a Nola il 19 agosto 14, un imponente corteo funebre part\u00ec dalla citt\u00e0 campana e percorse tutta la via Appia verso nord fino a Roma. La salma venne anche esposta a \"Bovillae\", dove i decurioni -la suprema magistratura del \"municipium\"- la consegnarono agli equites giunti da Roma per portare l'augusto defunto nella Capitale. Nel 17 il successore di Augusto nel governo dell'impero romano, Tiberio Claudio Nerone, ordin\u00f2 che la dinastia Giulio-Claudia e la memoria del suo patrigno venisse celebrata a \"Bovillae\", luogo d'origine supposita della \"Gens Iulia\", con i solenni \"Sodales Augustales\". Per questo scopo sorse l'imponente circo, il teatro ed il sacrario della \"Gens Iulia\".\nNel territorio di Marino sono stati rinvenuti i resti di molte ville patrizie suburbane. La villa forse pi\u00f9 monumentale \u00e8 quella che ha fornito da base alla medioevale struttura del \"Castrum Pauli\", in localit\u00e0 Castel de' Paolis, presso il comune di Grottaferrata: viene attribuita alla famiglia patrizia \"Scriboni-Libones\". Un'altra grande villa venne rinvenuta nel 1880 durante i lavori di costruzione della ferrovia Roma-Albano: venne scavata nel 1884 da Luigi Boccanera e attribuita a Quinto Voconio Pollione: la sua superficie \u00e8 valutata sui 103 metri x 70 e al suo interno sono stati ritrovati alcuni reperti archeologici come l\"Apollo Pythios\" oggi conservato dalla Provincia di Roma. Altre due ville di et\u00e0 imperiale sono state individuate da Thomas Ashby e poi dall'archeologo albanense Giuseppe Lugli presso il \"Torraccio\" di Due Santi.\nUna \"possessio Marinas\", identificabile con l'attuale citt\u00e0 di Marino, compare nel \"Liber Pontificalis\", tra i beni inclusi nella donazione fatta da Costantino il Grande alla basilica cattedrale di San Giovanni Battista in Albano Laziale, risalente al pontificato di papa Silvestro I (314-335).\nIl medioevo.\nDall'alto Medioevo al Duecento.\nLa prima citazione di una \"possessio Marinas\" identificabile con l'attuale citt\u00e0 di Marino compare nel \"Liber Pontificalis\", tra i beni inclusi nella donazione fatta da Costantino il Grande alla basilica cattedrale di San Giovanni Battista in Albano Laziale, risalente al pontificato di papa Silvestro I (314-335).\nIl \"castrum Marinei\" tuttavia viene menzionato con certezza in un passo del \"Chronicon Sublacense\" risalente al 1090 -ma secondo alcuni studiosi interpolato successivamente-, tra i beni concessi da Agapito I dei Conti di Tuscolo in dote ad una figlia sposa di Oddone Frangipane. In ogni modo, la prima citazione inconfutabile di Marino risale al 1114, in un atto di vendita di alcune case in Roma siglato da un \"Tedemarius abitatoris in castro qui vocatur Mareni\".\nFin dalle sue origini, dunque, Marino era un luogo fortificato. Il primo nucleo urbano viene tradizionalmente identificato con il rione Castelletto, probabilmente erede dell'antica colonia militare di \"Castrimoenium\": le strade mantengono infatti una certa ortogonalit\u00e0 ed \u00e8 possibile anche individuare quelli che sarebbero \"cardo\" e \"decumano\" dell'antico accampamento romano, ovvero via San Giovanni -cavalcata nel tratto finale da un suggestivo archetto- e via Sant'Antonio. La prima parrocchiale fu quella di San Giovanni Battista, sconsacrata nel Seicento ed oggi completamente distrutta, ed identificata con esattezza solo recentemente dallo studioso Vincenzo Antonelli grazie ad alcuni elementi presenti in un cortile interno di via San Giovanni.\nNel basso Medioevo il borgo si espanse progressivamente verso SE lungo l'altura di peperino sulla cui sommit\u00e0 -373 , oggi piazza Giacomo Matteotti- i Frangipane fecero edificare una rocca quadrilatera, abbattuta in un periodo imprecisato e di cui rimangono tre torri rotonde inglobate negli edifici circostanti. La nuova espansione corrisponde agli attuali rione Santa Lucia e rione Coste, ed era attraversata dall'importante arteria di via Santa Lucia e di via Posta Vecchia: la denominazione di quest'ultima strada denuncia che molto probabilmente per di qui passava in origine la via corriera e postale tra Roma e Napoli, passante per Marino fino agli anni ottanta del Settecento.Venne edificata una nuova parrocchiale, la chiesa di Santa Lucia, sconsacrata assieme all'altra parrocchiale di San Giovanni nel Seicento e riadattata ad uso profano nei secoli successivi, fino a diventare sede del Museo Civico Umberto Mastroianni. La chiesa sorse nel XII secolo su una cisterna romana in abbandono, e venne ricostruita nel Duecento probabilmente su commissione della feudataria Giacoma de Settesoli, in gotico italiano (\u00e8 l'unico esempio di gotico cistercense nei Castelli Romani).La cerchia muraria nel periodo basso-medioevale abbracciava sia il Castelletto che la nuova espansione; a NO correva lungo l'attuale via Massimo d'Azeglio, a E lungo gli attuale via Giuseppe Garibaldi e corso Trieste, a SE la Rocca Frangipane segnava l'ingresso al castello per chi proveniva da Albano Laziale o da Frascati, Rocca di Papa e Velletri, mentre ad O il rione Coste era delimitato naturalmente dal profondo burrone delle cave di peperino. Nelle mura si aprivano in questa fase almeno due porte: porta Romana, diretta verso N, e la porta esterna della Rocca Frangipane, che accoglieva i tracciati provenienti da O, E e S.Ancora oggi \u00e8 rimasta una forte traccia della cerchia muraria medioevale nella toponomastica: la moderna espansione urbanistica del quartiere Borgo Garibaldi, fuori porta Romana verso N, \u00e8 chiamata \"For de porta\", mentre le case situate lungo via Giuseppe Garibaldi e corso Trieste sono \"For de mura\"; piazza Giacomo Matteotti infine \u00e8 ancora \"'a Porta\".Il rione Castelletto ed il rione Santa Lucia, stretti attorno alle rispettive chiese parrocchiali, avevano ognuno diritto ad un forno e ad un macello, come provato da alcuni toponimi di strade quali via dei Forni di Santa Lucia e via dei Forni di Sant'Antonio.\nIl Trecento.\nNel Trecento, il sistema difensivo del centro storico di Marino venne ampliato. Il castello aveva acquistato un'importanza crescente: nel 1267 Arrigo di Castiglia, \"senator\" della citt\u00e0 di Roma ed agguerrito ghibellino, assedi\u00f2 il guelfo Rainaldo Orsini a Marino, ma non riusc\u00ec ad espugnare la posizione poich\u00e9 Rainaldo \"in castro Marini non sine audace promptitudine receptavit\". Nel 1347 il tribuno Cola di Rienzo, nel tentativo di debellare i riottosi baroni romani, si spinse a Marino per assediarvi Rainaldo e Giordano Orsini: il castello resistette, tanto che Cola dovette ripiegare sul pi\u00f9 abbordabile castello di Castelluccia; tuttavia, il danno economico causato dal transito dell'esercito di Cola fu enorme per il feudo. Cos\u00ec riferisce dell'assedio di Marino l'Anonimo romano nella \"\".\nIl castello di Marino sub\u00ec un terzo imponente assedio nel giro dello stesso secolo, durante la guerra tra papa Urbano VI e l'antipapa Clemente VII seguita allo Scisma d'Occidente: il 29 aprile 1379 infatti l'esercito papalino comandato da Alberico da Barbiano e composto da mercenari italiani affront\u00f2 l'esercito anti-papalino dei mercenari francesi guidati dal conte di Montjoie si affrontarono nella battaglia di Marino, combattuta nella vallata ad E del paese verso Grottaferrata -oggi conosciuta come \"Valle dei Morti\", forse a causa di questa sanguinosa battaglia-. La vittoria arrise agli italiani, e l'antipapa Clemente VII fu costretto ad abbandonare l'Italia e a riparare ad Avignone. Il castello di Marino, governato da Giordano Orsini sostenitore dell'antipapa, venne assediato dalle truppe papaline guidate dal figlio stesso di Giordano, Giacomo Orsini, che espugn\u00f2 il castello paterno il 2 giugno 1379.In tutti questi sconvolgimenti militari, la cerchia muraria verr\u00e0 risistemata, arricchita da un fossato -nel 1269 i monaci cistercensi del convento di Santa Maria \"ad Nives\" di Palazzolo risultano possidenti di terreni a Marino in localit\u00e0 \"Boccafossati\"- ed ampliata, verso E con le cosiddette \"Camere Nuove\" e con l'apertura di una nuova porta verso Roma e verso Grottaferrata, porta Giordana -probabilmente cos\u00ec denominata in onore del feudatario Giordano Orsini-. Inoltre, a valle del rione Coste, lungo il corso della marana delle Pietrare presso le cave di peperino, venne edificata la suggestiva torre d'Ammonte che non si esclude potesse far parte di un pi\u00f9 vasto sistemo difensivo a valle, come ipotizzato dallo studioso Giuseppe Tomassetti.\nDurante tutto il quarantennio dello Scisma d'Occidente (1379-1417) Marino fu sottoposta a numerosi assedi e contro-assedi da parte delle opposte fazioni in lotta. Come si \u00e8 detto, nel 1379 il castello era stato conquistato da Giacomo Orsini, che scacci\u00f2 suo padre Giordano: questi ripar\u00f2 presso il nipote Onorato Caetani, antipapalino come lo zio. Alla morte di Giordano Orsini nel 1384, Giacomo venne dichiarato figlio illegittimo e Onorato proclamato erede universale dei feudi dello zio: pertanto gi\u00e0 nel 1385 Giacomo Orsini era scacciato da Marino con le armi da Onorato. Tuttavia, nel 1399 papa Bonifacio IX indisse una crociata contro i Caetani rei di aver tramato contro di lui, e Marino venne occupata dalle truppe pontificie ed annessa ai feudi della Reverenda Camera Apostolica come castellania. Nel 1404 il castellano Pietro Passerelli prov\u00f2 a dichiararsi indipendente, ma gi\u00e0 nel 1405 Marino era stata occupata nuovamente dalle truppe pontificie. Nello stesso anno tuttavia il castello viene occupato nientemeno che da Giacomo Orsini, la cui sovranit\u00e0 tuttavia non dur\u00f2 a lungo, se nel 1408 il re di Napoli Ladislao I di Napoli, che stava invadendo lo Stato della Chiesa per impadronirsene, annesse il feudo di Marino ai beni della corona napoletana prima di concederlo ai suoi alleati Giordano e Niccol\u00f2 Colonna. Al termine dell'invasione napoletana, il feudo torner\u00e0 sotto il dominio della Camera Apostolica fino al 1413, anno di una nuova invasione napoletana che vide Giacomo Orsini, schierato con i napoletani, impadronirsi del castello. Ma anche stavolta, morto il re Ladislao I di Napoli il 6 agosto 1413, Giacomo perse definitivamente il dominio del castello che torn\u00f2 ai Caetani, sotto il cui dominio rimase fino all'acquisto del feudo da parte dei Colonna nel 1417.In tutto ci\u00f2, il sistema difensivo del centro storico sub\u00ec notevoli contraccolpi, e si rese necessario costruire una nuova rocca in grado di resistere agli assalti meglio della vecchia rocca duecentesca dei Frangipane. Il capitano d'arme di Santa Romana Chiesa Paolo Orsini, durante uno dei periodi di dominazione ecclesiastica del feudo, ordin\u00f2 cos\u00ec la costruzione della cosiddetta Rocca Orsini, situata al centro del paese, a met\u00e0 strada tra il rione Santa Lucia, il rione Coste ed il rione Castelletto, nello stesso luogo -e sulle stesse fondamenta- dell'attuale Palazzo Colonna. Si ipotizza anche che la rocca trecentesca dell'Orsini sia sorta inglobando un'antica fortificazione dell'XI secolo edificata al tempo della dominazione dei Conti di Tuscolo.\nDal Quattrocento al Cinquecento.\nNel 1417 dunque il feudo di Marino venne acquistato per 12.000 fiorini da Giordano e Lorenzo Colonna. Negli anni del pontificato di papa Martino V (1417 - 1431) il feudo visse un periodo di pace e di ripresa economica. Dopo la morte di Martino V, tuttavia, il suo successore papa Eugenio IV si schier\u00f2 a tutto campo contro gli ormai potentissimi Colonna: il 18 maggio 1431 essi furono scomunicati e chiamati dal Papa \"improba domus sive progenies de Columna\"; perdonati dietro pagamento della modica cifra di 35.000 fiorini, tuttavia Antonio Colonna di Riofreddo si riserv\u00f2 azioni contro il Papa presso il concilio di Basilea -che appoggiava qualsiasi azione contro Eugenio IV- e si rifiut\u00f2 di versare altri 30.000 fiorini nelle casse papali. Ci\u00f2 fece infuriare Eugenio IV, che scomunica nuovamente i Colonna nel 1433 e sequestr\u00f2 i loro beni, ma fu costretto a fuggire rocambolescamente da Roma a Firenze incalzato dall'insurrezione armata delle principali famiglie baronali romane, dai Prefetti di Vico ai Savelli alleati dei Colonna. Il capitano d'arme di Santa Romana Chiesa Orso Orsini nel 1434 si spinse fin sotto le mura di Marino nell'inseguimento del capitano di ventura al soldo dei baroni Antonio da Pontedera. Nel maggio 1436 il cardinale arcivescovo di Firenze Giovanni Maria Vitelleschi, comandante di un potente esercito pontificio, giunse anch'egli ai piedi di Marino ma non volle assediare il castello, preferendo saccheggiare e radere al suolo i vicini castelli di Borghetto di Grottaferrata, Castel Gandolfo, Castel Savello ed Albano Laziale, tutti feudi della famiglia Savelli. I Colonna furono colpiti duramente e piegati dallo stesso Vitelleschi con la conquista e la leggendaria e selvaggia distruzione dalle fondamenta della loro roccaforte di Palestrina, nell'agosto 1436. Con la sconfitta dei Colonna, i loro feudi furono annesi dalla Camera Apostolica e tale rimase la situazione fino alla morte di papa Eugenio IV avvenuta il 26 giugno 1448.\nNel 1453 venne sollevata una controversia in merito ai confini orientali dei feudi di Marino e Rocca di Papa tra Antonio, Odoardo ed il cardinale Prospero Colonna da una parte e l'abbazia di Santa Maria di Grottaferrata dall'altra: papa Niccol\u00f2 V il 26 ottobre nomin\u00f2 infatti un commissario pontificio \"ad acta\".\nIl castello di Marino nel 1482 fu nuovamente coinvolto in una guerra, questa volta combattuta tra papa Sisto IV ed il re di Napoli Ferrante d'Aragona. I Colonna ed i Savelli si schierarono apertamente con i napoletani, comandati dal duca di Calabria Alfonso d'Aragona, che il 5 giugno 1482 occup\u00f2 il Borghetto di Grottaferrata e minacci\u00f2 apertamente Roma con incursioni nell'Agro Romano: in una di queste incursioni, tredici marinesi saranno catturati e rinchiusi nelle carceri di Tor di Nona, con promessa di liberazione dietro pagamento di un riscatto di 110 ducati. Alfonso d'Aragona decide di \"scaricare\" l'ingombrante alleato colonnese ed il 16 luglio occupa l'abitato di Marino, imprigionando Lorenzo Colonna: la Rocca Orsini tuttavia resister\u00e0 ai napoletani fino al 25 luglio. Il 21 aprile 1482 il capitano d'arme di Santa Romana Chiesa Roberto Malatesta sconfisse Alfonso d'Aragona nella battaglia di Campomorto: dopo ci\u00f2, i napoletani si ritirarono dallo Stato della Chiesa e gi\u00e0 il 24 agosto il castello di Marino venne riconquistato dall'esercito pontificio.Vista l'infedelt\u00e0 dei Colonna, papa Sisto IV il 10 settembre 1482 incamer\u00f2 tutti i loro feudi come beni della Reverenda Camera Apostolica, nominando come castellano di Marino suo nipote Innocenzo della Rovere.Tuttavia, nella notte di Natale del 1483 Sisto IV perdon\u00f2 i Colonna reintegrandoli dei loro feudi, ad eccezione di Marino: infatti per la cessione di questo feudo Sisto IV richiedeva ai Colonna la cessione dei feudi abruzzesi di Albe e Celano -che facevano gola agli Orsini, alleati del Papa- e la somma di 14.000 ducati, pertanto i Colonna rifiutarono decisamente. Perci\u00f2 gi\u00e0 dal gennaio 1484 infuri\u00f2 una nuova guerra tra i Colonna da una parte e papa Sisto IV alleato con gli Orsini dall'altra: il 30 maggio fu dato alle fiamme il quartiere dei Colonna a Roma, alle pendici del Quirinale, e venne fatto prigioniero Lorenzo Colonna; il 2 giugno Fabrizio I Colonna part\u00ec da Marino ed assalt\u00f2 l'abbazia di Santa Maria di Grottaferrata, all'interno della quale si era accampato l'esercito pontificio, ed imprigion\u00f2 il legato pontificio Rainolfo Ottieri. Fabrizio Colonna si dichiar\u00f2 disposto, alla fine, ad accondiscendere alla proposta di Sisto IV in cambio di ottenere la liberazione del fratello Lorenzo Colonna: ma questi venne decapitato dopo un sommario processo nel cortile di Castel Sant'Angelo a Roma il 30 giugno 1484. La guerra, dunque, prosegu\u00ec feroce: il 2 luglio i comandanti pontifici Virginio Orsini e Girolamo Riario transitarono sotto il castello di Marino senza provare ad assaltarlo, diretti all'assedio di Capranica e Paliano: la leggenda vuole che la resistenza feroce di quest'ultima cittadina caus\u00f2 la morte di papa Sisto IV, il 12 agosto 1484. Il nuovo papa Innocenzo VIII sigl\u00f2 dunque una pace con i Colonna, il 2 gennaio 1485.\nProprio nel 1485, fu combattuto il secondo atto del conflitto tra Stato della Chiesa e Regno di Napoli: Innocenzo VIII infatti aveva rimandato indietro gli ambasciatori di Ferrante d'Aragona. Gli Orsini stavolta si schierarono a favore dei napoletani, mentre i Colonna abbracciarono la difesa della Chiesa: l'11 luglio Paolo Orsini rimase per due ore in ordine di battaglia sotto le mura di Marino, ed il 14 luglio - di ritorno da un'incursione su Nettuno- tent\u00f2 nuovamente di assediare il castello. La guerra cess\u00f2 con un nulla di fatto l'11 agosto 1486.\nIl 20 gennaio 1489 Agnese di Montefeltro, figlia di Federico da Montefeltro e fresca sposina di Fabrizio I Colonna, entr\u00f2 a Marino portando un favoloso corredo matrimoniale in dodici casse ed una dote di 12.000 fiorini. Nel 1490 o nel 1492 proprio a Marino nacque la primogenita di Agnese e Fabrizio, Vittoria Colonna. Agnese di Montefeltro abit\u00f2 stabilmente nel feudo fino alla sua morte, avvenuta nel 1523, promuovendo forse i primi lavori di ricostruzione di Palazzo Colonna ed esprimendo la volont\u00e0 di essere sepolta nella chiesa parrocchiale di San Giovanni.\nNell'ottobre 1492 sal\u00ec al pontificato papa Alessandro VI, il quale condusse una politica spregiudicata con conseguenze funeste per la Chiesa e per lo Stato Pontificio. In occasione della discesa in Italia di Carlo VIII di Francia per conquistare il Regno di Napoli, nel settembre 1494 Fabrizio I Colonna si alle\u00f2 con i francesi, occupando la fortezza di Ostia: il papa, di tendenza filo-napoletana, volle venire ad un compromesso con i Colonna ed accett\u00f2 di inviare il figlio Cesare Borgia come ostaggio a Marino, nel novembre 1494. Il 31 dicembre 1494 Carlo VIII entr\u00f2 a Roma, e prosegu\u00ec il suo viaggio per Napoli transitando per Marino, ospite di Fabrizio I Colonna presso Palazzo Colonna. Nonostante la vittoriosa conquista della capitale, la presenza francese nel Mezzogiorno d'Italia sar\u00e0 di breve durata, ed il Regno di Napoli sar\u00e0 conteso per alcuni anni tra Francia e Spagna.In questa circostanza, i Colonna si schierarono con la Spagna, stavolta contro il papa, che aveva preso parte filo-francese. Cos\u00ec, quando il nuovo monarca francese Luigi XII di Francia invi\u00f2 alla volta di Napoli un esercito comandato dal maresciallo di Francia Robert Stuart d'Aubigny, papa Alessandro VI non perse l'occasione e chiese all'esercito francese di radere al suolo Marino ed altri feudi laziali della famiglia Colonna. Giuseppe Tomassetti, grande storiografo dell'Agro Romano, considera questo evento catastrofico il vero inizio dell'et\u00e0 moderna per il castello di Marino.\nIl Cinquecento.\nDopo la distruzione dei loro feudi pi\u00f9 importanti, papa Alessandro VI decret\u00f2 il bando e la scomunica degli esponenti della famiglia Colonna ed incamer\u00f2 i loro beni alla Reverenda Camera Apostolica, salvo poi concedere tutti questi feudi ai nipoti Rodrigo e Giovanni Borgia, rispettivamente di due e tre anni, con \"Breve\" apostolico \"Coelestis altitudinis potentiae\" del 1\u00ba ottobre 1501. Marino, assieme ad altri 36 feudi di Campagna e Marittima, si trov\u00f2 in propriet\u00e0 di Giovanni, probabilmente figlio illegittimo della figlia del papa Lucrezia Borgia e di un suo amante, tale Pedro Calderon; tuttavia a causa della minore et\u00e0 di questi la cura dei suoi feudi venne affidata al cardinale arcivescovo di Cosenza Francesco Borgia.\nNel frattempo, il consumo di sale del castello nel novembre 1503 ammontava a 40 rubbia, ovvero circa 80 quintali, il che calcolando un consumo medio giornaliero a persona di 8 grammi di sale lascia supporre che la popolazione marinese si aggirasse sul migliaio di individui, cifra elevata per l'epoca.\nAlla morte di papa Alessandro VI, avvenuta il 18 agosto 1503 probabilmente per avvelenamento, immediatamente i Colonna rientrarono nello Stato Pontificio, e gi\u00e0 il 22 agosto Prospero Colonna aveva ripreso il controllo del castello di Marino con l'aiuto di un drappello di soldati spagnoli.\nIl 19 luglio 1512 trov\u00f2 rifugio nel castello Alfonso I d'Este, duca di Ferrara e comandante dell'esercito francese in Italia, ricercato da papa Giulio II ma nascosto da Fabrizio I Colonna, che era stato a sua volta trattato con tutti i riguardi a Ferrara quando era caduto prigioniero dei francesi dopo la battaglia di Ravenna (11 aprile 1512).\nSuccessivamente, nella guerra tra l'imperatore Carlo V d'Asburgo ed il re di Francia Francesco I di Valois, i Colonna presero le parti degli imperiali mentre papa Clemente VII si schier\u00f2 con i francesi. Ne consegu\u00ec un monitorio papale contro i Colonna, del 7 novembre 1526, che non bast\u00f2 a calmare i maneggi dei Colonna: cos\u00ec nel dicembre 1526 Clemente VII ordin\u00f2 di armare un esercito, comandato dal capitano di ventura Vitellozzo Vitelli e dal legato pontificio Agostino Trivulzio, che rase al suolo quattordici feudi laziali dei Colonna, tra cui Marino, Zagarolo, Gallicano, Artena, Subiaco e Cave. Durante la distruzione di Marino furono particolarmente attivi i soldati mandati in forza all'esercito pontificio da Velletri, tanto che nacque il detto \"velletrani, rubba Madonne e rubba campane\": infatti gli occupanti si appropriarono della miracolosa immagine della Madonna del Popolo, attualmente conservata nella basilica di San Barnaba, e delle campane del campanile della chiesa parrocchiale di Santa Lucia. La tradizione per\u00f2 vuole che la Madonna del Popolo torn\u00f2 a Marino il giorno dopo il saccheggio, per miracolo.\nNegli anni trenta del Cinquecento Ascanio I Colonna, fratello di Vittoria Colonna e marito della figlia di Carlo V d'Asburgo, Giovanna di Castiglia, avvia il rinnovamento urbanistico del castello, ad imitazione degli interventi contemporanei dei Farnese nel loro feudo di Caprarola, in provincia di Viterbo: viene ordinata cos\u00ec l'apertura dell'attuale via Roma (all'epoca \"Strada Nuova\"), principale accesso al castello verso Roma, e viene commissionato un progetto per la sistemazione di Palazzo Colonna affidato ad Antonio da Sangallo il Giovane.\nNella primavera 1539 papa Paolo III ed i Colonna combattono la cosiddetta \"guerra del sale\": Paolo III pretende la concessione del feudo di Rocca di Papa alla Reverenda Camera Apostolica come segno di fedelt\u00e0 dei Colonna, ma Ascanio I Colonna rifiuta decisamente ed anzi proclama un'amnistia di tutti i delinquenti comuni dei suoi feudi purch\u00e9 combattano per lui contro il papa: ci\u00f2 nonostante il 14 marzo 1539 Pier Luigi Farnese, nipote di Paolo III, occupa Marino al comando dell'esercito pontificio, conquistando successivamente Rocca di Papa e Paliano. I Colonna vengono cos\u00ec scacciati dallo Stato Pontificio e trentacinque dei loro feudi vengono incamerati dalla Camera Apostolica il 27 maggio 1539. In tutto ci\u00f2, le guerre e le carestie hanno drasticamente ridotto la popolazione marinese rispetto ad inizio secolo: il consumo di sale al 1539 ammonta infatti solo a 20 rubbia, corrispondenti presumibilmente ad una popolazione di circa 500 abitanti. Comunque alla morte di papa Paolo III, nel novembre 1549, Ascanio Colonna rientra nello Stato Pontificio e conquista rapidamente tutti i suoi feudi, arrivando a Marino il 22 novembre: il nuovo papa Giulio III si limiter\u00e0 a concedere tutti i beni e le qualifiche precedentemente loro tolte ai Colonna.\nMarcantonio II Colonna, figlio primogenito di Ascanio Colonna, si spos\u00f2 a Marino il 1\u00ba marzo 1552 con Felice Orsini. Solo due anni dopo, nell'agosto 1554, il figlio usurp\u00f2 al padre il feudo di Marino. Sotto la signoria di Marcantonio Colonna, durata fino alla sua morte avvenuta nel 1584, si ebbe un forte rinnovamento sia urbanistico che giuridico ed amministrativo. Dopo la parentesi della guerra tra papa Paolo IV ed i Colonna (1556-1559), che termin\u00f2 con la cacciata di questi ultimi dai loro feudi e l'assegnazione dei medesimi feudi (radunati nel cosiddetto \"Stato di Paliano\") al nipote del papa Giovanni Carafa, a partire dal rientro di Marcantonio Colonna nei suoi feudi nel 1559 inizia un lungo periodo di pace e sviluppo.\nNel 1564 comparve per la prima volta il sigillo della Comunit\u00e0 marinese, raffigurante un cavaliere portatore di un vessillo (che sostanzialmente \u00e8 rimasto inalterato nei secoli); nel 1566 vennero emanati i nuovi \"Statuti\", e nel 1572 i \"Bandi, provisioni et ordinationi\" sul gioco d'azzardo, sulla bestemmia e sulla rissa: entrambi i documenti sono andati perduti in seguito ai bombardamenti anglo-americani che durante la seconda guerra mondiale hanno devastato gli archivi comunali; sempre nel 1566, la fabbrica di Palazzo Colonna era completata per un quarto, inclusa la scalea d'ingresso in peperino, e la nuova arteria di via Roma era completamente abitata.\nIl 7 ottobre 1571 Marcantonio II Colonna \u00e8 l'ammiraglio della flotta pontificia nella battaglia di Lepanto: appena ritornato in patria il 4 novembre papa Pio V gli ordin\u00f2 di rimanere a Marino dove gi\u00e0 soggiornavano la moglie, la madre ed i figli finch\u00e9 non fossero pronti i solenni festeggiamenti che lo attendevano a Roma: sicch\u00e9 solo il 4 dicembre 1571 Marcantonio pot\u00e9 entrare a Roma solennemente in trionfo dalla via Appia, sfilare nel Foro Romano ed arrivare alla basilica di Santa Maria in Ara Coeli.\nPer ripopolare il feudo, Marcantonio Colonna il 26 dicembre 1574 emana una patente con la quale promette l'esenzione per quattro anni da ogni servizio reale e personale a chiunque voglia diventare suo vassallo nella terra di Marino, in cambio solo del giuramento di fedelt\u00e0 ed obbedienza. Probabilmente l'appello non cadde a vuoto, poich\u00e9 la popolazione aument\u00f2 notevolmente nel corso del sessantennio seguente, superando anche il migliaio di abitanti e rendendo necessaria la costruzione di una nuova, imponente e capiente chiesa parrocchiale come la basilica di San Barnaba. In seguito ad un disastroso incendio che nel marzo 1577 aveva distrutto il centro abitato di Rocca di Papa, i marinesi ospitarono i vicini rocchigiani in attesa della ricostruzione del loro paese. Nel frattempo dal punto di vista urbanistico \u00e8 possibile affermare che si inizia a delineare l'attuale corso Trieste (chiamato nel Seicento \"Strada Larga\"), dato che il cardinale Giovanni Battista Castagna (amico di Marcantonio Colonna, poi diventato papa Urbano VII) vi si fece edificare attorno al 1583 un palazzo con una notevole facciata arricchita da fregi in peperino. Nell'aprile 1580 una comunit\u00e0 di religiosi agostiniani si install\u00f2 presso la chiesa di Santa Maria delle Grazie, fino ad allora appartenuta alla ricca ed antica Confraternita del Gonfalone di Marino.\nAlla morte di Marcantonio Colonna venne effettuata una stima del valore dei suoi beni, completata solo nel 1596: su un totale di 1.200.000 scudi pontifici, i feudi di Marino e Rocca di Papa valevano insieme 472.727 scudi. Il successore del vincitore di Lepanto fu il figlio cardinale Ascanio II Colonna, il quale non si fece ben volere dalla popolazione (che nel 1599 si ribell\u00f2 al cardinale, dando motivo a papa Clemente VIII di inviare un commissario pontificio ad acta): tuttavia, a lui si deve la ripresa dei lavori di risistemazione urbanistica lasciati in sospeso dal padre (che nel 1577 era partito per Palermo come vicer\u00e9 spagnolo di Sicilia). In questo periodo infatti vennero poste in opera le mura del cortile interno di Palazzo Colonna, e vennero pianificate le aree verdi baronali del Barco Colonna, nel vallone della marana delle Pietrare presso il bosco Ferentano, e dei Giardini Colonna, a ridosso delle mura settentrionali, proprio nel sito delle terre comunitarie gi\u00e0 adibite alla coltivazione di cipolle per sostentamento dei pi\u00f9 poveri, fatto questo che provoc\u00f2 malcontento nei cittadini. Inoltre, il 3 ottobre 1594 il cardinale rinunci\u00f2 al diritto feudale dello \"ius super scadentiis\" sulle terre dei vassalli in cambio di un contributo di 2000 scudi versato dalla Comunit\u00e0 marinese.\nIl Seicento.\nPapa Paolo V il 1\u00ba luglio 1606 elev\u00f2 il feudo di Marino in Ducato in favore del cardinale Ascanio II Colonna e dei suoi successori.\nIl 1\u00ba febbraio 1618 un'assemblea pubblica dei capifamiglia marinesi decise di assumere come santo patrono del castello san Barnaba apostolo, perch\u00e9 riguardasse le campagne marinesi dalle frequenti grandinate che si erano abbattute sul feudo negli ultimi tre anni: l'autorit\u00e0 ecclesiastica nella persona del cardinale vescovo della diocesi suburbicaria di Albano Francesco Sforza di Santa Fiora approv\u00f2 il 4 giugno 1619, e da allora l'11 giugno, giorno della festa di san Barnaba, a Marino si tiene la festa patronale di San Barnaba.\nIl 24 ottobre 1627 papa Urbano VIII celebr\u00f2 nel nuovo Palazzo Pontificio di Castel Gandolfo le nozze di suo nipote Tabbeo Barberini con Anna Colonna, figlia del duca Filippo I Colonna; al termine della funzione e del pranzo, gli sposi e gli ospiti di riguardo furono ospitati dal duca Filippo a Marino per una cena a Palazzo Colonna. Tra il 1635 ed il 1636 la congregazione dei Chierici Regolari Minori edific\u00f2 la chiesa della Santissima Trinit\u00e0, nella quale venne trasportato solennemente il 14 giugno 1637 il Santissimo Crocifisso di Marino, un crocifisso miracoloso che aveva iniziato a dispensare grazie in una cappella all'aperto presso il santuario di Santa Maria dell'Acquasanta nel giugno 1635.\nNel frattempo, l'aumentare della popolazione ed l'inadeguatezza delle due vecchie chiese parrocchiali di Santa Lucia e di San Giovanni port\u00f2 il duca Filippo I Colonna e l'autorit\u00e0 ecclesiastica a desiderare la costruzione di una nuova collegiata parrocchiale. Cos\u00ec l'11 giugno 1640 il cardinale Girolamo Colonna, figlio del duca Filippo, benedisse la prima pietra della basilica collegiata di San Barnaba. I lavori, costati alla famiglia Colonna poco meno di 24.000 scudi pontifici, terminarono nel 1656 ma, a causa della peste, la chiesa non pot\u00e9 essere celebrata prima del 1662 e la consacrazione ufficiale avvenne solo nel 1714. Nel frattempo, papa Urbano VIII con la bolla \"Excelsa merita Sanctorum\" del 3 dicembre 1643 aveva istituito canonicamente la collegiata conferendo all'arciprete la dignit\u00e0 di abate parroco mitrato \"nullius diocesios\".\nLa peste del 1656 infier\u00ec duramente a Marino e Grottaferrata, riducendo drammaticamente di pi\u00f9 della met\u00e0 la popolazione marinese, tanto che i Colonna per ripopolare il feudo furono costretti ad incentivare l'immigrazione dai loro feudi abruzzesi. Al termine dell'epidemia, i sopravvissuti maturarono una forte devozione per san Rocco, tanto che gli venne edificato un oratorio lungo la via Maremmana Inferiore nella localit\u00e0 che oggi prende nome appunto dal santo, la cui festa il 16 agosto era celebrata almeno fino alla seconda guerra mondiale.\nIl 6 settembre 1675 il consiglio dei Quaranta della Comunit\u00e0 di Marino approv\u00f2 la bozza delle \"Constituzioni dell'Illustre Comunit\u00e0 di Marino\", inoltrate il 31 dicembre 1676 dai priori marinesi al duca Lorenzo Onofrio Colonna ed approvate da questi in via definitiva il 24 gennaio 1677. Il duca Lorenzo Onofrio e sua sorella Antonia patrocinarono anche la fondazione del convento del Santissimo Rosario delle suore domenicane di stretta osservanza, presso cui viveva la loro sorella Maria Isabella Colonna, istituito da papa Clemente X l'8 maggio 1675 e la cui chiesa conventuale fu completata nel 1712 in un pregiato stile rococ\u00f2.\nDal Settecento alla Restaurazione.\nLa prima met\u00e0 del Settecento trascorse senza grossi eventi a Marino, tranne la riapertura della via Appia come collegamento diretto tra Roma, le Paludi Pontine e Napoli, opera intrapresa da papa Pio VI a partire dal 1777 e completata negli anni ottanta del Settecento. Questo evento comport\u00f2 l'abbandono del vecchio tracciato \"rapido\" tra Roma e Napoli che era stato in funzione dal Medioevo fino ad allora, e che seguiva sostanzialmente l'attuale strada statale 217 Via dei Laghi attraversando Marino, Palazzolo e Velletri, la creazione di un nuovo percorso postale pi\u00f9 rapido che attraversava Albano Laziale e Genzano di Roma, ed in definitiva la sostituzione di Albano a Marino come grosso centro commerciale e nodo strategico della zona.\nCon l'instaurazione della Repubblica Romana (1798-1799) il 15 febbraio 1798 quasi tutte le comunit\u00e0 dei Castelli Romani si schierarono con i francesi: gi\u00e0 il 18 febbraio Frascati, Albano Laziale e Velletri si auto-proclamarono \"repubbliche sorelle\" della Repubblica Romana, e Marino lo fece ad inizio marzo. Tuttavia, quando Trastevere insorse contro il malgoverno francese il 25 febbraio, solo Marino e Frascati rimasero fedeli ai francesi ed aiutarono il contingente comandato dal generale Gioacchino Murat a riconquistare Castel Gandolfo, Albano e Velletri ribelli: la resistenza dei contro-rivoluzionari venne momentaneamente piegata con la vittoria nella battaglia di Frattocchie del 28 febbraio 1799 e con il saccheggio di Castel Gandolfo ed Albano. Il comandante francese a Roma Jean \u00c9tienne Championnet si compliment\u00f2 con il governo repubblicano marinese per la fedelt\u00e0 dimostrata alla causa repubblicana. Per\u00f2, nel momento del crollo francese e dell'avanzata dei sanfedisti nell'estate 1799, Marino fu saccheggiata dai napoletani.\nI francesi tornarono a Roma nel 1807, ed il Lazio venne annesso alla Francia. Marino di conseguenza divent\u00f2 cantone ed inglob\u00f2 la vicina Grottaferrata, fino ad allora propriet\u00e0 dei monaci basiliani retta da un abate commendatario in regime di commenda. Nello stesso tempo, i beni ecclesiastici furono incamerati dal demanio ed i religiosi sottoposti all'obbligo di giuramento proprio come nel resto del territorio francese: tuttavia, non tutto il clero marinese fu facile a piegarsi a questa imposizione, dato che in seguito, nel 1828, papa Leone XII insign\u00ec i canonici regolari della basilica di San Barnaba del privilegio della cappa magna in considerazione della fedelt\u00e0 dimostrata alla Chiesa cattolica nelle recenti vicissitudini. Papa Pio VII pot\u00e9 entrare a Roma solo nel 1814 dopo la relativamente lunga parentesi napoleonica.\nEt\u00e0 contemporanea.\nLa prima Restaurazione (1814 - 1849).\nIl 24 maggio 1814 papa Pio VII rientrava a Roma dopo la lunga parentesi della dominazione napoleonica. Immediatamente, le potenze europee restituirono al potere pontificio Roma, il Lazio e l'Umbria: questi territori vennero chiamati \"di prima recupera\". Nell'estate 1815, il segretario di Stato cardinale Ercole Consalvi ottenne dal Congresso di Vienna la restituzione della Romagna, delle Marche e di Pontecorvo, che vennero cos\u00ec chiamati \"territori di seconda recupera\".\nIl 6 luglio 1816 Pio VII emana il \"motu proprio\" \"\"Quando per ammirabile disposizione\" \"sulla organizzazione dell'amministrazione pubblica\"\". Lo Stato della Chiesa viene ripartito in Delegazioni, a cui erano sottoposti Governi \"di primo ordine\" -anche detti \"distrettuali\"- e \"di secondo ordine\". Nei territori \"di seconda recupera\" era confermata l'eversione della feudalit\u00e0 come da quanto stabilito in epoca napoleonica, mentre nei territori \"di prima\" -tra cui Roma ed il Lazio- la feudalit\u00e0 venne semplicemente scoraggiata: difatti il carico dell'amministrazione di ogni feudo gravava interamente sul suo feudatario, e se il luogo infeudato era di grandi dimensioni diveniva poco conveniente per i feudatari mantenerne il possesso. Fu cos\u00ec che molti feudatari rinunciarono al secolare dominio feudale sui propri feudi, conservandovi tuttavia ogni propriet\u00e0. I \"luoghi baronali\" in tutto lo Stato della Chiesa si ridussero in pochi anni da 263 a 72.\nAnche il principe Filippo III Colonna rinunci\u00f2 al dominio feudale su Marino, che si costitu\u00ec in Comune e probabilmente aggregato temporaneamente al Governo \"di seconda\" di Albano Laziale. Alla morte di Filippo Colonna, nel 1818, l'eredit\u00e0 venne fidecommissariata al cardinale Agostino Rivarola, mentre si risolvevano le complicate questioni ereditarie tra le figlie femmine del principe. Gli ingenti beni dei Colonna a Marino alla fine vennero assegnati al principe Aspreno Colonna-Doria-Del Carretto (1787-1847), che fu talvolta presente nelle assemblee pubbliche locali. Alla morte di questi, subentr\u00f2 nella propriet\u00e0 dei beni il principe Giovanni Andrea (1820-1894), che inizi\u00f2 a svendere le propriet\u00e0 di famiglia; alla morte di questi, subentr\u00f2 il principe Marcantonio Colonna (1844-1912), e infine le due figlie di quest'ultimo Isabella (1879-1957) e Vittoria (1880-1954) che terminarono l'opera di liquidazione del patrimonio Colonna a Marino, vendendo al Comune Palazzo Colonna e il Barco Colonna nel 1916.\nIl Santuario di Santa Maria dell'Acquasanta venne decorato nel 1819 con l'aggiunta del pronao in peperino, opera progettata dall'architetto Matteo Lovatti dietro commissione del canonico Francesco Fumasoni.\nTra il 1821 ed il 1822 Massimo D'Azeglio, nel corso dei suoi lunghi viaggi per l'Italia, giunse a Marino alloggiandosi presso la locanda situata nell'attuale piazza Giacomo Matteotti:\nDel periodo marinese, il D'Azeglio ci lascia la bella descrizione del sor Checco Tozzi, singolare personaggio, di sua moglie sora Maria e della loro unica figlia Nina, sposa al sor Virginio Maldura. Inoltre, lo scrittore piemontese fornisce anche una vivace descrizione dell'esuberanza dei marinesi:\nL'archeologo Giuseppe Tambroni, avvalendosi dell'aiuto del cavalier Vincenzo Colonna, nel 1823 avvi\u00f2 alcuni scavi archeologici presso le frazioni di Frattocchie e Due Santi, ed individu\u00f2 i resti dell'area monumentale dell'antica citt\u00e0 di \"Bovillae\": il ritrovamento pi\u00f9 clamoroso fu quello del circo, uno dei pi\u00f9 vasti di Roma. Gli scavi andarono avanti con ottimi esiti fino al 1825.\nIn un documento del 1824 conservato presso l'Archivio di Stato di Roma compare lo stemma comunale dell'epoca: come nelle raffigurazioni precedenti, compare una figura umana con in mano una bandiera su un cavallo al galoppo. Attorno alla figura, gira la scritta \"Comunitas Mareni\".\nIl 12 agosto 1828 papa Leone XII concesse, tramite \"Breve\" apostolico, l'uso della cappa magna ai canonici regolari della basilica di San Barnaba, con le seguenti motivazioni:\nDurante il pontificato di papa Gregorio XVI, Marino venne abbondantemente beneficata da questo pontefice, che molto spesso durante le sue villeggiature estive ed autunnali a Castel Gandolfo si recava in citt\u00e0 per visitare il cardinale Mario Mattei, protettore della citt\u00e0, che risiedeva presso la seicentesca Villa Colonna di Belpoggio. La prima visita a Marino fatta da Papa di Gregorio XVI -gi\u00e0 vi era stato in precedenza, sia da cardinale che da semplice monaco- avvenne l'8 ottobre 1831; l'ultima il 3 ottobre 1844, due anni prima della morte del pontefice che i marinesi compiansero sentitamente.\nNel 1831 fu papa Gregorio XVI ad elevare nuovamente Marino a sede di Governo, dietro richiesta della Comune stessa nella persona dell'allora priore in carica Cesareo Paiella. Il provvedimento pi\u00f9 importante preso da Gregorio XVI in favore di Marino \u00e8 senza dubbio l'elevazione al grado di \"Citt\u00e0\" avvenuto tramite il \"Breve\" apostolico \"In more institutoque Romanorum Pontificum\" dato in Roma il 3 luglio 1835: sono concessi tutti i privilegi connessi al titolo di \"Citt\u00e0\", fermo restando l'obbedienza alla sede suburbicaria di Albano. Assieme al titolo di citt\u00e0, viene fondato a Marino un collegio di Padri della Dottrina Cristiana per l'educazione secondaria della giovent\u00f9, con sede presso la Chiesa della Santissima Trinit\u00e0: tale collegio, sostenuto dalla Comune, rimase attivo fino al dicembre 1870. Il 17 novembre 1843 tramite \"Breve\" apostolico Gregorio XVI concesse ai canonici e all'abate parroco della basilica di San Barnaba l'uso del collare di seta paonazza.\nNegli anni trenta dell'Ottocento, per volere di papa Gregorio XVI, la Congregazione del Buono Governo realizz\u00f2 una nuova strada d'accesso alla citt\u00e0 provenendo da Castel Gandolfo, in sostituzione dell'antico tracciato che era in fortissima pendenza. La nuova strada dopo aver superato la marana delle Pietrare con un basso viadotto saliva verso l'attuale piazza Giacomo Matteotti con un grande terrapieno, addolcendo cos\u00ec il forte dislivello del terreno: venne chiamato dai marinesi \"Ponte Gregoriano\" -\"'u Ponte\" in dialetto marinese- in memoria del Papa regnante.\nIl 14 luglio 1837 in seduta di Consiglio comunale venne stabilita la decisione di vietare il transito, per mezzo di una catena tesa in mezzo alla strada, ai carri provenienti da Rocca di Papa lungo l'attuale via di Capo d'Acqua, tra le localit\u00e0 \"San Rocco\" e \"Capo Croce\". Questa deliberazione venne presa in seguito alla constatazione che la strada era stata molto rovinata dal continuo transito di carri pesanti provenienti in massima parte dalla confinante Rocca di Papa.\nTra il 1837 ed il 1838 nell'area romana si svilupp\u00f2 un'epidemia di colera. Il Consiglio comunale del 12 agosto 1838 prese decisioni urgenti in merito ad un possibile sviluppo dell'epidemia a Marino, secondo quanto suggerito dal Supremo Tribunale di Sanit\u00e0: vennero stanziati 500 scudi per allestire un ospedale sanitario, \"non essendo ammessa la requisizione dei letti biancheria e sovvenzioni pecuniarie dei luoghi pii e delle famiglie agiate per antistare alle spese correnti\"; inoltre, venne considerato di chiamare un secondo medico in citt\u00e0 in caso di sviluppo dell'epidemia; e infine, venne stabilito opportuno individuare un luogo in cui seppellire gli eventuali morti in seguito all'epidemia. Alla fine dell'epidemia, visto che il colera non aveva mietuto vittime in citt\u00e0 la popolazione marinese dedic\u00f2 lo scampato pericolo alla Madonna del Popolo, miracolosa immagine conservata presso la basilica di San Barnaba: in seduta di Consiglio comunale del 3 ottobre 1838 venne decretato il dono di una lampada d'argento che la Confraternita del Santissimo Rosario doveva accendere davanti all'immagine sacra.\nNell'autunno 1841 una tromba d'aria -definita \"turbine\" o \"scirocco\" negli atti d'epoca- sconquassa alcune zone del territorio comunale: il Consiglio comunale nella seduta del 15 novembre 1841 vota una sovvenzione per ripristinare il tetto del convento di Santa Maria ad Nives di Palazzolo, nella somma di 20 scudi. Nella stessa seduta consiliare, vennero anche decretati lavori urgenti al tetto del Collegio dei Padri Dottrinari adiacente alla Chiesa della Santissima Trinit\u00e0, per il costo di scudi 19.64.\nNel 1842 l'architetto Giacomo Aloisi progett\u00f2 e realizz\u00f2 una nuova residenza governativa con carceri, probabilmente ubicata davanti a Palazzo Colonna con affaccio sull'attuale piazza della Repubblica. Il cardinale Antonio Pallotta in seguito fece costruire davanti all'edificio delle carceri la Chiesa di Sant'Antonio da Padova, a maggior comodo dei detenuti.\nLa seconda Restaurazione (1849 - 1870).\nNel 1850 nella vigna Soldini in localit\u00e0 \"Santissimi Apostoli\" vennero rinvenute diverse iscrizioni sepolcrali pagane, situate in un luogo verosimilmente concesso dai decurioni di \"Castrimoenium\" per la sepoltura.\nIl 25 settembre 1852 il principe Giovanni Andrea Colonna concesse a Giovan Battista Guidi di compiere alcune ricerche archeologiche nei terreni di propriet\u00e0 della famiglia Colonna situati in localit\u00e0 \"Casa Rossa\", presso la frazione di Due Santi: emersero avanzi di una villa, una statua virile marmorea ed altri reperti.\nNel 1853, regnante papa Pio IX, un gruppo di storici, archeologi e studiosi composto da Ennio Quirino Visconti, Antonio Canova, Carlo Fea, Antonio Nibby, Luigi Canina e Giovanni Battista De Rossi cur\u00f2 la sistemazione archeologica secondo criteri moderni di tutto il tracciato della via Appia Antica da Porta San Sebastiano alle Frattocchie, per una lunghezza di quasi undici miglia. Nello stesso anno Domenico Zoffoli, all'interno della propria vigna in localit\u00e0 \"Mura dei francesi\", oggi pieno centro abitato di Ciampino, rinvenne un'ara pagana in peperino appartenente ad un sacello di et\u00e0 imperiale ed una lapide sepolcrale pagana; nel 1861, nella stessa vigna ancora Domenico Zoffoli trov\u00f2 alcuni ruderi riconducibili ad una chiesa medioevale con pavimento formato da iscrizioni sepolcrali pagane e cristiane riconducibili alla famiglia dei \"Valerii Messallae\".\nL'Unit\u00e0 d'Italia.\nLa fine dell'Ottocento (1870 - 1900).\nNel settembre 1870, per Marino transit\u00f2 una colonna di bersaglieri provenienti da Frosinone e diretti a Roma per la presa di Porta Pia (20 settembre 1870): vennero accolti festosamente dalla popolazione.\nIl 23 dicembre 1870 si tenne il primo consiglio comunale di Marino nel Regno d'Italia. Essendo maggioritaria la corrente repubblicana, venne deciso di chiudere il Collegio dei Padri della Dottrina Cristiana e la scuola delle Maestre Pie Venerini, e di abolire l'annuale offerta di ceri che la Comunit\u00e0 faceva al Convento di Palazzolo. Curioso \u00e8 anche che il Consiglio deliberasse in favore di un'abolizione della messa delle cinque del mattino, poich\u00e9 a causa dell'orario notturno \"si creavano incidenti fra uomini e donne, e quest'ultime e li preti stessi\".\nNonostante da anni si parlasse di un progetto per una linea ferroviaria dei Castelli Romani, nel 1880 il Comune di Marino decise di forzare la mano e di realizzare un collegamento ferroviario diretto tra il centro storico e l'allora frazione di Ciampino, che gi\u00e0 era collegata con Roma, con Frascati e con Velletri grazie alla ferrovia Roma-Frascati (inaugurata nel 1856) ed alla ferrovia Roma-Velletri (inaugurata nel 1863). La linea, inaugurata nel 1881, era in realt\u00e0 una tranvia a vapore pi\u00f9 che una ferrovia vera e propria, collegava l'attuale stazione di Roma Tiburtina con il quartiere Borgo Garibaldi, seguendo un tracciato abbastanza inadeguato che affrontava una pendenza problematica. Di conseguenza iniziarono immediatamente nuovi lavori per realizzare l'attuale ferrovia Roma-Albano, un collegamento diretto che oltre a Marino raggiungesse anche Albano Laziale e, nel tratto oggi abbandonato, Cecchina e Nettuno: i lavori su questa tratta, la pi\u00f9 panoramica dei Castelli Romani, durarono dal 1884 al 1889. La nuova stazione ferroviaria di Marino Laziale venne realizzata nell'attuale quartiere Cave di Peperino, separata dall'abitato da un forte dislivello colmato dalla lunga \"scalinata della stazione\" ma all'epoca vicina alle importanti cave di peperino. Durante i lavori di costruzione della ferrovia Roma-Albano nel 1880 in localit\u00e0 \"Marcandreola\", oggi ai confini con il comune di Ciampino, vennero individuati ruderi di una villa suburbana di et\u00e0 romana, che nel 1884 vennero scavati dall'archeologo Luigi Boccanera. Emerse cos\u00ec una grande fabbrica quadrangolare della vastit\u00e0 di metri 103.40x70.50, chiaramente appartenente ad una villa suburbana di et\u00e0 repubblicana appartenuta a Quinto Voconio Pollione, il cui nome compare in alcune fistole acquarie rinvenute negli scavi. Numerosi materiali artistici rinvenuti presso la villa vennero in seguito portati a Roma: tra tutti, \u00e8 da menzionare l'Apollo Pythios conservato nel cortile di Palazzo Valentini, sede della provincia di Roma. Altre parti della villa sono state rinvenute nel corso del 2007 durante l'escavazione del sottopasso della medesima ferrovia Roma-Albano.\nNel 1894 venne istituito il corpo dei Vigili del Fuoco cittadino.\nIl Comune di Marino nel 1896 decise di far costruire un fontanile pubblico per l'abbeveramento delle bestie lungo l'attuale Strada Provinciale 73/a Via Castrimeniense, anche nota come \"via Romana\" per essere la principale arteria stradale a collegare Roma e Marino: sorse cos\u00ec il Fontanile Comunale, come testimonia una breve iscrizione appostavi sopra:\nIl XX secolo.\nI primi decenni del Novecento (1900 - 1922).\nNei primi decenni del Novecento una serie di studi inizi\u00f2 ad analizzare i reperti individuati nelle necropoli rinvenute nel territorio marinese presso il cratere del Lago Albano: la necropoli del Pascolari di Castel Gandolfo, quella di Monte Crescenzo e di Campofattore, i reperti di Prato della Corte e Capo Croce -ai confini con Rocca di Papa-, e quella della localit\u00e0 San Rocco e Riserva Del Truglio, quest'ultima la pi\u00f9 sostanziosa. I reperti rinvenuti nell'analisi di queste necropoli vennero in buona parte inviati al Museo Nazionale Preistorico Etnografico \"Luigi Pigorini\" di Roma, mentre in parte minore rimasero presso le raccolte custodite dal Comune. In seguito ai numerosissimi ritrovamenti archeologici occorso a negli ultimi decenni dell'Ottocento, nel 1915 il Comune si preoccup\u00f2 di allestire presso i locali di Palazzo Colonna un antiquarium comunale. Nel frattempo, nel 1919/1920 il marchese Achille Fumasoni Biondi apr\u00ec una \"regia scuola professionale\", resa pubblica nel 1921/1922 ed aggiornata nel corso dei decenni fino a diventare, negli anni sessanta, l'attuale istituto statale d'arte \"Paolo Mercuri\".\nNel 1909 l'abate parroco della basilica di San Barnaba monsignor Guglielmo Grassi patrocin\u00f2 la fondazione della Banca di Credito Cooperativo San Barnaba, istituto bancario finalizzato all'assistenza agli agricoltori ed alla piccola imprenditoria artigiana. Monsignor Grassi, coadiuvato dal futuro Servo di Dio Zaccaria Negroni, fond\u00f2 l'Oratorio Parrocchiale San Barnaba, un asilo infantile durante la prima guerra mondiale, il teatro e due ordini religiosi locali. In questo periodo, e poi fino all'avvento del fascismo (1922), si verificarono scontri tra cattolici e repubblicani anti-clericali.\nGi\u00e0 dal 1904 a Marino nel mese di ottobre si celebravano le \"Feste Castromenie\", un evento dell'Ottobrata Romana legato alla celebrazione dell'uva e del vino locale, e fin dalla fine del Cinquecento la festa della Madonna del Rosario era celebrata il 7 ottobre -anniversario della vittoria cristiana nella battaglia di Lepanto del 1571-, tuttavia il poeta romanesco di origini marinesi Leone Ciprelli pens\u00f2 di unire questi due eventi, uno profano e l'altro sacro: nacque cos\u00ec nel 1925 la sagra dell'Uva di Marino, primo evento del genere in Italia. La prima edizione della sagra si tenne domenica 4 ottobre 1925, e da allora la prima domenica di ottobre \u00e8 la data fissa per i festeggiamenti della sagra. La principale caratteristica dell'evento \u00e8 il cosiddetto \"miracolo delle fontane che danno vino\", ma il programma varia di anno in anno arricchendosi o impoverendosi di attrazioni. Nei primi decenni la sagra, patrocinata dall'Opera Nazionale Dopolavoro e dal regime fascista, riscosse un grande successo: nel 1931 venne calcolato un afflusso di circa 50.000 persone, nel 1940 furono distribuiti oltre 2000 litri di vino dalla fontane.\nLa seconda guerra mondiale (1943 - 1944).\nIl 19 luglio 1943, giorno successivo al bombardamento di Roma, 525 aerei statunitensi colpiscono diverse zone periferiche di Roma, l'aeroporto di Roma-Urbe e l'aeroporto di Roma-Ciampino, all'epoca situato in comune di Marino: vengono uccisi diciotto civili marinesi. Una seconda incursione aerea su Ciampino causa alcune vittime civili il 17 agosto 1943.\nNel pomeriggio dell'8 settembre 1943, poche ore prima che il maresciallo Pietro Badoglio annunciasse la firma dell'armistizio di Cassibile, alcuni aerei statunitensi colpiscono il nodo stradale di Squarciarelli, in comune di Grottaferrata, tagliando le comunicazioni tramviarie tra Frascati e Marino e danneggiando gli impianti di sollevamento dell'acquedotto che rifornisce in parte anche Marino.\nNella notte tra il 22 ed il 23 gennaio 1944 alle 02.45 di notte ingenti forze anglo-americane sbarcarono ad Anzio, creando una testa di ponte alle porte di Roma: da questa data si intensificano notevolmente i bombardamenti sui Castelli Romani.\nIl 30 gennaio 1944, in seguito ad un'azione partigiana nella quale era stato gravemente ferito un ufficiale tedesco, a Marino viene fermato Ferdinando Lanciotti, il quale trovato in possesso di un'arma da fuoco viene fucilato sul posto. Il 1\u00ba febbraio 1944 vengono bombardate Ariccia ed Albano Laziale: la via Appia \u00e8 impraticabile.\nMercoled\u00ec 2 febbraio 1944 alle ore 12.30 circa alcuni bombardieri North American B-25 Mitchell della 15\u00aa United States Army Air Forces, dal tonnellaggio di 1360 chilogrammi di bombe ciascuno, bombardarono Marino colpendo il centro storico in diagonale: cos\u00ec Zaccaria Negroni, all'epoca capo locale del Comitato di Liberazione Nazionale, descrive il momento forse pi\u00f9 tragico delle sue memorie di guerra, \"Marino sotto le bombe\":\nVenne completamente distrutto Palazzo Colonna, dove era stata installata una stadio radio tedesca -e pare che lo stesso feldmaresciallo Albert Kesselring se ne fosse appena servito-; furono anche completamente distrutte la \"fontana dei Quattro Mori\", travolta dalle macerie della facciata orientale di Palazzo Colonna, e la Villa Colonna di Belpoggio, sede di un autoparco. Nell'attuale piazza Giacomo Matteotti il crollo delle abitazioni scopr\u00ec una delle torri della duecentesca \"Rocca Frangipane\". L'unico obiettivo militare veramente sensibile presente nel territorio di Marino, ovvero il quadrivio tra la via Maremmana Inferiore e la Via dei Laghi, venne risparmiato dai bombardamenti anglo-americani.\nIl 17 febbraio 1944 il convento delle Piccole Sorelle dei Poveri, presso cui i tedeschi avevano allestito un deposito di armi e munizioni, venne colpito dai bombardamenti statunitensi: morirono diciannove suore. Il 23 maggio 1944 un bombardamento a tappeto statunitense colpisce alcuni villini situati nell'attuale quartiere Villa Desideri e devasta una parte del Cimitero Comunale. Altre incursioni aeree effettuate su Marino negli ultimi giorni di maggio colpirono via Roma -27 maggio, sette vittime civili-, ancora il Cimitero Comunale -28 maggio-, il rione Castelletto -30 maggio, numerose vittime civili-, la basilica di San Barnaba -31 maggio-. Undici morti e numerosi feriti sono il bilancio di un'incursione aerea statunitense nel quartiere Borgo Garibaldi avvenuta il 1\u00ba giugno 1944. Durante il periodo bellico, la popolazione civile cerc\u00f2 rifugio presso le grotte delle cantine, dove si considerava al riparo dalle incursioni aeree, e nelle gallerie della disattivata ferrovia Roma-Albano, specialmente nella galleria di Marino.\nCon l'avvicinarsi della linea di fronte a Marino, il prefetto di Roma consegna al commissario prefettizio l'ordine di sgombero della citt\u00e0: questi a sua volta rimette ogni decisione in mano a Zaccaria Negroni, il quale per evitare la deportazione degli abitanti in qualche campo profughi e il saccheggio delle case abbandonate -come avvenuto ad esempio nella vicina Lanuvio- si rifiuta di far eseguire l'ordine di sfollamento.\nDurante la nottata tra 3 e 4 giugno 1944 ormai \u00e8 chiaro che il fronte tedesco, attestato lungo la linea Hitler tra Lanuvio, Velletri e Valmontone sta inesorabilmente crollando: il ritiro dei tedeschi si intensifica, cos\u00ec come il cannoneggiamento alleato. I tedeschi organizzano una debole resistenza all'ingresso di Marino, in localit\u00e0 \"San Rocco\": all'arrivo dei primi soldati alleati provenienti da Grottaferrata si verificheranno scontri di piccola intensit\u00e0 che lasceranno sul terreno alcuni morti. Occupata completamente Marino, gli alleati nominano Zaccaria Negroni sindaco \"pro tempore\" e partono alla volta di Roma, liberata nella notte tra 4 e 5 giugno.\nIl secondo dopoguerra.\nGli anni della ricostruzione (1944 - 1960).\nDopo la liberazione di Roma, il sindaco \"pro tempore\" Zaccaria Negroni e la giunta comunale si trovarono davanti ad un panorama desolante: il dieci per cento delle case erano distrutte o gravemente danneggiate, ogni collegamento ferroviario e le tramvie dei Castelli Romani erano disattivate a causa dei bombardamenti, molte strade erano bloccate dai detriti dei bombardamenti. Immediatamente dopo la distruzione di Palazzo Colonna, fino ad allora sede municipale, alcuni uffici comunali si trasferirono presso i locali dell\"Oratorio della Coroncina\", nei sotterranei della basilica di San Barnaba.\nGli anni del boom economico (1960 - 1990).\nNel 1966 lo Stadio Comunale Ferentum, rinnovato, viene inaugurato dal sindaco Giulio Santarelli e dal Ministro del turismo e dello spettacolo onorevole Achille Corona, alla presenza dell'abate parroco Giovanni Lovrovich e con la partecipazione straordinaria di Sophia Loren, proprietaria assieme al marito Carlo Ponti di una storica villa situata ai piedi del centro storico di Marino, lungo la Strada statale 217 Via dei Laghi.\nIl 6 agosto 1970 il Parlamento approv\u00f2 una mozione che dichiar\u00f2 il vino di Marino prodotto DOC (Denominazione di origine controllata). La produzione di questo vino \u00e8 prerogrativa dei territori di Marino, Ciampino, Castel Gandolfo, Grottaferrata e Roma. \"(Vedi Marino (vino), Marino spumante, Marino superiore)\"\nIl 25 settembre 1974, dopo due anni di preparazione, la L. R. n\u00b069 concesse alla frazione di Ciampino, la cui crescita urbana esponenziale era iniziata negli anni trenta grazie alla ferrovia e all'aeroporto, di staccarsi dal comune di Marino. L'indipendenza divenne effettiva il 18 dicembre 1974. \"(Vedi Ciampino)\"\nNel 1979 venne varato un nuovo Piano Regolatore Generale per il comune di Marino, che preved\u00e9 l'urbanizzazione pianificata di Santa Maria delle Mole e Frattocchie, oltre che l'espansione del centro storico.\nNel 1988 la Regione Lazio istituisce il \"Parco Regionale dell'Appia Antica\", per un totale di 3600 ettari di verde tra i comuni di Roma, Ciampino e Marino.\nL'ultimo decennio del Novecento (1990 - 2000).\nDurante i Mondiali di calcio Italia 1990 la Nazionale italiana di calcio venne ospitata in ritiro a Marino. Per l'occasione, venne restaurato lo Stadio Comunale che ospit\u00f2 gli allenamenti degli azzurri. Sempre nella circostanza del Mondiale, venne risitemato \" 'u Giardinacciu\", ora piazza Giuseppe Garibaldi.\nDopo la chiusura delle cave di peperino di Marino, l'interesse per questo materiale non and\u00f2 scemando, anzi: tra il 1978 ed il 1990 il Comune di Marino organizz\u00f2 la \"Biennale della Pietra\", con la partecipazione di artisti come il marinese Paolo Marazzi, lo spagnolo Luis Ramos ed il giapponese Kazuto Kuetani. Il 5 ottobre 1991 il Consiglio comunale ha approvato il vincolo storico per una parte della cave abbandonate , attorno a cui \u00e8 cresciuto il quartiere Cave di Peperino, che rivestono ancora oggi un fascino particolare.\nIl 12 gennaio 1992 si tenne un \"referendum\" tra i residenti delle frazioni di Santa Maria delle Mole, Cava dei Selci e Frattocchie, attuali circoscrizioni II e III del comune di Marino, per ottenere l'autonomia del loro territorio, sotto il nome di \"Comune Autonomo di Boville\": l'85.5% dei votanti si espresse in favore della separazione. Nel 1994 venne costituito il \"Comune Autonomo di Boville\", subito dopo per\u00f2 soppresso e riaccorpato a Marino: il neo-ricostituito comune di Marino fu commissariato fino a nuove elezioni. Il comune autonomo di Boville venne costituito con legge regionale n\u00b0 56 del 21 ottobre 1993: all'atto della sua creazione era vasto 16.89\u00a0km2 -contro i 26.10\u00a0km2 totali del comune di Marino con le frazioni- ed aveva una popolazione di 18.818 abitanti -contro i 32.903 abitanti del comune di Marino con le frazioni-. La soppressione del comune fu sancita dalla sentenza della Corte Costituzionale n\u00b0 433 del 6 settembre 1995. La Corte Costituzionale, in una successiva sentenza (n\u00b0 43/03) riguardo l'autonomia della frazione di Baranzate dal comune di Bollate, in provincia di Milano, elev\u00f2 il caso dell'autonomia di Boville quasi ad esempio, asserendo:\nIl Duemila.\nDomenica 3 ottobre 2004, durante i festeggiamenti dell'ottantesima edizione della Sagra dell'Uva, viene siglato un nuovo gemellaggio tra Marino e la citt\u00e0 greca di Lepanto -oggi chiamata \"Nafpaktos\"-.\nSabato 12 aprile 2008 sono state avvertite due piccole scosse di terremoto con epicentro tra Marino, Ciampino e Frascati ed ipocentro a circa dieci chilometri nel sottosuolo: la prima scossa, avvertita alle 07.45, \u00e8 stata di magnitudo 3.8, mentre la seconda scossa delle 07.58 \u00e8 stata di magnitudo 2.2. I primi a segnalare alla Protezione Civile l'avvenuto sisma sono stati i Vigili Urbani di Marino, che per tutta la mattinata hanno effettuato controlli alla stabilit\u00e0 di scuole ed edifici pubblici.\nIn seguito all'ordinanza contro la prostituzione firmata dal sindaco di Roma Gianni Alemanno il 14 settembre 2008, i sindaci dei comuni del circondario romano hanno notato un crescente spostamento delle prostitute verso i propri comuni: segnatamente, ci\u00f2 \u00e8 stato notato a Frascati dal sindaco Francesco Posa e a Marino dal sindaco Adriano Palozzi. Il sindaco di Marino ha cos\u00ec pensato di emanare un'ordinanza contro la prostituzione sul territorio marinese, in data 2 ottobre 2008:\nTuttavia, il presidente della Provincia di Roma Nicola Zingaretti, in un vertice con i sindaci dei comuni del circondario romano tenutosi il 6 ottobre 2008, si \u00e8 espresso sull'inutilit\u00e0 di moltiplicare simili iniziative anti-prostituzione al di fuori del comune di Roma.\nIl 9 dicembre 2008 Vladimir Luxuria si \u00e8 recato al Museo Civico Umberto Mastroianni per visitarvi la mostra allestita in memoria di Luciano Massimo Consoli, defunto presidente del circolo di cultura omosessuale di Roma. Nel corso della visita, l'ex-onorevole si \u00e8 recata in visita presso il convento delle suore domenicane di clausura.\nIl 10 dicembre 2008 \u00e8 stata ricevuta presso Palazzo Colonna una delegazione di autorit\u00e0 della Sierra Leone formata dal vescovo di Makeni monsignor Giorgio Biguzzi, dal sindaco di Makeni Alhaji Andrew Kanu e dal presidente della Provincia del Nord nonch\u00e9 ministro degli Affari Interni del governo in carica. L'incontro, che ha visto la partecipazione del neo-insediato abate parroco della basilica di San Barnaba monsignor Pietro Massari, responsabile della missione della Diocesi suburbicaria di Albano nel territorio della diocesi di Makeni, \u00e8 stato seguito l'11 dicembre da una messa in basilica."}
{"id": "1205042", "revid": "281901", "url": "https://it.wikipedia.org/wiki?curid=1205042", "title": "Ecballium elaterium", "text": "Il cocomero asinino (Ecballium elaterium ) \u00e8 una pianta della famiglia delle Cucurbitacee, diffusa nel bacino del Mediterraneo. \u00c8 l'unica specie del genere Ecballium \nIl suo nome botanico deriva dai termini greci \"\u03ad\u03ba\u03c4\u03bf\"= al di fuori, e \"\u03b2\u03ac\u03bb\u03bb\u03c9\"= lanciare e fa riferimento ad una particolarit\u00e0 dei frutti: al loro interno infatti si sviluppa una pressione idraulica notevole che serve a \"sparare\" i semi il pi\u00f9 lontano possibile; i piccioli dei frutti funzionano come tappi che, quando il frutto \u00e8 maturo, al minimo tocco lasciano fuoriuscire liquido e semi. La pressione che si accumula in un frutto maturo \u00e8 molto superiore a quella di uno pneumatico d'auto: quando il frutto si stacca dal peduncolo il liquido ed i semi vengono sparati fuori ad una velocit\u00e0 di circa 10\u00a0m/s e ad una distanza anche di oltre 12\u00a0m.\nDescrizione.\nIl cocomero asinino \u00e8 una pianta erbacea perenne, alta fino a 50\u00a0cm, con fusto prostrato ispido e verrucoso; i rami fioriferi sono ascendenti; le foglie sono ovate, quasi astate alla base con apice acuto e margine crespato ondulato; i fiori sono piccoli unisessuali, giallo-bianchi, con calice e corolla divisi in 5 lobi. I frutti hanno la forma di un piccolo cocomero spinoso, ovvero di bacca pendula irsuta di forma ovale delle dimensioni di 3\u20134\u00a0cm.\nUsi.\nNell'antichit\u00e0 Teofrasto ne consigliava l'uso della radice per combattere la scabbia delle pecore. In medicina si pu\u00f2 usare il liquido essiccato come forte purgativo; in erboristeria ne \u00e8 vietato l'uso data l'elevatissima tossicit\u00e0."}
{"id": "1205043", "revid": "1699816", "url": "https://it.wikipedia.org/wiki?curid=1205043", "title": "Lili (Tekken)", "text": ", nota pi\u00f9 semplicemente come , \u00e8 un personaggio immaginario della serie di videogiochi picchiaduro \"Tekken\", apparsa per la prima volta in \"\". \u00c8 una ragazza monegasca di 16 anni, figlia unica di un ricco magnate del petrolio residente in una sontuosa villa in periferia del Principato.\nScheda del personaggio.\nAspetto.\nEmilie Rochefort, detta Lili \u00e8 una ragazza con lunghi capelli biondi e occhi azzurri. Nonostante il viso angelico, nutre una grande passione per la lotta.\nCaratteristiche.\nLili combatte usando una tecnica di lotta di strada che prende le basi dal Krav Maga, ma con movimenti molto pi\u00f9 leggiadri che fanno pensare alla danza classica: altri movimenti ricordano le mosse di ginnastica, segno della contaminazione di queste discipline nel suo stile di combattimento. Difatti lo stile di combattimento di Lili \u00e8 uno stile originale, poich\u00e9 \u00e8 adattato alle sue capacit\u00e0 e anche perch\u00e9 la giovane \u00e8 un'autodidatta delle arti marziali.\nLili, a differenza di altri personaggi che combattono secondo il suo stesso stile, \u00e8 anche molto pi\u00f9 agile, probabilmente grazie all'allenamento nella danza e nella ginnastica.\nPersonalit\u00e0.\nLili vive felice nel lusso della sua villa; ma, al contrario di quanto suggerisce il suo comportamento, nutre un profondo rispetto per il padre e detesta deluderlo: per questo cerca di frenare la sua voglia di combattere, senza per\u00f2 riuscirci.\nStoria.\n\"Tekken 5: Dark Resurrection\".\nEmily \"Lili\" Rochefort \u00e8 una ragazza di sedici anni, figlia unica di un ricco magnate del petrolio che risiede a Monaco. Lili vive nel lusso di una villa in periferia con il suo maggiordomo Sebastian.\nA dodici anni, Lili venne attaccata da un gruppo di rapitori, ma inaspettatamente divenne violenta e cominci\u00f2 a difendersi, sconfiggendo tutti i criminali. Dopo quell'avvenimento, Lili, da sempre ragazza gentile e a modo, si innamor\u00f2 dell'arte del combattimento; questa passione non fu condivisa dal padre, che non voleva avere una teppista per figlia. Sebbene nutrisse molta stima nei suoi confronti, Lili disobbed\u00ec al padre scappando con l'aereo privato della famiglia Rochefort in cerca di nuove emozioni all'estero. Arrivata a San Francisco, Lili segu\u00ec una serie di combattimenti di strada prima di leggere un invito per la partecipazione al \"The King of Iron Fist Tournament 5\", o \"Tekken 5\". Lili lesse che il patrocinatore del torneo era la Mishima Zaibatsu, azienda che aveva creato molti problemi al padre: cos\u00ec Lili decise di partecipare al torneo, convinta di fare un favore al padre oltre che a s\u00e9 stessa.\nNel suo finale, Lili e il suo maggiordomo Sebastian festeggiano la vittoria sulla \"Mishima Zaibatsu\"; mentre Sebastian si asciuga le lacrime con un fazzoletto, Lili ride pensando a come sar\u00e0 felice suo padre quando sapr\u00e0 del crollo della Mishima Zaibatsu e della sua partecipazione al quinto torneo. L'autista di Lili l'aspetta in limousine; accende il televisore dell'automobile e scopre cos\u00ec che la Mishima Financial Group \u00e8 collassata, mandando in bancarotta la societ\u00e0 del padre di Lili.\n\"Tekken 6\".\nLili partecip\u00f2 al quinto torneo, ma fu sconfitta da Asuka Kazama; quando suo padre lo venne a sapere, Lili cerc\u00f2 di scusarsi e decise di vendicarsi per la sconfitta. Un giorno, i campi di petrolio del padre di Lili passarono sotto il controllo della \"Mishima Zaibatsu\", e le aziende paterne fallirono. Con l'annuncio dell'imminente \"The King of Iron Fist Tournament 6\", o \"Tekken 6\", Lili decise di partecipare e vincere il torneo per vendicarsi della sconfitta e della Mishima Zaibatsu.\nNel suo epilogo, mentre Asuka Kazama arriva a scuola, la macchina di Lili si ferma bruscamente davanti alla ragazza facendola cadere dalla bicicletta e facendole rovesciare il pranzo. Infuriata, Asuka si scaglia su Lili e d\u00e0 inizio a uno scontro. Sebastian, il maggiordomo di Lili, osserva la scena e si compiace dicendo: \"Sta gi\u00e0 facendo amicizia\".\n\"Tekken Comic\".\nNel fumetto di \"Tekken\", Lili \u00e8 accompagnata da Leo, il quale \u00e8 la sua guardia del corpo e sostituisce Sebastian a causa di un mal di schiena. Si reca a Osaka per la realizzazione di una pellicola cinematografica di arti marziali con l'aiuto di Leo e sfida Asuka Kazama, che per\u00f2 la sconfigge, dicendole di prepararsi per combattere di nuovo a met\u00e0 anno. Volendo tuttavia accelerare i tempi, Lili si iscrive alla scuola di Asuka e l'accompagner\u00e0 nelle avventure della storia insieme con Leo, soggiornando per un po' nella casa di Asuka dopo aver offerto dei soldi al padre della ragazza, poich\u00e9 questi non riusciva a mantenere il Dojo. La Mishima Zaibatsu manda poi in bancarotta la societ\u00e0 del padre di Lili, che, insieme con Leo e Asuka, decide di infiltrarsi nella sede della Mishima. Combatter\u00e0 contro Nina, la quale prover\u00e0 a ucciderla, ma in soccorso della giovane miliardaria verranno Leo e Panda; l'animale sconfigger\u00e0 Nina. In questo fumetto, Lili prova un sentimento di ammirazione verso Asuka, poich\u00e9 questa aveva sferrato un pugno a Jin durante lo svolgimento di un torneo da lui presentato; allo stesso tempo, per\u00f2, prova gelosia, poich\u00e9 un video in cui Asuka colpiva Jin aveva pi\u00f9 visualizzazioni di quello di Lili.\n\"Street Fighter X Tekken\".\nLili \u00e8 presente come personaggio giocabile in Street Fighter X Tekken, un crossover tra il franchise di \"Tekken\" e quello di \"Street Fighter\"."}
{"id": "1205045", "revid": "547034", "url": "https://it.wikipedia.org/wiki?curid=1205045", "title": "Trypanosoma cruzi", "text": "Il Trypanosoma cruzi \u00e8 un protozoo parassita del genere \"Trypanosoma\", portatore di infezioni e malattie, in particolare la malattia di Chagas (detta anche \"tripanosomiasi americana\").\n\"T. cruzi\" viene trasmesso all'uomo dalla cimice \"Triatoma infestans\", attraverso le sue feci. Tali emitteri, infatti, durante il nutrimento, defecano, irritando la pelle dell'uomo e provocando prurito. L'uomo favorisce quindi il contagio grattandosi, lasciando entrare in circolo il tripanosoma. Una volta penetrato, il parassita penetra in diverse cellule, soprattutto nei macrofagi, nelle cellule dei muscoli e in quelle nervose, dove si moltiplicano in forma amastigote trasformandosi successivamente in tripomastigote.\nCiclo di vita.\nIl ciclo di vita del \"Trypanosoma cruzi\" inizia in un serbatoio animale, di solito mammiferi, selvatici o domestici, compresi gli esseri umani. Un insetto triatominae funge da vettore. Durante un pasto di sangue, ingerisce \"Trypanosoma cruzi\". Nella cimice triatominae (\"Triatoma infestans\") il parassita entra nello stadio di epimastigote, rendendo possibile la riproduzione. Dopo la riproduzione per fissione binaria, gli epimastigoti si spostano sulla parete cellulare del retto, dove diventano infettivi. I \"Trypanosoma cruzi\" infettivi sono chiamati tripomastigoti metaciclici. Quando l'insetto triatominae successivamente prende un pasto di sangue da un essere umano, defeca. I tripomastigoti sono nelle feci e sono in grado di nuotare nelle cellule dell'ospite usando flagelli, una caratteristica coda da nuoto dominante nella classe dei protisti euglene. \nI tripomastigoti entrano nell'ospite umano attraverso la ferita da morso o attraversando le mucose. Le cellule ospiti contengono macromolecole come laminina, trombospondina, eparina solfato e fibronectina che ricoprono la loro superficie. Queste macromolecole sono essenziali per l'adesione tra parassita e ospite e per il processo di invasione dell'ospite da parte del parassita. I tripomastigoti devono attraversare una rete di proteine che rivestono l'esterno delle cellule ospiti per entrare in contatto e invadere le cellule ospiti. Le molecole e le proteine sul citoscheletro della cellula si legano anche alla superficie del parassita ed iniziano l'invasione dell'ospite. "}
{"id": "1205046", "revid": "838137", "url": "https://it.wikipedia.org/wiki?curid=1205046", "title": "Test di Wilson", "text": "Il test di Wilson per la primalit\u00e0 di un numero intero positivo n deriva direttamente dal teorema di Wilson.\nIl test si applica in questo modo: dato un numero intero positivo \"n\" (possibilmente dispari, se \"n\" \u2260 2, altrimenti \u00e8 divisibile per 2), si calcola (\"n\" - 1)! + 1 e si verifica se tale numero sia divisibile per \"n\" oppure non lo sia. A quel punto, se (\"n\" - 1)! + 1 \u00e8 divisibile per \"n\" allora \"n\" \u00e8 primo, in caso contrario \"n\" non \u00e8 primo.\nSi nota immediatamente che questo test d\u00e0 grandissimi problemi computazionali, come si nota da questi due esempi.\nEsempio 1.\nSe si prende per \"n\" un numero piccolo, come n = 7, \"n\" - 1 = 6, si deve calcolare \ne, quindi, divisibile per 7.\nEsempio 2.\nSe prendo per \"n\" un numero molto grande, come \"n\" = 105 + 1, \u00e8 necessario fare 105 operazioni, di cui 105 - 1 prodotti di numeri molto grandi, il che richiede molto tempo e crescente difficolt\u00e0 di calcolo.\nUtilizzabilit\u00e0 del test.\nSi capisce quindi che questo test \u00e8 in pratica inutilizzabile per numeri grandi, e che si basa su un algoritmo esponenziale (la quantit\u00e0 di calcoli \u00e8 basata su (\"n\" - 1)! il cui calcolo \u00e8 esponenziale). Pi\u00f9 utili, per trattare numeri grandi, sono i test di Lucas - Lehmer e test di Miller - Rabin."}
{"id": "1205049", "revid": "9555279", "url": "https://it.wikipedia.org/wiki?curid=1205049", "title": "Monti Unakas", "text": ""}
{"id": "1205053", "revid": "1305772", "url": "https://it.wikipedia.org/wiki?curid=1205053", "title": "Discografia di Lil Jon &amp; the East Side Boyz", "text": "Qui di seguito, viene riportata tutta la discografia di Lil Jon &amp; the East Side Boyz."}
{"id": "1205059", "revid": "146644", "url": "https://it.wikipedia.org/wiki?curid=1205059", "title": "Base antartica spagnola Juan Carlos", "text": ""}
{"id": "1205062", "revid": "146644", "url": "https://it.wikipedia.org/wiki?curid=1205062", "title": "Base antartica Juan Carlos I", "text": ""}
{"id": "1205066", "revid": "146644", "url": "https://it.wikipedia.org/wiki?curid=1205066", "title": "Stazione antartica spagnola Juan Carlos I", "text": ""}
{"id": "1205067", "revid": "146644", "url": "https://it.wikipedia.org/wiki?curid=1205067", "title": "Stazione antartica spagnola Juan Carlos", "text": ""}
{"id": "1205068", "revid": "146644", "url": "https://it.wikipedia.org/wiki?curid=1205068", "title": "Stazione Antartica Spagnola Juan Carlos", "text": ""}
{"id": "1205069", "revid": "146644", "url": "https://it.wikipedia.org/wiki?curid=1205069", "title": "Stazione Antartica Spagnola Juan Carlos I", "text": ""}
{"id": "1205071", "revid": "146644", "url": "https://it.wikipedia.org/wiki?curid=1205071", "title": "Stazione Antartica Juan Carlos", "text": ""}
{"id": "1205073", "revid": "146644", "url": "https://it.wikipedia.org/wiki?curid=1205073", "title": "Stazione antartica Juan Carlos I", "text": ""}
{"id": "1205075", "revid": "146644", "url": "https://it.wikipedia.org/wiki?curid=1205075", "title": "Stazione antartica Juan Carlos", "text": ""}
{"id": "1205076", "revid": "146644", "url": "https://it.wikipedia.org/wiki?curid=1205076", "title": "Stazione Juan Carlos", "text": ""}
{"id": "1205079", "revid": "146644", "url": "https://it.wikipedia.org/wiki?curid=1205079", "title": "Stazione Juan Carlos I", "text": ""}
{"id": "1205088", "revid": "827882", "url": "https://it.wikipedia.org/wiki?curid=1205088", "title": "Diagramma di Flood", "text": "Il diagramma di Flood \u00e8 un grafico che fornisce il valore del pH di una soluzione di un acido (o di una base) in funzione del logaritmo della sua concentrazione. \nLe tre rette punteggiate riportate nel grafico hanno per equazione rispettivamente:\nLa curva descritta (pH contro -logC) pu\u00f2 essere suddivisa in 5 regioni:\nformula_1\nformula_3\nformula_5"}
