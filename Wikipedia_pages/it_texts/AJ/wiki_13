{"id": "1088153", "revid": "1161734", "url": "https://it.wikipedia.org/wiki?curid=1088153", "title": "Langraviato d'Assia-Kassel", "text": "Il langraviato (o contea) d'Assia-Kassel (\"Landgrafschaft Hessen-Kassel\" in tedesco) fu un principato del Sacro Romano Impero creato quando la contea di Assia venne divisa nel 1568 alla morte del conte Filippo I di Assia.\nSuo figlio primogenito Guglielmo eredit\u00f2 la parte nord e la capitale Kassel. Gli altri figli ricevettero le contee di Assia-Marburg, di Assia-Rheinfels e di Assia-Darmstadt.\nStoria.\nXVII secolo-XVIII secolo: la formazione dello stato e il consolidamento.\nLa casata di Assia fu una dinastia che discendeva dai progenitori del protestantesimo. Infatti, sia Filippo I di Assia, che Guglielmo V d'Assia-Kassel e Maurizio d'Assia-Kassel sposarono i discendenti del re Giorgio di Boemia. Da Guglielmo VI in avanti, erano sempre discendenti di Guglielmo I d'Orange, leader dell'indipendentismo olandese basato sul Calvinismo.\nLa contea di Assia-Kassel si espanse nel 1604 quando il conte Maurizio d'Assia-Kassel eredit\u00f2 la contea di Assia-Marburgo da suo zio Luigi IV d'Assia-Marburgo (1537-1604).\nDurante la guerra dei trent'anni, l'Assia-Kassel si alle\u00f2 con la Svezia. Il conte Guglielmo V e, dopo la sua morte nel 1637 la sua vedova Amelia di Hanau, nipote di Guglielmo I d'Orange, come reggente, supportarono la causa protestante anche quando la contea venne occupata dalle truppe imperiali. Sotto Federico I di Svezia la contea di Assia-Kassel ebbe un'unione personale con la Svezia dal 1730 al 1751.\nLa contea di Assia-Kassel nel Seicento e nel Settecento, affitt\u00f2 le proprie truppe come mercenari. Federico II forn\u00ec, dietro ingenti pagamenti in denaro, cospicui contingenti delle sue truppe, i cosiddetti Assiani, a suo nipote Giorgio III del Regno Unito che li impieg\u00f2 per rafforzare il corpo di spedizione inviato a reprimere la rivolta delle colonie americane durante la Rivoluzione americana.\nDurante il XVII secolo la contea venne divisa in varie contee per esigenze dinastiche creando linee cadette:\nQueste venivano riunite con la contea di Assia-Kassel quando il ramo dinastico si estingueva.\nCon le varie acquisizioni territoriali, alla vigilia delle guerre napoleoniche il langraviato era composto da:\nXIX secolo: l'elevazione a principato elettorale.\nA seguito della riorganizzazione degli stati germanici durante il \"Reichsdeputationshauptschluss\" del 1803, il langraviato dell'Assia-Kassel divenne elettorato d'Assia (\"Kurf\u00fcrstentum Hessen\") ed il langravio Guglielmo IX d'Assia-Kassel venne promosso a principe elettore (\"Kurf\u00fcrst\"), prendendo il titolo di \"Guglielmo I, elettore di Assia\". Il principato divenne da allora noto con il nome di Kurhessen, sebbene ci si continuasse a riferirsi ad esso con il nome di Assia-Kassel.\nGuglielmo I ripart\u00ec lo stato nelle quattro provincie di Kassel, Assia, Fulda e Hanau, ma nel 1806 fu spodestato da Napoleone ed il principato assorbito dal regno di Westfalia.\nReintegrato solo nel 1814, gli succedettero l'elettore Guglielmo II (1821-47), che introdusse la denominazione ufficiale di Assia elettorale (Kurhessen) e Federico Guglielmo I (1847-66) che, sconfitto dalla Prussia, fu costretto ad abdicare in favore del figlio Federico Carlo. Questi, tuttavia, venne spodestato dalle truppe vincitrici e lo stato annesso dal regno di Prussia come provincia, insieme al ducato di Nassau il 20 settembre 1866 (km\u00b2 16.847).\nCuriosit\u00e0.\nLa cittadina di Hessen Cassel in Indiana vicino a Fort Wayne, fu fondata da immigrati tedeschi sul nome della contea di Assia-Kassel."}
{"id": "1088155", "revid": "76963", "url": "https://it.wikipedia.org/wiki?curid=1088155", "title": "Tom Gibis", "text": ""}
{"id": "1088161", "revid": "842", "url": "https://it.wikipedia.org/wiki?curid=1088161", "title": "Internet 2", "text": ""}
{"id": "1088162", "revid": "88740", "url": "https://it.wikipedia.org/wiki?curid=1088162", "title": "Moordorf", "text": "Moordorf \u00e8 una frazione di 18 abitanti del comune tedesco di Hohenm\u00f6lsen, nella regione dello Schleswig-Holstein.\nFino al 31 dicembre 2007 ha costituito un comune autonomo."}
{"id": "1088164", "revid": "287204", "url": "https://it.wikipedia.org/wiki?curid=1088164", "title": "Caterino Mazzol\u00e0", "text": "Biografia.\nNasce da Domenico e Francesca Pellizzaroli, terzo di otto figli. I Mazzol\u00e0 erano di origini muranesi, ma si erano trasferiti a Longarone ai primi del Seicento per seguire il commercio del legname a cui si dedicavano. Nel 1747 la famiglia si trasferisce in un nuovo palazzo nel centro di Longarone, attuale sede del municipio.\nIncerta la sua formazione. \u00c8 probabile che abbia compiuto i primi studi nella citt\u00e0 natale, per poi trasferirsi a Venezia dove avrebbe frequentato la scuola dei Gesuiti. Di sicuro fu istruito dai Somaschi del seminario di Treviso, dal quale esce con gli ordini minori e il titolo di abate.\nDa Treviso passa poi stabilmente a Venezia dove comincia a dedicarsi appieno alle lettere e al teatro.\nIl primo approccio con la letteratura \u00e8 del 1765, un sonetto di circostanza scritto per una cerimonia nuziale. L'anno successivo pubblica una traduzione dal francese (ne uscirono subito due edizioni) e ancora, nel 1771, esce una traduzione dell\"Edipo\" di Voltaire, in un volume che, tra l'altro, raccoglieva lavori analoghi di Gasparo Gozzi e Melchiorre Cesarotti.\nFrattanto comincia a sperimentare il teatro: compone il dramma \"Ruggiero\", musicato da Pietro Alessandro Guglielmi e rappresentato a Venezia nel 1769.\nLe dediche che riportano questi primi lavori riportano gli ambienti culturali che Mazzol\u00e0 frequentava: i salotti dei Memmo, degli Zaguri, dei Pisani. A casa di Pietro Zaguri conosce, sul finire del 1774, il non pi\u00f9 giovane Giacomo Casanova e in analoghe circostanze, presso Bernardo Memmo, nel 1776 incontra Lorenzo Da Ponte; con entrambi stringe un rapporto di sincera amicizia.\nOrmai nel pieno della carriera teatrale, nel 1778 Antonio Salieri lo incarica di scrivere il libretto per un'opera buffa, rappresentata nel 1778 a Venezia e poi in altre citt\u00e0 italiane, riscuotendo grande successo. La sua fama si fa sentire anche altrove: Joseph Schuster, compositore dell'elettore di Sassonia, gli chiede il permesso di musicare il dramma \"Bradamante\", la cui \"prima\" si tenne a Padova nel 1779.\nNel 1780 festeggia l'elezione di Marco Giorgio Pisani procuratore di San Marco con un sonetto intitolato \"Il Patriottismo\". Ma qualche tempo dopo il Pisani viene arrestato dal partito conservatore: Mazzol\u00e0, figurando tra i sostenitori, decide di lasciare Venezia e, grazie all'appoggio del Salieri e dello Schuster, si trasferisce a Dresda come poeta di corte di Federico Augusto III di Sassonia. Da diverse generazioni, infatti, la sua dinastia coltivava un profondo interesse per le arti, specialmente per la musica, circondandosi di personalit\u00e0 di spicco provenienti da tutta Europa. Di questo periodo Mazzol\u00e0 ha lasciato ventuno libretti e un numero imprecisato di altri lavori.\nPoco prima di partire per la Germania, il 10 giugno 1780 aveva sposato la romana Teresa Tomasini, vedova e con una figlia.\nMorto nel 1790 l'imperatore Giuseppe II, gli successe il fratello Leopoldo II che licenzi\u00f2 l'ormai inviso Lorenzo Da Ponte, suo poeta di corte. Nell'attesa di un sostituto, che sarebbe stato Giovanni Bertati, chiese \"in prestito\" Mazzol\u00e0 all'elettore di Sassonia. Non fu una parentesi gloriosa: in occasione dell'incoronazione di Leopoldo a re di Boemia, fu incaricato di \"restaurare\" \"La clemenza di Tito\" del Metastasio; nonostante l'apprezzamento di Mozart, che si occup\u00f2 della musica, il lavoro non piacque assolutamente.\nTornato a Dresda, \u00e8 nominato consigliere di corte ma, probabilmente mosso dalla nostalgia (e dal rigido clima della Germania, che ne aveva compromesso la salute), nel 1796 parte per Venezia e si stabilisce alla Madonna dell'Orto. Qui la sua attivit\u00e0 continua, sebbene con meno intensit\u00e0 a causa dei ribaltamenti politici (la Serenissima cade nel 1797) che si riflessero anche nei gusti del pubblico.\nL'ultimo suo lavoro \u00e8 \"Il giuramento\", una cantata scritta in occasione del matrimonio della nipote Virginia, figlia del fratello Antonio (6 marzo 1806). Qualche mese dopo muore, all'et\u00e0 di sessantuno anni, pressoch\u00e9 dimenticato.\nConsiderazioni sull'artista.\nLa maggior parte dei libretti di Mazzol\u00e0 sono di stampo comico e furono scritti principalmente per i compositori che operavano a Dresda, come Johann Gottlieb Naumann, Joseph Schuster e Franz Seydelmann. Nel periodo in cui lavor\u00f2 come poeta di corte a Dresda fu l'autore de \"La clemenza di Tito\", opera lirica musicata da Wolfgang Amadeus Mozart nel 1791. Il libretto provvisorio sul quale lavor\u00f2 era di Metastasio, che viene considerato come coautore del testo.\nIn virt\u00f9 della sua prestigiosa posizione sociale, present\u00f2 nel 1783 Lorenzo da Ponte ad Antonio Salieri."}
{"id": "1088165", "revid": "76963", "url": "https://it.wikipedia.org/wiki?curid=1088165", "title": "Marisa Coughlan", "text": "Biografia.\nNata e cresciuta in Minnesota, ha vissuto sia a Minneapolis che a St. Paul poich\u00e9 il padre viveva in una citt\u00e0 e la madre in un'altra. Ha frequentato la Southern California University dove si \u00e8 laureata in Teatro e Francese. Ha trascorso il suo anno da matricola a Parigi, parla correntemente il francese oltre ad altre tre lingue. Pratica tiro con l'arco come hobby. \u00c8 sposata con Stephen Wallack, un amico sin dall'adolescenza, con il quale ha avuto quattro figli. La coppia ha vissuto a Studio City, in California, sino al 2015 per poi trasferirsi ad Deephaven, Minnesota.\nRiconoscimenti.\nNel 2001 ha vinto il Movieline Young Hollywood Award nella categoria \"One to Watch\".\nNel 2002 la rivista \"Stuff\" l'ha posizionata al 34\u00ba posto tra le 102 donne pi\u00f9 sexy del mondo."}
{"id": "1088166", "revid": "76963", "url": "https://it.wikipedia.org/wiki?curid=1088166", "title": "Andrew Bryniarski", "text": ""}
{"id": "1088168", "revid": "38120", "url": "https://it.wikipedia.org/wiki?curid=1088168", "title": "Thomas Wayne Gibis", "text": ""}
{"id": "1088169", "revid": "174925", "url": "https://it.wikipedia.org/wiki?curid=1088169", "title": "Climax (ecologia)", "text": "Il climax (dal greco \u03ba\u03bb\u03af\u03bc\u03b1\u03be, \"scala\"), in ecologia, rappresenta lo stadio finale dell'evoluzione di un ecosistema in una successione ecologica, che cio\u00e8 se le condizioni ambientali rimangono stabili \u00e8 in grado di autoperpetuarsi nel tempo.\nInterazione tra biotopo e biocenosi.\nLa produttivit\u00e0 di un biotopo dipende dal concorso dei suoi fattori produttivi, che s'identificano in generale con tutti gli elementi fisici che possono interagire, negativamente o positivamente, con gli organismi viventi. Sono fattori produttivi quelli che caratterizzano il clima, le propriet\u00e0 fisiche e chimiche e di giacitura della matrice litologica (suolo o roccia), le propriet\u00e0 fisiche e chimiche e la dinamica dell'acqua negli oceani, nei mari e nelle acque continentali (laghi, fiumi, ecc.) e le sue interazioni con la litosfera e l'atmosfera, ecc. Questi fattori possono avere una loro uniformit\u00e0 nel tempo oppure sono soggetti a variazioni stagionali, determinando un'alternanza ciclica fra diversi livelli di produttivit\u00e0 nell'arco dell'anno.\nL'insieme dei fattori che caratterizzano un ambiente fisico \u00e8 la condizione che permette l'insediamento di una comunit\u00e0 di organismi viventi (biocenosi), a meno dell'esistenza di uno o pi\u00f9 fattori incompatibili con la vita. Il grado di complessit\u00e0 della biocenosi e la sua entit\u00e0, in termini di biomassa, dipendono dalla disponibilit\u00e0 energetica dell'ambiente e dalle condizioni che ne permettono il suo sfruttamento e il suo trasferimento all'interno della rete alimentare. In definitiva sono i fattori limitanti a condizionare il grado di sviluppo e la dinamica della biocenosi. Ad esempio, nella tundra artica la disponibilit\u00e0 energetica \u00e8 limitata dalla forte stagionalit\u00e0 del fotoperiodo e dalla bassa intensit\u00e0 della radiazione solare, fattori che nel complesso denotano una limitata produttivit\u00e0 dell'ecosistema, in grado di alimentare un flusso di energia e materia di modesta entit\u00e0. Solo i flussi migratori stagionali permettono d'integrare la disponibilit\u00e0 energetica con apporti dall'esterno quando le condizioni ambientali diventano pi\u00f9 favorevoli. Al contrario, nel deserto tropicale, la disponibilit\u00e0 energetica \u00e8 elevata, ma il ciclo dell'acqua rappresenta un fattore limitante che impedisce l'insediamento di una biocenosi in grado di sfruttare adeguatamente gli apporti energetici della radiazione solare.\nSuccessione ecologica.\nIn ogni ambiente fisico compatibile con la vita, s'insedia sempre la comunit\u00e0 che \u00e8 in grado di sfruttare meglio le condizioni ambientali. Negli ambienti di neoformazione s'instaura sempre una dinamica evolutiva, detta \"successione ecologica\" che porta nel tempo all'ottimizzazione dello sfruttamento delle risorse ambientali. Un esempio classico \u00e8 rappresentato dall'evoluzione di un ecosistema che colonizza una roccia di neoformazione (ad esempio una colata lavica).\nFinch\u00e9 le condizioni sono proibitive, l'ambiente permette l'insediamento di una comunit\u00e0 povera, composta da poche specie pioniere, con strategia di tipo \"r\". Una biocenosi di questo tipo \u00e8 in grado di sfruttare al meglio condizioni favorevoli temporanee. La roccia madre \u00e8 un ambiente fisico inospitale per le specie vegetali, tuttavia pu\u00f2 permettere l'insediamento di una comunit\u00e0 di produttori poco esigenti (muschi e licheni), in grado di sfruttare temporanee condizioni di umidit\u00e0 favorevoli e di adattarsi alle difficili condizioni della matrice litologica. La comunit\u00e0 dei consumatori \u00e8 rappresentata per lo pi\u00f9 da organismi inferiori come invertebrati, in grado di sfruttare con il loro potere riproduttivo, temporanee situazioni favorevoli di disponibilit\u00e0 di materia organica, e da animali superiori dotati di una spiccata mobilit\u00e0 (es. Uccelli). In ogni modo, il surplus energetico che si crea \u00e8 sfruttato solo finch\u00e9 gli altri fattori, limitanti, lo consentono.\nL'insediamento di una comunit\u00e0 di organismi viventi in un ambiente di neoformazione avvia un processo d'interazione reciproca tra ambiente fisico e biocenosi che porta nel tempo ad una lenta e progressiva mutazione a carico di entrambi. Ad esempio, i licheni e i microrganismi sono in grado di estrarre i componenti minerali dalla matrice litologica, entrando a far parte attiva del processo di pedogenesi che porter\u00e0 alla formazione di un suolo. Contemporaneamente gli organismi che s'insediano lasciano i loro detriti, alimentando i cicli di trasformazione che riguardano alcuni elementi chimici (azoto, fosforo, potassio, ecc.). La disgregazione fisico-meccanica, la solubilizzazione chimica e biochimica degli elementi minerali, l'assorbimento biologico e la sedimentazione di detriti portano alla formazione di microambienti in grado di ospitare una cenosi pi\u00f9 ricca e pi\u00f9 esigente, composta da piante erbacee, per lo pi\u00f9 a ciclo annuale, in seguito accompagnate da piante perenni e infine da piante legnose.\nL'evoluzione della fitocenosi induce una parallela evoluzione della zoocenosi, con conseguente ampliamento della piramide ecologica che rappresenta l'ecosistema in evoluzione. Contemporaneamente la roccia madre evolve in un substrato litologico incoerente e, nel tempo, in un suolo vero e proprio. L'avvicendamento di comunit\u00e0 sempre pi\u00f9 complesse determina un'interazione di portata sempre pi\u00f9 intensa fra ambiente fisico e cenosi: nei primi stadi gli organismi viventi sono in grado di attuare alterazioni lente e impercettibili alterazioni alla matrice litologica senza influire ad esempio sul ciclo dell'acqua e sul clima; in fasi successive, una fitocenosi pi\u00f9 complessa sar\u00e0 in grado di creare condizioni microclimatiche tali da interferire anche sul ciclo dell'acqua e, infine, sugli stessi fattori climatici.\nUn processo evolutivo di questo genere richiede tempi lunghissimi dell'ordine di centinaia, migliaia, decine di migliaia d'anni. In questo intervallo di tempo la successione ecologica porta all'insediamento di comunit\u00e0 via via pi\u00f9 complesse. Finch\u00e9 esiste un surplus energetico e si creano alterazioni dell'ambiente in grado di far insediare una comunit\u00e0 pi\u00f9 produttiva, la successione ecologica procede lungo una scala evolutiva, con piramidi alimentari via via pi\u00f9 ampie e nicchie ecologiche pi\u00f9 differenziate e pi\u00f9 efficienti.\nLo schema teorico di una successione ecologica completa in un ecosistema terrestre \u00e8 rappresentata dal seguente avvicendamento: copertura di muschi e licheni, prateria, prateria cespugliata, macchia bassa, macchia alta, foresta a parco, foresta a volta. Una successione pu\u00f2 arrestarsi ad una di queste tappe quando uno o pi\u00f9 fattori ambientali diventano definitivamente limitanti: nella tundra la successione si arresta alla copertura di muschi e licheni a causa dello scarso irraggiamento che non permette lo scioglimento del permafrost, a latitudini inferiori l'interazione tra le correnti, la geomorfologia e la continentalit\u00e0 hanno permesso, secondo i casi, l'insediamento di una prateria (le steppe asiatiche), di una macchia (le brughiere, le garighe costiere, la macchia mediterranea), di una foresta.\nLe comunit\u00e0 climax.\nLa successione ecologica si arresta e giunge al suo culmine quando le condizioni ambientali non possono pi\u00f9 essere alterate dalla biocenosi e quando si insediano definitivamente le specie dominanti. A questo punto si \u00e8 instaurato un complesso sistema di equilibri che regolano le relazioni fra il biotopo e la fitocenosi e quelle fra i diversi livelli trofici della biocenosi. Allo stadio di climax la fisionomia che ha un ecosistema nel suo complesso \u00e8 determinata da condizioni climatiche e geografiche che sono pressoch\u00e9 immutabili se non in tempi geologici: la continentalit\u00e0 e la geomorfologia, l'intensit\u00e0 della radiazione solare e il fotoperiodo, la profondit\u00e0 di un fondale marino, il sistema delle correnti aeree e marine sono fattori modificabili solo dalla dinamica del pianeta con tempi molto pi\u00f9 lunghi di quelli che stanno alla base delle successioni ecologiche.\nLa complessit\u00e0 di una comunit\u00e0 climax dipende dall'interazione tra clima, geomorfologia, latitudine e continentalit\u00e0: laddove questi fattori concorrono in modo sinergico, s'insedia una fitocenosi molto produttiva, in grado di sostenere una piramide ecologica composta da cinque livelli trofici, mentre l'esistenza di uno o pi\u00f9 fattori limitanti determinano l'insediamento di una fitocenosi meno produttiva, in grado di sostenere al massimo quattro livelli trofici.\nCondizioni ambientali favorevoli e uniformi nel tempo portano ad un elevato rendimento del flusso energetico dal biotopo alla biocenosi. Un esempio si pu\u00f2 trarre esaminando la distribuzione geografica dei biomi tropicali: le condizioni pi\u00f9 favorevoli si verificano nelle regioni tropicali in prossimit\u00e0 della costa, con penetrazioni all'interno dei continenti lungo l'equatore. Da qui la formazione della foresta pluviale tropicale e della barriera corallina, i biomi pi\u00f9 produttivi del pianeta. Condizioni di stagionalit\u00e0 del ciclo dell'acqua causati dall'alternanza fra monsoni e alisei diventano un fattore limitante via via pi\u00f9 incidente procedendo all'interno dei continenti e dall'equatore al tropico: la foresta pluviale lascia lo spazio a biomi meno produttivi come la foresta tropicale stagionale, la boscaglia, la savana e, infine, il deserto. Questi biomi, quando si sono originati in modo naturale, con una successione ecologica primaria, sono tutti allo stadio di climax e rappresentano l'adattamento ottimale della biocenosi alle condizioni ambientali."}
{"id": "1088170", "revid": "38120", "url": "https://it.wikipedia.org/wiki?curid=1088170", "title": "Thomas Gibis", "text": ""}
{"id": "1088171", "revid": "38120", "url": "https://it.wikipedia.org/wiki?curid=1088171", "title": "Douglas Mahnke", "text": ""}
{"id": "1088173", "revid": "38120", "url": "https://it.wikipedia.org/wiki?curid=1088173", "title": "Michael McKone", "text": ""}
{"id": "1088174", "revid": "92723", "url": "https://it.wikipedia.org/wiki?curid=1088174", "title": "Jascha Heifetz", "text": "Biografia.\nI primi anni.\nHeifetz nacque a Vilnius, che allora faceva parte dell'Impero russo, in una famiglia ebrea. Il padre Reuven era un insegnante di violino del luogo e ricopr\u00ec il ruolo di primo violino di spalla nell'Orchestra del Teatro di Vilnius per una stagione prima che il teatro chiudesse.\nIl giovane Jascha cominci\u00f2 a studiare violino sotto la guida del padre; nelle sue stesse parole: \u00abHo iniziato a suonare il violino a 3 anni [...] . Da allora non ho mai smesso\u00bb. A 5 anni cominci\u00f2 a prendere lezioni da Ilya Malkin, un allievo di Leopold Auer. Heifetz fu un bambino prodigio, fece il suo debutto ufficiale all'et\u00e0 di 8 anni il 2 maggio 1909 a Kovno suonando il Concerto di Mendelssohn e la Fantasia sul \"Faust\" di Pablo de Sarasate.\nDal 1910 prosegu\u00ec gli studi al Conservatorio di San Pietroburgo, prima con Ovanes Nalbandian (assistente di Leopold Auer) e dal 1911 direttamente sotto la guida di Auer. Auer disse di lui: \u00abLa sua genialit\u00e0 mi meraviglia [...] in 50 anni che insegno violino non ho mai visto una tale precocit\u00e0\u00bb.\nDurante il suo primo tour europeo, Heifetz si esib\u00ec in occasione del suo debutto a Berlino davanti a Fritz Kreisler (uno dei suoi idoli), Carl Flesch, Hugo Heermann e Willy Hess. Kreisler, dopo averlo ascoltato eseguire il Concerto di Mendelssohn, disse ai presenti \u00abPotremmo anche prendere i nostri violini e romperli sulle ginocchia!\u00bb. Nella stessa occasione Heifetz duett\u00f2 con Kreisler al pianoforte per eseguire \"Sch\u00f6n Rosmarin\". A Berlino fece anche il suo debutto con i Berliner Philharmoniker eseguendo il Concerto di Tchaikovsky sotto la direzione di Arthur Nikisch, ottenendo un sensazionale successo.\nAllo scoppiare della Prima guerra mondiale, Heifetz, appena tredicenne, era gi\u00e0 una celebrit\u00e0 mondiale. \nTrasferimento negli Stati Uniti.\nAi primi segnali della Rivoluzione Russa la famiglia Heifetz decise di emigrare in America, dove Jascha aveva gi\u00e0 avuto inviti ad esibirsi. Giunsero a New York nell'agosto 1917 dopo un lungo viaggio (avevano attraversato l'Impero Russo in treno, erano giunti in nave a San Francisco e nuovamente in treno avevano percorso da costa a costa degli Stati Uniti). Ottenne la cittadinanza statunitense nel 1925.\nIl 27 ottobre 1917 Heifetz tenne il suo debutto davanti al pubblico americano, accompagnato dal pianista Andr\u00e9 Benoist. Il recital di quella sera alla Carnegie Hall fu l'emblema della leggenda che Heifetz sarebbe diventato nel corso della sua carriera. Tra i protagonisti della vita musicale americana del tempo che parteciparono tra il pubblico ricordiamo ancora Kreisler, Maud Powell, Franz Kneisel, David Mannes, Mischa Elman e Leopold Godowsky.\nAl trionfo della serata segu\u00ec una carriera internazionale durata oltre mezzo secolo, nel corso della quale apparse sui principali palcoscenici di tutto il mondo. In Italia si esib\u00ec tra l'altro al Teatro La Fenice di Venezia e al Teatro alla Scala.\nDurante la Seconda guerra mondiale fu molto attivo nel suonare per le truppe americane. Nel maggio 1945, invitato dal generale Omar Bradley ad esibirsi presso il Comando militare americano in Germania, divenne protagonista di un divertente episodio. Poche settimane prima Bradley era stato invitato dal generale Ivan Stepanovi\u010d Konev all'esibizione di un gruppo di danzatori russi. Konev aveva fatto notare che tutti componenti del gruppo erano soldati dell'Armata Rossa. Per rendere la pariglia al sovietico, Bradley, quando tocc\u00f2 a lui invitare Konev, fece giungere da Parigi Heifetz. Dopo l'esibizione di Heifetz, non riconosciuto da Konev, il generale sovietico, incantato dalla esecuzione, esclam\u00f2: \"Magnifico!\". Bradley con noncuranza rispose: \"Oh, nulla di speciale! \u00c8 uno dei nostri soldati!\".\nNel 1947 prese parte al film \"Sinfonie eterne\".\nNel 1949 Heifetz, assieme ad altri musicisti ebrei come Horowitz, Rubinstein e Pjatigorskij, fu tra i firmatari di una lettera di protesta contro la nomina di Wilhelm Furtw\u00e4ngler alla guida della Chicago Symphony Orchestra. L'orchestra conseguentemente ritir\u00f2 l'offerta a Furtw\u00e4ngler e nomin\u00f2 Rafael Kubelik.\nHeifetz inizi\u00f2 a diradare le sue apparizioni pubbliche solo dopo il 1956. Nel 1958 un incidente domestico gli caus\u00f2 una frattura all'anca destra e durante la degenza contrasse un'infezione da stafilococco che per poco non gli fu fatale. \nNel 1962 vinse il suo primo Grammy Award.\nGli ultimi anni.\nL'ultimo recital di Heifetz risale al 23 ottobre 1972 al Dorothy Chandler Pavilion di Los Angeles, in occasione di un concerto di beneficenza. Gi\u00e0 allora soffriva di una grave forma di artrite, motivo per cui si sottopose nello stesso anno ad un'operazione alla spalla destra. Visto l'esito solo parzialmente soddisfacente dell'operazione si ritir\u00f2 definitivamente dalla scena concertistica.\nIn seguito si dedic\u00f2 esclusivamente all'insegnamento presso l'Universit\u00e0 della California, la University of Southern California e anche privatamente nella sua casa a Beverly Hills. Tra i suoi studenti pi\u00f9 illustri ricordiamo Eugene Fodor, Erick Friedman, Pierre Amoyal e Rudolf Koelman.\nSi spense durante la degenza in ospedale a Los Angeles, all'et\u00e0 di 86 anni, il 10 dicembre 1987 in seguito a una caduta in casa.\nVita privata.\nEbbe due matrimoni, entrambi finiti col divorzio. Si spos\u00f2 per la prima volta nel 1928 con Florence Vidor, diva del cinema muto ed ex-moglie di King Vidor. La coppia, che divorzi\u00f2 nel 1946, ebbe due figli: Josefa (1930) e Robert (1932-2001). Dal secondo matrimonio, con Frances Spiegelberg dal 1947 al 1963, nacque Joseph \"Jay\".\nRepertorio.\nSolistico.\nHeifetz ebbe un repertorio vastissimo, che includeva praticamente tutti i grandi concerti per violino e orchestra. Contribu\u00ec significativamente in questo senso a orientare il gusto del pubblico per buona parte del XX secolo.\nSi contano svariate decine (e in alcuni casi oltre un centinaio) di esecuzioni dei concerti di Mendelssohn, Beethoven, Brahms, Tchaikovsky, Sibelius, Wieniakwsi (n. 2), Mozart (n. 4 e 5), Prokofiev (n. 2), Glazunov, Bruch (entrambi i concerti e la \"Schottische Fantasie\", quest'ultima tra i suoi pezzi preferiti), Paganini (n. 1), Lalo (\"Sinfonia Spagnola\"), Vieuxtemps (n. 4 e 5). Esegu\u00ec comunque molti altri concerti, tra cui entrambi quelli di Bach, Spohr (n. 8) e Saint-Sa\u00ebns (n. 3). \nCuriosamente, esibendosi molto spesso in recital dove era accompagnato dal pianoforte, esegu\u00ec frequentemente molti di questi concerti per violino e orchestra anche con l'accompagnamento del solo pianoforte (fanno eccezione i concerti di Brahms, Beethoven, Sibelius, Prokofiev, Elgar e Bach). In particolare esegu\u00ec con pianoforte il Concerto in la maggiore di Mozart in ben 157 circostanze.\nMusica da camera.\nHeifetz fu molto attivo anche in ambito cameristico, cosa non cos\u00ec frequente per i solisti di quel tempo.\nSi esibiva molto frequentemente in recital con pianoforte, tra i suoi pi\u00f9 fidati pianisti ricordiamo Brooks Smith, Ayke Agus e Emmanuel Bay. Oltre a numerosi pezzi di bravura e le gi\u00e0 menzionate riduzioni per violino e pianoforte dei concerti solistici, il suo repertorio comprendeva anche molte sonate per violino e pianoforte (integrale delle sonate di Beethoven, le tre sonate di Brahms, alcune sonate di Mozart, le sonate di Debussy, Strauss, Franck, Respighi, le sonate n. 2 e 3 di Grieg, la prima sonata di Saint-Sa\u00ebns, la prima sonata di Faur\u00e9, entrambe le sonate di Ernest Bloch, \nForm\u00f2 un famoso trio con Arthur Rubinstein e Gregory Piatigorsky. Tra gli altri musicisti con cui collabor\u00f2 frequentemente il violista William Primrose, il violoncellista Emanuel Feuermann e il pianista Wilhelm Kapell.\nCommissioni e prime assolute.\nFu in rapporti amichevoli con influenti compositori del Novecento, tra cui Mario Castelnuovo-Tedesco, William Walton, Ernest Bloch, Darius Milhaud e conobbe Shostakovich, Stravinsky, Schoenberg e Sibelius. Contribu\u00ec con varie commissioni e prime esecuzioni ad ampliare notevolmente il repertorio violinistico. Un breve elenco non esaustivo di contributi in tal senso.\nDi molti fra questi brani Heifetz produsse anche la prima registrazione mondiale.\nTrascrizioni.\nHeifetz compose inoltre numerose trascrizioni e parafrasi per violino e pianoforte, portando spesso al successo brani che tuttora rimangono grandi classici del repertorio. Tra le pi\u00f9 celebri sue trascrizioni, che includeva spesso come bis dei suoi concerti, ricordiamo senz'altro \"Estrellita\" del compositore messicano Manuel Ponce (la sua prima trascrzione, del 1928), \"Hora Staccato\" di Grigoras Dinicu (1930) e le trascrizioni dei \"3 Preludi\" (1942) e \"Porgy and Bess\" (1944) di Gershwin, che di Heifetz fu caro amico.\nNelle sue trascrizioni si apprezzano anche le elaborate parti pianistiche, da cui traspare chiaramente l'abilit\u00e0 pianistica di Heifetz (testimoniata da tutti i pianisti che lo accompagnarono nei numerosi concerti).\nStrumenti.\nHeifetz possedette o suon\u00f2 in diverse fasi della carriera vari strumenti: tre Stradivari (il \"Delfino\" del 1714, il \"Piel\" del 1731 e uno del 1734), un Carlo Tononi del 1736 (con cui debutt\u00f2 alla Carnegie Hall nel 1917), due Guarneri del Ges\u00f9 (uno del 1740 ed uno del 1742, su cui Ferdinand David aveva eseguito in prima assoluta il concerto per violino di Felix Mendelssohn), e un Giovanni Battista Guadagnini del 1742.\nDiscografia parziale.\nDei suoi 53 album sono da ricordare in particolare:"}
{"id": "1088176", "revid": "110157", "url": "https://it.wikipedia.org/wiki?curid=1088176", "title": "Moorhusen", "text": "Moorhusen \u00e8 un comune tedesco del circondario di Steinburg, nella regione dello Schleswig-Holstein. Ha circa 98 abitanti."}
{"id": "1088177", "revid": "287204", "url": "https://it.wikipedia.org/wiki?curid=1088177", "title": "Pietro Benedetti", "text": "Fu attivo nel XVIII secolo. Non si conoscono precisamente le date di nascita e di morte. La sua attivit\u00e0 \u00e8 comunque databile attorno alla fine del secolo.\nAttorno all'ultimo periodo della sua carriera dovette mutarsi in contraltista, a causa di un grave abbassamento di voce.\n\u00c8 una figura nota alla storiografia musicale soprattutto per essere stato impegnato nella prima rappresentazione dell'opera \"Mitridate, re di Ponto\" di Wolfgang Amadeus Mozart il 21 dicembre 1770, nel ruolo di Sifare, figlio di Mitridate.\n\u00c8 celebre un aneddoto relativo alla sera della rappresentazione: egli afferm\u00f2 che se il pubblico non avesse apprezzato il duetto finale, egli si sarebbe \"fatto castrare una seconda volta\".\nSi ha notizia inoltre di una sua partecipazione ai seguenti spettacoli:"}
{"id": "1088180", "revid": "110157", "url": "https://it.wikipedia.org/wiki?curid=1088180", "title": "M\u00fchlenbarbek", "text": "M\u00fchlenbarbek \u00e8 un comune tedesco del circondario di Steinburg, nella regione dello Schleswig-Holstein. Ha circa 300 abitanti."}
{"id": "1088187", "revid": "110157", "url": "https://it.wikipedia.org/wiki?curid=1088187", "title": "M\u00fcnsterdorf", "text": "M\u00fcnsterdorf \u00e8 un comune tedesco del circondario di Steinburg, nella regione dello Schleswig-Holstein. Ha circa 2000 abitanti."}
{"id": "1088190", "revid": "2519", "url": "https://it.wikipedia.org/wiki?curid=1088190", "title": "Parco nazionale di Culgoa", "text": "Il parco nazionale di Culgoa \u00e8 un'area naturale protetta situata nel Nuovo Galles del Sud (Australia), 662\u00a0km a nord-ovest di Sydney."}
{"id": "1088196", "revid": "140586", "url": "https://it.wikipedia.org/wiki?curid=1088196", "title": "Episodi di Otto sotto un tetto", "text": ""}
{"id": "1088200", "revid": "32658", "url": "https://it.wikipedia.org/wiki?curid=1088200", "title": "Testa del filosofo", "text": ""}
{"id": "1088202", "revid": "287204", "url": "https://it.wikipedia.org/wiki?curid=1088202", "title": "Antonio Cecchi", "text": ""}
{"id": "1088203", "revid": "149587", "url": "https://it.wikipedia.org/wiki?curid=1088203", "title": "Chiese di Bagno a Ripoli", "text": ""}
{"id": "1088209", "revid": "1543377", "url": "https://it.wikipedia.org/wiki?curid=1088209", "title": "Lodo\u00efska", "text": "Lodo\u00efska \u00e8 un'opera (com\u00e9die-h\u00e9roique) in tre atti di Luigi Cherubini su libretto di Claude-Fran\u00e7ois Fillette-Loraux, tratto dal romanzo \"Les Aventures du Chevalier de Faublas\" di Jean-Baptiste Louvet de Coudray.\nDebutt\u00f2 a Parigi, al Th\u00e9\u00e2tre Feydeau, il 18 luglio 1791.\nTrama.\nDourlinski \u00e8 un barone malvagio a cui \u00e8 stata affidata in modo malaccorto la giovane Lodo\u00efska. Da par suo, il cattivo tenta di sposarla, anche se non \u00e8 corrisposto. Lodo\u00efska infatti ama Floreski, che condivide i suoi sentimenti, ma un impedimento di ordine politico si \u00e8 frapposto in passato al loro amore. L'amato giunge in prossimit\u00e0 del castello da dove Lodo\u00efska da una torre invoca aiuto.\nFloreski e il servo Varbel si travestono, si fingono i fratelli della giovane e chiedono di poterla portar via. Tuttavia vengono smascherati e imprigionati. Tutto sembra perduto quando i tartari (che peraltro sono in debito con il generoso Floreski) assaltano il castello, lo conquistano e riportano le cose al loro posto: il cattivo viene imprigionato e la coppia di amanti pu\u00f2 alla fine ricongiungersi.\nL'opera.\nL'esordio di Cherubini a Parigi fu difficile: il suo \"D\u00e9mophon\" (1788) fu un chiaro insuccesso. Allora egli tent\u00f2 la carta dell'\"op\u00e9ra-comique\", che stava trapassando dall'Opera comica propriamente detta verso un genere pi\u00f9 vasto, non strettamente (o meglio esclusivamente) legato alla comicit\u00e0. Tanto \u00e8 vero che questa viene definita \"com\u00e9die-h\u00e9roique\", quasi un'area di passaggio ideale tra l'ironia e l'eroismo, che aveva e avrebbe acquistato un suo spazio importante e ben definito.\nIl tema prescelto per l'opera di Cherubini ricalca quello di almeno una dozzina di altre opere, precedenti e seguenti, tra cui alcune piuttosto importanti. Tra queste l'omonima opera di Simon Mayr, \"Fidelio\" di Ludwig van Beethoven, e \"Torvaldo e Dorliska\" di Gioachino Rossini, anche se con diverse variazioni nella trama.\n\"Lodo\u00efska\" di Cherubini fu un grande successo, gli diede fama e gli schiuse la carriera che pareva arrivata a un punto cruciale. Il tema delle trame complicate e in qualche modo poco credibili, con travestimenti, contrattempi e impedimenti al ricongiungimento degli amanti, ma che alla fine si risolvono con la condanna del cattivo e la gloria dei buoni, non erano per nulla una novit\u00e0. In tutta l'opera, il ballo e il teatro, sia barocco che settecentesco, si ritrova questo filone, magari ispirato ai classici e risolto da d\u00e8i \"ex machina\" o personaggi idealizzati. Qui si profila comunque un'atmosfera specifica, che costituisce in qualche modo un filone a s\u00e9 stante. La tensione drammatica (che a volte passa sopra gli aspetti anche secondari ma che riecheggiano l'originario sapore comico della commedia) e la scrittura orchestrale innovativa per un'opera lirica di questo genere, furono dunque ben compresi dal pubblico. Mostrando cos\u00ec che (per via di questa e molte altre opere) i tempi erano maturi per traghettare l'opera settecentesca verso quella del mondo romantico."}
{"id": "1088211", "revid": "1494169", "url": "https://it.wikipedia.org/wiki?curid=1088211", "title": "Beringen", "text": ""}
{"id": "1088212", "revid": "446353", "url": "https://it.wikipedia.org/wiki?curid=1088212", "title": "Re Galantuomo (pirovascello)", "text": "Il Monarca (poi Re Galantuomo) \u00e8 stato un vascello (poi pirovascello) della Real Marina del Regno delle Due Sicilie, successivamente acquisito dalla Regia Marina.\nStoria.\nIl \"Monarca\" venne impostato nel 1846 su progetto dell'ingegnere Sabatelli e varato nel giugno 1850 nei cantieri di Castellammare di Stabia alla presenza di Ferdinando II delle Due Sicilie (cui era dedicato il nome della nave) e della moglie Maria Teresa. Cinque giorni dopo il varo, il 10 giugno 1850, il vascello venne rimorchiato nell'Arsenale di Napoli per completare l'allestimento, entrando quindi in servizio per la Real Marina del Regno delle Due Sicilie nel novembre 1852. Era in origine nave di linea a tre ponti con esclusiva propulsione a vela (tre alberi a vele quadre), aveva scafo in legno con carena rivestita in rame, era potentemente armato con 84 bocche da fuoco (50 cannoni da 30 libbre, 28 obici Paixhans da 30 libbre con palla incendiaria e 6 cannoni Myllar da 60 libbre, tutti a canna liscia) distribuite su tre ponti (due dei quali a batteria coperta) e con un equipaggio composto da 15 ufficiali e 688 tra sottufficiali, fanti di marina e marinai. Alla sua entrata in servizio era la pi\u00f9 grande nave da guerra in Italia: lo rendeva tuttavia anacronistico la mancanza di propulsione a vapore.\nPer risolvere questo problema, a circa sei anni dall'entrata in servizio, sul finire del 1858, il \"Monarca\" torn\u00f2 nei cantieri di Castellammare, dove fu sottoposto a lavori di motorizzazione: vennero installate quattro caldaie tubolari ed una macchina alternativa a vapore Maudslay &amp; Field da 450 CV, unitamente ad un'elica (dapprima bipala e successivamente quadripala). L'armamento venne ridotto a 64 pezzi ad avancarica. Il 10 luglio 1860 il vascello rientr\u00f2 in servizio: era allora in corso la spedizione dei Mille, che avrebbe portato al crollo della monarchia del Regno delle Due Sicilie ed all'unit\u00e0 d'Italia, ed il \"Monarca\" fu coinvolto in tali vicende.\nI garibaldini avevano infatti progettato, con l'organizzazione di Giuseppe Piola-Caselli, Segretario di Stato della Marina dittatoriale siciliana, un colpo di mano con cui, dopo essersi introdotti nel porto di Castellammare, dove il \"Monarca\" era ormeggiato, avrebbero dovuto catturare il vascello borbonico. Allo scopo sarebbe stata impiegata la pirofregata \"Tukery\", ex borbonica \"Veloce\" passata con i garibaldini, che il 12 agosto 1860 era salpata da Palermo ed aveva poi imbarcato, oltre ai 150 uomini di equipaggio, due compagnie del II battaglione Bersaglieri della brigata \u00abMedici\u00bb. La \"Tukery\" era per\u00f2 molto pi\u00f9 piccola (e bassa di bordo) rispetto al \"Monarca\", oltrech\u00e9 dotata di un armamento enormemente inferiore, e soffriva in quel momento di problemi alle macchine. Secondo i piani, gli uomini della \"Tukery\" ed i bersaglieri, divisi in otto picchetti, avrebbero arrembato il vascello a sorpresa, dopo averlo abbordato nottetempo. Il 13 agosto a Castellammare il capitano di vascello Giovanni Vacca, passato con i piemontesi, fece rimuovere dal \"Monarca\" le catene di ferro (ne rimase per\u00f2 una, mancando il tempo di toglierla) e lasci\u00f2 quelle di canapa, facendo poi ormeggiare il vascello perpendicolarmente alla banchina, con la prua rivolta verso il mare: tutte queste manovre avrebbero dovuto favorire la cattura della nave, ma in realt\u00e0 non fecero che complicare l'attacco, sconvolgendone i piani, dato che non fu possibile informare Piola-Caselli della mutata situazione. Verso la mezzanotte del 13 agosto la pirofregata italiana penetr\u00f2 nel porto di Castellammare, trovando per\u00f2 una situazione imprevista: il \"Monarca\" non era pi\u00f9 ormeggiato lungo la banchina (cosa che avrebbe facilitato l'affiancamento e l'abbordaggio), ma, per via degli ordini impartiti da Vacca, si trovava con la prua rivolta al mare, cosa che avrebbe complicato la cattura, richiedendo che le due navi accostassero le prue; inoltre non c'era nessuna nave da guerra sarda (a differenza di quanto era stato promesso a Piola) e la base era in allerta, causa il falso allarme verificatosi alcuni giorni prima in seguito all'avvistamento di mercantili erroneamente ritenuti carichi di garibaldini. Piola cerc\u00f2 comunque di prendere tempo, chiedendo agli uomini del \"Monarca\" dapprima se fosse in porto la pirofregata sarda \"Maria Adelaide\", e poi domandando di attaccare una corda alla catena dell'\u00e0ncora dell'unit\u00e0 borbonica, per poter girare: tutto ci\u00f2 mentre l'equipaggio della \"Tukery\" cercava di calare tre scialuppe senza essere visto, per cercare di abbordare la nave avversaria (una delle lance riusc\u00ec anche a gettare un cavo sulla prua del \"Monarca\", ma rinunci\u00f2 all'abbordaggio dopo il ferimento di un uomo, mentre le altre, portatesi sotto i portelli dei cannoni, trovarono le scalette ritirate dall'equipaggio e non poterono cos\u00ec salire). A quel punto, tuttavia, i marinai borbonici (per primo, forse, l'ufficiale Cesare Romano) riconobbero la nave ed aprirono il fuoco, diretti dal comandante in seconda, capitano di fregata Guglielmo Acton, dagli alfieri Cesare Romano e Negri e dal primo tenente del corpo dei cannonieri De Simone: la \"Tukery\", di bordo molto pi\u00f9 basso del \"Monarca\", venne dapprima fatta oggetto del tiro di moschetti dal pirovascello avversario, poi anche dai moli. L'equipaggio della pirofregata garibaldina si mise al riparo sottocoperta; i bersaglieri invece rimasero ai loro posti ed iniziarono a sparare per reagire al tiro borbonico, mentre Piola ordin\u00f2 di issare le lance e, dopo aver ordinato macchina avanti per contrattaccare, manovra resa impossibile dalla rottura di un pistone, ordin\u00f2 di fare macchina indietro per cercare \u2013 le fonti non sono concordi\u00a0\u2013 di uscire dal porto per tornare a Palermo o di girare intorno al \"Monarca\" per affiancarvisi o di arrembare con la prua: in questa manovra una delle scialuppe venne risucchiata da una delle ruote della \"Tukery\" e distrutta, con alcune vittime tra i carabinieri genovesi a bordo, mentre le altre due imbarcazioni dovettero rinunciare all'abbordaggio (una fu poi catturata e l'altra affondata). \nLa macchina a vapore si guast\u00f2 e la nave rimase immobilizzata per una ventina di minuti, sotto il tiro sia del \"Monarca\", i cui cannoni facevano fuoco a mitraglia, sia delle artiglierie delle fortificazioni di Castellammare (in tutto contro la \"Tukery\" furono esplosi sette colpi di cannone), oltre che dei tiratori della Guardia Nazionale che sparavano con le loro armi dalle banchine. Piola invece non apr\u00ec il fuoco con i cannoni, in quanto avrebbe rischiato di colpire le navi straniere in rada (vi erano il vascello francese \"Algesiras\" e quello britannico \"Renown\"), mentre si tentava di riparare le macchine: quando finalmente pot\u00e9 rimettere in moto, la \"Tukery\" si ritir\u00f2 (dapprima venne sospinta dal vento verso la \"Renown\" e l\u2019\"Algesiras\", cosa che indusse i borbonici a cessare il fuoco per non colpire navi neutrali) ed usc\u00ec dal porto, dopo aver perso dai 3 ai 7 uomini (tra i quali il tenente Colombo dei bersaglieri ed il marinaio Giuseppe Croce) ed aver avuto tra i 6 ed i 17 feriti (compreso il guardiamarina Da Fieno). Da parte borbonica, l'unica vittima fu il marinaio cannoniere Ferdinando Carino, mentre rimasero feriti il capitano di fregata Acton (che per l'azione venne promosso capitano di vascello onorario e decorato da Francesco II con la Croce di Cavaliere dell'Ordine di San Ferdinando e del Merito) e due marinai, Gaetano Caravella e Donato Fabiano.\nIl 6 settembre 1860, quando Francesco II si ritir\u00f2 da Napoli al comando del suo esercito per condurre la resistenza contro le forze garibaldine da sud e le truppe regolari sabaude penetrate nei confini del Regno da nord, e infine chiudersi nella fortezza di Gaeta, il \"Monarca\", al comando del capitano di vascello Giuseppe Flores, si rifiut\u00f2, al pari della quasi totalit\u00e0 della flotta borbonica, di seguire il sovrano, e rimase invece a Napoli, dove il 9 settembre pass\u00f2 alla Marina del Regno di Sardegna, per la quale, ribattezzato \"Re Galantuomo\", entr\u00f2 in servizio il 17 novembre 1860. Al cambio del nome corrispose anche quello della polena: la statua di Ferdinando II (il \"Monarca\") che ornava la prua della nave, infatti, venne sostituita con un busto di Vittorio Emanuele II (il \"Re Galantuomo\").\nAl comando del capitano di vascello Giraud, il \"Re Galantuomo\" partecip\u00f2 quindi alle operazioni di blocco navale ed assedio di Gaeta: il 27 gennaio 1861 giunse infatti nelle acque di Mola di Gaeta, prendendo parte al blocco. In due occasioni il vascello prese direttamente parte ad operazioni di bombardamento navale contro i forti di Gaeta: il 3 febbraio 1861, contro le batterie di Ponente, ed il 5 febbraio, cannoneggiando le batterie della Trinit\u00e0. Gaeta si arrese il 13 febbraio. Per essersi distinti nell'assedio vennero decorati di Medaglia d'argento al valor militare 11 uomini del \"Re Galantuomo\", mentre altri 7 ricevettero la Medaglia di bronzo.\nDopo Gaeta, il \"Re Galantuomo\" rientr\u00f2 dapprima a Napoli e quindi venne inviato a Messina, dove ancora resisteva la cittadella fortificata in mano alle truppe borboniche, e partecip\u00f2 alle operazioni di bombardamento che portarono tale forte alla resa, il 12 marzo 1861.\nNata, il 17 marzo 1861, la Regia Marina, il successivo 1\u00ba aprile il \"Re Galanuomo\" venne iscritto nei suoi ruoli come pirovascello ad elica di III ordine: inizialmente fu la pi\u00f9 grande nave da guerra battente bandiera italiana. Dopo aver fatto ritorno a Napoli, nel febbraio 1862 il vascello venne sottoposto a nuovi lavori nei cantieri di Castellammare, ricevendo una nuova elica che permise di incrementare la velocit\u00e0 ad 8-9 nodi. Nei mesi successivi il \"Re Galantuomo\" partecip\u00f2 a diverse crociere nelle acque del Mediterraneo, per poi diventare, il 1\u00ba febbraio 1863, nave di bandiera del contrammiraglio Giovanni Vacca, comandante della Divisione del Levante.\nIl 5 settembre 1863 il \"Re Galantuomo\", agli ordini del capitano di vascello Ulisse Isola, salp\u00f2 alla volta dell'America, dove trasport\u00f2 l'equipaggio destinato ad armare la pirofregata corazzata \"Re d'Italia\", in fase avanzata di costruzione presso i cantieri Webb di New York. Nel corso della navigazione di ritorno attraverso l'Atlantico, il vascello affront\u00f2 pi\u00f9 volte violente tempeste, riuscendo a superarle grazie alla perizia dell'equipaggio: all'arrivo a Napoli, nel maggio 1864, la nave venne festeggiata, ed il 4 giugno 1864 diciotto membri dell'equipaggio della nave vennero decorati con la Medaglia d'argento al valor militare, con la motivazione \u00ab\"per essersi maggiormente distinto per abnegazione, sangue freddo e coraggio, nei fortunali ai quali and\u00f2 soggetto il pirovascello RE GALANTUOMO durante la traversata oceanica da New York all'Italia\"\u00bb.\nNel maggio 1864 il vascello venne nuovamente mandato nell'arsenale di Castellammare, dove sub\u00ec la sostituzione dell'alberatura e venne adattato all'impiego come nave scuola cannonieri, operando poi in tale funzione dapprima al comando del capitano di vascello Luigi Buglione di Monale e poi del parigrado Enrico De Viry, svolgendo varie crociere nel Mediterraneo. In seguito la nave venne assegnata alla Squadra d'Evoluzione con base a Taranto, insieme alle pirofregate corazzate \"San Martino\" e \"Principe di Carignano\", alla pirocorvetta corazzata \"Terribile\" ed a due fregate, una corvetta e tre cannoniere in legno.\nNel maggio 1866 il \"Re Galantuomo\" venne sottoposto a Taranto a lavori di sostituzione dell'armamento, che venne ridotto a 47 pezzi (4 cannoni a canna rigata da 160\u00a0mm, 6 cannoni a canna liscia da 200\u00a0mm, due obici da 200\u00a0mm a canna liscia, 24 cannoni da 160\u00a0mm a canna liscia, 4 cannoni a canna rigata da 120 libbre e sette a canna rigata in bronzo da 8 libbre). Terminati i lavori, la nave, con base a Taranto, pattugli\u00f2 l'Adriatico meridionale e lo Ionio nel corso della terza guerra d\u2019indipendenza.\nSul finire del 1866 assunse il comando del vascello il capitano di fregata Simone Pacoret de Saint-Bon. Il \"Re Galantuomo\" riprese poi, dal 1867 al 1875, ad essere utilizzato come nave scuola cannonieri nel golfo della Spezia. Nella notte tra il 16 ed il 17 agosto 1871 sulla nave, ormeggiata a La Spezia, caddero due fulmini, senza tuttavia provocare alcun danno. L'ormai superato vascello venne posto in riserva il 1\u00ba gennaio 1875 e fu quindi radiato il successivo 31 marzo. Usato per qualche tempo come nave caserma, venne successivamente smantellato a La Spezia.\nAi piani del \"Re Galantuomo\" sono state ispirate le linee dei grandi velieri scuola \"Amerigo Vespucci\" e \"Cristoforo Colombo\", costruiti nei primi anni trenta del \u2018900. La polena della nave \u00e8 conservata presso il Museo tecnico navale di La Spezia."}
{"id": "1088216", "revid": "599013", "url": "https://it.wikipedia.org/wiki?curid=1088216", "title": "Passo di Monte Croce di Comelico", "text": "Il passo di Monte Croce di Comelico (\"Kreuzbergpass\" in tedesco - 1.636\u00a0m s.l.m.) \u00e8 un valico alpino delle Alpi Sud-orientali, posto al confine tra la regione Trentino-Alto Adige e il Veneto, tra i comuni di Sesto (valle di Sesto, provincia autonoma di Bolzano) a ovest e Comelico Superiore (Cadore, provincia di Belluno) ad est: segna il confine tra le Dolomiti (Dolomiti di Sesto) e le Alpi Carniche ed \u00e8 attraversato dalla strada statale n. 52 Carnica, rappresentando di fatto la porta di ingresso al Comelico dalla Val Pusteria e viceversa.\nStoria.\nNella prima guerra mondiale il passo segnava il confine tra l'Italia e l'impero austro-ungarico. Per questo motivo, presso il passo e sulle cime circostanti, sono state costruite alcune fortificazioni e sbarramenti.\nNella seconda guerra mondiale il passo non segnava pi\u00f9 il confine tra due stati, ma vi furono comunque costruiti molteplici bunker, facenti parte del Vallo Alpino in Alto Adige, soprattutto al Creston Popera. Queste opere fanno parte dello sbarramento Passo Monte Croce Comelico ed avevano il compito di impedire un'invasione della Germania nazista in Italia."}
{"id": "1088221", "revid": "115533", "url": "https://it.wikipedia.org/wiki?curid=1088221", "title": "Esperanza (nave)", "text": "Esperanza \u00e8 entrata nel 2002 nella flotta di Greenpeace in sostituzione dell'MV Greenpeace. Il nome \"Esperanza\" (speranza in spagnolo) \u00e8 stato scelto dai sostenitori di Greenpeace attraverso il sito web.\n\"L'Esperanza\" \u00e8 stata costruita a Danzica in Polonia nel 1984 ed usata in Russia come barca dei vigili del fuoco. \u00c8 attrezzata per le navigazioni artiche. Per renderla pi\u00f9 rispettosa dell'ambiente l'amianto a bordo \u00e8 stato sostituito, il sistema di carburazione le permette di evitare anche la minima fuoriuscita di carburante; possiede inoltre un sistema di riciclaggio delle acque residue, il riscaldamento \u00e8 basato sulla trasformazione dei rifiuti, lo scafo \u00e8 verniciato con vernici non contenenti TBT (tributilstagno) e il sistema di climatizzazione e di aria condizionata \u00e8 a base di ammoniaca invece che con gas freon. L'imbarcazione \u00e8 inoltre equipaggiata con un eliporto e speciali gru per permettere in maniera agevole le attivit\u00e0 abituali delle navi di Greenpeace.\nL\"'Esperanza\" fu subito attiva per la campagna foreste ed in occasione del Vertice mondiale sullo sviluppo sostenibile tenutosi a Johannesburg in Sudafrica.\nHa condotto alcune ricerche nel mar Mediterraneo sulla sua situazione di degrado e sull'impatto della pesca industriale. Nel 2004, nei pressi di Chioggia, ha manifestato contro l'importazione di Soia OGM da una nave proveniente dall'Argentina."}
{"id": "1088227", "revid": "121999476", "url": "https://it.wikipedia.org/wiki?curid=1088227", "title": "Gimnopedia", "text": "La gimnopedia o ginnopedia era una danza processionale greca eseguita nella citt\u00e0 di Sparta dagli efebi in apertura dei ludi ginnici. Era una danza sportiva con caratteri lirici. I danzatori mimavano i gesti della lotta e del pugilato.\nFu introdotta verso il VII secolo a.C.\nSi inquadrava nel gusto dell'estetica spartana di mettere in mostra la bellezza virile dando spettacolo delle capacit\u00e0 guerriere dei giovani, che danzavano nudi. ."}
{"id": "1088229", "revid": "1543377", "url": "https://it.wikipedia.org/wiki?curid=1088229", "title": "Pinax", "text": "Un pinax, al plurale pinakes, (in greco , plurale ) \u00e8, nell'uso dell'archeologia moderna, una tavoletta votiva in legno dipinto o un bassorilievo in terracotta, marmo o bronzo generalmente appeso sulle pareti dei santuari o sugli alberi sacri nell'antica Grecia.\nOriginariamente il termine indicava genericamente una tavola o quadretto dalla superficie piatta, in particolare una Tavoletta cerata usata per scrivere. Per estensione il termine \u00e8 andato ad indicare le immagini votive appese nei santuari.\nUso e materiali.\nI \"pinakes\" furono, nel mondo artistico di cultura greca, ideati e prodotti generalmente per la devozione alle divinit\u00e0; nella maggior parte sono d'ottima fattura artistica ed animata raffigurazione, originariamente anche abbellita da colori vivaci di cui restano solo poche tracce su alcuni quadretti. In particolare a causa della deperibilit\u00e0 del materiale, i \"pinakes\" dipinti su tavoletta in legno ritrovati hanno generalmente perso praticamente ogni traccia delle loro immagini, fanno eccezione le tavole di Pits\u00e0, quattro \"pinakes\" rinvenuti in una grotta consacrata alle ninfe nei pressi di Pitsa, un piccolo villaggio sul golfo di Corinto, nei pressi di Sicione.\nI pinakes sagomati in terracotta erano prodotti in serie usando forme e venivano dipinti in colori brillanti. Quelli in marmo erano incisi individualmente, mentre quelli in bronzo era fusi usando la tecnica della cera persa.\nSono sopravvissuti anche alcuni esempi in oro risalenti al VII secolo a.C. realizzati sull'isola di Rodi in stile dedalico e rappresentanti divinit\u00e0, in particolar modo Artemide\nSpesso avevano due fori per far passare una corda con cui sospenderli. Sulle pitture dei vasi sono rappresentati appesi ai muri del tempo o sospesi sugli alberi nell'area del santuario. L'architetto romano Vitruvio menziona i \"pinakes\" nelle celle dei templi e anche in possesso di privati. Queste collezioni erano definite \"pinacotheca\" , da cui mediante il latino \"pinacoteca\" deriva l'italiano pinacoteca per definire una galleria o museo in cui sono esposti quadri.\nPrincipali ritrovamenti.\nIn Magna Grecia furono prodotti tra il 490 e il 450 a.C. principalmente nelle poleis di Locri Epizefiri, Medma e Hipponion. Altri \"pinakes\" sono stati ritrovati in Sicilia, presso Francavilla di Sicilia.\nMolte delle raffigurazioni in bassorilievo pervenute riguardano la devozione a Persefone, la dea rapita dal dio dell'oltretomba Ade, il quale la port\u00f2 negli inferi per sposarla ancora fanciulla. Un considerevole numero di esemplari di \"pinakes\" \u00e8 custodito presso il Museo nazionale della Magna Grecia di Reggio Calabria dove in circa centosettanta modi diversi sono rappresentati i vari momenti del mito: il ratto di Persefone, i preparativi per le nozze, i due sposi in trono, la raccolta della frutta, etc.\nDall'analisi del materiale trovato, si desume che per poter soddisfare la grande richiesta di questo tipo d'offerte votive, i quadretti venivano prodotti in serie, utilizzando matrici. Tutte le offerte divenute numerose ed ingombranti, dopo essere state ridotte in pezzi venivano accantonate in fosse di deposito nelle adiacenze del santuario dagli addetti al culto, che attuavano un rito tradizionale consacrandole alla divinit\u00e0 e impedendone il riutilizzo, altrimenti sacrilego. Per questo motivo nessuno dei \"pinakes\" ritrovati oggi \u00e8 integro, ma al pi\u00f9 riassemblato.\nUn altro grande gruppo di oltre un migliaio di \"pinakes\" in terraccotta \u00e8 stato ritrovato nel sito di Penteskouphia poco fuori Corinto. Questi sono principalmente conservati presso lo Antikensammlung Berlin, con alcuni esempi Corinto e altri al Louvre. Oltre alle solite scene religiose, principalmente Poseidone, Anfitrite, Atena ed Ermes, altre mostrano cavalieri, guerriere, battaglie navali e diverse rappresentano vasai al lavoro. Berlino possiede anche un piccolo gruppo di frammenti dal cimitero di Ceramico ad Atene many by the painter Exekias.\nArte etrusca.\nNelle tombe etrusche sono state trovate placche in terracotta molto pi\u00f9 grandi di quelle tipiche dell'arte greca. In alcuni casi formano una serie che crea l'effetto di un muro portatile di pitture. A differenza di quelle greche, le famiglie etrusche facoltose, spesso facevano realizzare tombe con muri dipinti. La tomba \"Boccanera\" nella necropoli di Banditaccia a Cerveteri conteneva cinque pannelli alti quasi un metro risalenti a circa il 560 a.C., ora conservati nel British Museum. Tre di essi formano un'unica scena, apparentemente il Giudizio di Paride, mentre gli altri due erano posti ai lati dell'ingresso e rappresentano delle sfingi poste a guardia della tomba. Frammenti di pannelli simili sono stati trovati nei centri cittadini, probabilmente appartenenti a templi, case di famiglie importanti e altri edifici, i cui soggetti includono scene di vita comune.."}
{"id": "1088235", "revid": "1148396", "url": "https://it.wikipedia.org/wiki?curid=1088235", "title": "Les deux journ\u00e9es", "text": "Les deux journ\u00e9es, ou Le porteur d'eau (\"Le due giornate, o il portatore d'acqua\") \u00e8 un'op\u00e9ra-comique in tre atti di Luigi Cherubini su libretto di Jean-Nicolas Bouilly.\nLa prima rappresentazione ebbe luogo al Th\u00e9\u00e2tre Feydeau di Parigi il 16 gennaio 1800.\nVa ascritta al genere dell'op\u00e9ra-comique non perch\u00e9 il soggetto sia comico in senso stretto, ma perch\u00e9 presenta la tipica alternanza di pezzi musicali e dialoghi parlati.\nTrama.\nAtto I.\n\"Casa di Micheli\"\nMicheli \u00e8 un portatore d'acqua savoiardo che vive a Parigi. Il figlio di Micheli, Antonio, racconta che quando era bambino uno sconosciuto francese gli salv\u00f2 la vita. \u00c8 interrotto dall'arrivo del conte Armand, un membro del parlamento francese, che entra con la moglie Constance, pregando Micheli di salvarlo dai soldati del cardinale Mazzarino. Micheli offre prontamente il proprio aiuto. Micheli spiega ad Armand che il giorno seguente Antonio dovr\u00e0 recarsi a sposare Angelina, che vive a Gonesse. Egli progetta di fare uscire Armand e Constance di nascosto dalla citt\u00e0, che \u00e8 accerchiata dagli uomini di Mazzarino, facendo credere che Constance sia la sorella di Antonio, e nascondendo Armand nel proprio barroccio. Rientra Antonio e, con sua grande gioia, riconosce in Armand l'uomo che un tempo gli aveva salvato la vita.\nAtto II.\n\"Una porta di Parigi\"\nI soldati di Mazzarino fermano i passanti per cercare i fuggitivi. Lasciano passare Antonio e la \"sorella\", ma sono insospettiti dal barroccio di Micheli. Mentre Micheli li distrae, Armand scivola fuori dal suo nascondiglio e riesce a scappare. Micheli viene fatto tornare indietro.\nAtto III.\n\"A Gonesse\"\nGli abitanti del villaggio preparano le nozze tra Angelina e Antonio. Una pattuglia di soldati entra mentre giungono Antonio, Armand e Constance. Armand si nasconde presso un albero, ma si arrende quando sua moglie viene arrestata. A questo punto, giunge Micheli con la notizia che la regina ha offerto il perdono a tutti i membri del parlamento. Tutto termina felicemente."}
{"id": "1088239", "revid": "22475", "url": "https://it.wikipedia.org/wiki?curid=1088239", "title": "Johnny Dodds", "text": "Nato a Waveland, Mississippi, si trasfer\u00ec a New Orleans in giovent\u00f9, dove studi\u00f2 clarinetto con Lorenzo Tio. Suon\u00f2 con le band dei Frankie Duson, Kid Ory, e Joe \"King\" Oliver. Dodds si spost\u00f2 quindi a Chicago e suon\u00f2 con gli \"Oliver's Creole Jazz Band\", con i quali incise il suo primo disco nel 1923. Dopo la rottura degli \"Oliver's\" nel 1924, Dodds sostitu\u00ec Alcide Nunez come clarinettista e leader dei Kelly's Stables. Registr\u00f2 con molti piccoli gruppi a Chicago, i pi\u00f9 famosi dei quali furono gli \"Hot 5\" e gli \"Hot 7\" di Louis Armstrong, e i \"Red Hot Peppers\" di Jelly Roll Morton.\nNoto per la sua professionalit\u00e0 e per il suo virtuosismo come musicista, nonch\u00e9 per il suo stile profondo e sentito, carico di blues, Dodds rappresent\u00f2 un'influenza molto importante per i clarinettisti che lo seguirono, in particolar modo Benny Goodman.\nDodds non registr\u00f2 per gran parte degli anni '30 a causa di motivi di salute. Mor\u00ec a Chicago nel 1940."}
{"id": "1088240", "revid": "32658", "url": "https://it.wikipedia.org/wiki?curid=1088240", "title": "Pinakes", "text": ""}
{"id": "1088247", "revid": "719449", "url": "https://it.wikipedia.org/wiki?curid=1088247", "title": "Le due giornate", "text": ""}
{"id": "1088272", "revid": "124979714", "url": "https://it.wikipedia.org/wiki?curid=1088272", "title": "Latinismo", "text": "I latinismi sono una forma di cultismo. Si tratta di forme linguistiche dotte, recuperate da persone colte, che ricompaiono, riprese direttamente dalle opere scritte in latino, nelle lingue romanze (ma anche in altre lingue) dopo secoli di silenzio. Si tratta quindi di un particolare tipo di prestito linguistico.\nTipi di latinismo.\nPer \"latinismo\" si intende sia il prestito lessicale \"integrato\" (cio\u00e8 con modifiche di adattamento), come nel caso di \"vizio\", sia il prestito \"acclimatato\" (cio\u00e8 accolto senza modifiche fonetiche o morfologiche), come \"iter\".\nOltre al pi\u00f9 generale caso del latinismo lessicale, esistono anche latinismi specificamente morfologici, fonetici, grafici, semantici, sintattici.\nAllotropia.\nA differenza delle parole di trafila popolare (o \"voci ereditarie\"), i latinismi (o parole \"di trafila dotta\") conservano pi\u00f9 fedelmente l'originaria forma latina; stacco che \u00e8 evidente nei doppietti (o allotropi):\nCome si vede, parola popolare e latinismo generalmente differiscono anche nel significato.\nIn alcuni casi, nelle voci ereditarie l'accento risulta spostato:\nLatinismi lessicali integrati.\nEcco alcuni esempi di latinismi integrati, entrati in italiano in varie epoche:\nDapprima usati in ambienti di cultura, i latinismi sono poi entrati nella lingua comune sostituendo vecchie parole (per es. \"esercito\" in luogo di \"oste\") ed ampliando nuovi settori (i linguaggi tecnico-scientifici, il linguaggio politico) che necessitavano di nuovi termini.\nLatinismi lessicali acclimati.\nEcco, in ordine alfabetico, una serie di espressioni latine che vengono usate nell'italiano moderno"}
{"id": "1088274", "revid": "39692", "url": "https://it.wikipedia.org/wiki?curid=1088274", "title": "Bambiraptor", "text": ""}
{"id": "1088275", "revid": "2091899", "url": "https://it.wikipedia.org/wiki?curid=1088275", "title": "Arctic Sunrise", "text": "L'Arctic Sunrise \u00e8 una nave di Greenpeace entrata in servizio nel giugno 1996.\nL'ironia della sorte vuole che, prima di essere acquistata da Greenpeace, questa nave fosse utilizzata per la caccia alle foche. Greenpeace si oppose al rompighiaccio anche quando questo consegn\u00f2, per conto del governo francese, materiale per la costruzione di una pista di atterraggio in una zona dell'Antartico abitata da una numerosissima popolazione di pinguini. Tuttavia, avvalendosi di una societ\u00e0 di copertura (la \"Arctic Sunrise Ventures Ltda.\"), Greenpeace acquist\u00f2 l'imbarcazione nel 1995.\nDal suo varo \"Arctic Sunrise\" diede il via ad una campagna sulle installazioni petrolifere nel Mar del Nord. Successivamente prende parte ad una campagna in difesa del Mediterraneo. Nel 1997 \u00e8 la prima nave a circumnavigare l'isola di James Ross nell'Antartide, impresa precedentemente impossibile a causa dello spessore del ghiaccio che la collegava alla terraferma, questo ad evidenziare l'effetto dei cambiamenti climatici. Nei Mari del Sud era contro la caccia definita pirata ai merluzzi antartici e, nel 1999, \u00e8 stata investita dalla baleniera giapponese Nisshin Maru, fortunatamente senza feriti. "}
{"id": "1088279", "revid": "118834", "url": "https://it.wikipedia.org/wiki?curid=1088279", "title": "Bruce Banner", "text": ""}
{"id": "1088281", "revid": "118834", "url": "https://it.wikipedia.org/wiki?curid=1088281", "title": "Robert Bruce Banner", "text": ""}
{"id": "1088287", "revid": "712828", "url": "https://it.wikipedia.org/wiki?curid=1088287", "title": "Nemu Kurotsuchi", "text": ""}
{"id": "1088290", "revid": "47767", "url": "https://it.wikipedia.org/wiki?curid=1088290", "title": "Mimosa (nome)", "text": "Origine e diffusione.\nRiprende il fiore omonimo, la mimosa, il cui nome deriva dal latino \"mimus\", \"mimo\" (o \"mimesis\", \"imitazione\"), perch\u00e9 un'altra pianta con questo nome, la sensitiva (\"Mimosa pudica\"), ha la capacit\u00e0 di far richiudere le foglie su s\u00e9 stesse quando vengono toccate, \"imitando\" il movimento di una mano.\nDal punto di vista del significato, fa parte di quella vasta schiera di nomi ispirati al mondo floreale, insieme con Rosa, Lilia, Iris, Sage, Poppy, Sakura, Nevena, Gy\u00f6ngyvir\u00e1g e vari altri.\nOnomastico.\nIl nome \u00e8 adespota, in quanto non \u00e8 portato da alcuna santa. L'onomastico pu\u00f2 quindi essere festeggiato il 1\u00ba novembre, in occasione di Ognissanti."}
{"id": "1088291", "revid": "767487", "url": "https://it.wikipedia.org/wiki?curid=1088291", "title": "Screamers - Urla dallo spazio", "text": "Screamers - Urla dallo spazio (\"Screamers\") \u00e8 un film del 1995 diretto da Christian Duguay.\nPellicola di fantascienza liberamente ispirata al racconto di Philip K. Dick \"Modello Due\" (\"Second Variety\", 1952).\nIl film \u00e8 stato presentato al Toronto International Film Festival in anteprima l'8 settembre 1995 e distribuito dalla Columbia TriStar per le sale cinematografiche statunitensi il 26 gennaio 1996.\nNel 2009 ne \u00e8 stato realizzato un seguito dal titolo \"Screamers 2 - L'evoluzione\", per la regia di Sheldon Wilson.\nTrama.\nAnno 2078. Sul remoto pianeta Sirius 6B, il nuovo blocco economico (\"N.E.B.\") estrae una sostanza minerale denominata \"berynium\", la possibile soluzione alla crisi energetica del pianeta, ma durante l'estrazione si liberano anche grandi dosi di radiazioni inquinanti.\nDieci anni dopo la scoperta del \"berynium\" una federazione di minatori e scienziati, denominata \"Alleanza\", si oppone all'estrazione del minerale causando una vera e propria guerra tra i due gruppi del pianeta Sirius 6B ed una guerra fredda con il pianeta Terra.\nUna delle difese realizzate dall'Alleanza durante i cinque anni di guerra furono proprio gli \"screamers\" (trad.: urlatori); vere e proprie lame mobili ed autonome, cos\u00ec denominati per la loro capacit\u00e0 di emettere suoni ad altissima frequenza in grado di stordire le loro vittime. L'Alleanza, quale creatrice di queste macchine, aveva creato anche uno specifico bracciale di riconoscimento noto come \"piastrina\", cos\u00ec che chi lo possiede, se \u00e8 attivo con la \"luce verde\" non possa essere attaccato dagli \"screamer\". Senza queste macchine molto probabilmente l'Alleanza, capeggiata sul pianeta da Hendricksson, avrebbe perso la guerra.\nSei mesi dopo l'ultima comunicazione satellitare ad opera del \"N.E.B.\", uno dei loro soldati attraversa la \"terra di nessuno\" sorvegliata dagli \"screamer\" con lo scopo di portare un messaggio da parte del Maggiore Richard Cooper, comandante delle forze N. E. B. per trattare la pace con l'Alleanza ed assicurare una via sicura attraverso il territorio dei \"N.E.B.\" per due rappresentanti cos\u00ec che la pace possa essere discussa, ma l'emissario viene ucciso dalle macchine mortali. Hendricksson scopre che lo \"screamer\" che ha ucciso il soldato messaggero \u00e8 stato modificato: si tratta di un nuovo modello di \"screamer\". Tramite una comunicazione olografica il ministro Green dell'Alleanza in seguito fa sapere che sul pianeta \"Tritone 4\" \u00e8 possibile estrarre il \"berynium\" senza rischio di contaminazione, e che sono in corso trattative di pace con il \"N.E.B.\". Poco dopo un veicolo di trasporto truppe dell'Alleanza si schianta in prossimit\u00e0 della base degli stessi. L'unico superstite, il soldato tiratore scelto \"Asso\" Jefferson (Andrew Lauer), riveler\u00e0 al comandante Hendricksson che la guerra \u00e8 ancora viva e in corso su Tritone 4, ove i rinforzi erano diretti, e che in realt\u00e0 il ministro Green \u00e8 stato arrestato e ucciso due anni prima.\nConvintosi oramai che tutti i sopravvissuti su Sirius siano stati definitivamente abbandonati, Hendricksson alla fine convince Jefferson a voler la pace con i \"N.E.B.\" del maggiore Cooper cos\u00ec che assieme possano far ritorno sulla Terra. Durante il viaggio i due incontrano un giovane, David, superstite alla contaminazione, alle armi nucleari ed agli \"screamer\" e scoprono che c'\u00e8 un nuovo tipo di \"screamer\" che non risponde ai bracciali. Giunti ad una base \"N.E.B.\" un soldato spara al ragazzo cos\u00ec che Jefferson e Hendriksson scoprono che si tratta di un altro tipo di \"screamer\" (terzo tipo) ancora pi\u00f9 evoluto e capace di parlare, dalle sembianze di un bambino infreddolito e denutrito, che porta con s\u00e9 un orsetto di pezza malconcio. Giunti all'interno della base nemica, incontrano Becker, Ross, e Jessica, una mercante, che spiega loro i vari tipi di \"screamer\" esistenti. Scopriranno che nelle sale di comando nei tunnel sotterranei c'\u00e8 stata una strage completa ad opera degli \"screamer\". Nel lasciare la base, Ross viene ucciso da Becker, apparentemente persuaso che il compagno sia un'altra specie di \"screamer\".\nI restanti quattro (Jefferson, Hendricksson, Jessica e Becker) finalmente giungono alla base, ma solo per scoprire che \u00e8 stata infestata dagli \"screamer\" di terzo tipo. Non resta loro che distruggere l'intera base con un razzo al plutonio, e con essa tutti gli \"screamer\" presenti nella base. Becker, dopo la distruzione, finge di essere ferito, e rivelandosi essere uno \"screamer\", uccide Jefferson stritolandolo.\nHendricksson poi elimina lo \"screamer\" con un proiettile esplosivo che lo divide in due parti.\nHendricksson, essendo ufficiale dell'Alleanza, \u00e8 l'unico a conoscenza dell'esistenza di una nave spaziale nascosta e pronta per la fuga, ma prima di dirigersi al nascondiglio si accerta che Jessica sia umana e per farlo le procura un taglio ad una mano che sanguinando sembra allontanare ogni dubbio. Arrivati alla nave di fuga, Hendricksson viene per\u00f2 attaccato da Chuck Elbarak, un altro screamer tipo Becke, con un'altra faccia, che gli rivela come la faccia precedente fosse in realt\u00e0 quella del maggiore Richard Cooper, si scopre quindi che il soldato Becker non era mai esistito. Dopo una dura lotta, Hendricksson lo distrugge definitivamente e cos\u00ec lui e Jessica possono finalmente partire. Purtroppo si rendono conto che c'\u00e8 posto per un solo passeggero, cos\u00ec Hendricksson decide che sar\u00e0 Jessica ad andare via poich\u00e9 se ne \u00e8 innamorato. Jessica tuttavia ammette tristemente e con sorpresa di non poterlo fare e che deve essere lui ad andare via. Durante gli indugi della ragazza a salire sulla nave, giunge uno \"screamer\" con le stesse sembianze di Jessica e Hendricksson capisce che anche Jessica \u00e8 uno \"screamer\". La seconda Jessica rivela che si sono adattati in modo da poter avere rapporti sessuali con gli umani. Infatti Jessica e Hendricksson in un momento di intimita avevano avuto un rapporto. La seconda Jessica cerca infine di uccidere Hendricksson, ma la prima, avendo scoperto cos'\u00e8 l'amore, difende l'uomo che ama e combatte contro il suo doppio. La prima Jessica viene ferita mortalmente dalla seconda, che verr\u00e0 per\u00f2 distrutta da Hendricksson usando i propulsori in fase di pre-riscaldamento della navetta. Jessica, ormai morente dichiara il suo amore ad Hendricksson e che \u00e8 stato quello ad avere cambiato ogni cosa in lei, e di essere stata molto felice per averlo incontrato.\nHendricksson mostrando tristezza per la morte di Jessica parte finalmente con la nave verso la terra, ma a bordo c'\u00e8 un orsetto di pezza che apparteneva allo \"screamer\" di tipo David. Non appena Hendricksson si toglie il bracciale, l'orsetto inizia a muoversi.\nProduzione.\nIl film \u00e8 stato girato in tre \"location\" del Canada: a \"Joliette\" in Qu\u00e9bec, a Montr\u00e9al e nell'\"Olympic Stadium\" di Montreal. Il budget della produzione era di 20 milioni di dollari.\nDistribuzione.\n\"Screamers\" \u00e8 stato proiettato per la prima volta nelle sale cinematografiche di vari paesi in queste date:\nTipi di Screamer.\nCi sono ben 7 tipi di \"screamer\" che compaiono durante il film: "}
{"id": "1088292", "revid": "223320", "url": "https://it.wikipedia.org/wiki?curid=1088292", "title": "Benzina (film 2001)", "text": ""}
{"id": "1088295", "revid": "253269", "url": "https://it.wikipedia.org/wiki?curid=1088295", "title": "Henry Gibson", "text": "Biografia.\nPrima di apparire in numerosi film e serie televisive, fu un noto attore bambino sulle scene durante gli anni quaranta. In seguito prest\u00f2 servizio come ufficiale nella U.S. Air Force.\nFrequent\u00f2 la Catholic University of America, a Washington, dove ebbe come compagno di studi l'attore Jon Voight nel 1950. Sempre con Voight ide\u00f2 un numero comico presentandosi con lo pseudonimo Henry Gibson, mentre Voight si fece chiamare Harold Gibson e insieme interpretarono due zotici del sud. Successivamente Voight si dedic\u00f2 maggiormente alla recitazione drammatica mentre Gibson continu\u00f2 con la commedia, interpretando di tanto in tanto il suo famoso ruolo nella serie \"Rowan &amp; Martin's Laugh-In\".\nIl suo debutto sullo schermo avvenne nel 1963 quando gli venne assegnata una parte nel film \"Le folli notti del dottor Jerryll\" di Jerry Lewis. Fece altre due brevi apparizioni nei film \"Baciami stupido\" (1964) e \"The Outlaws Is Coming\" (1965), nel quale interpretava la parte di un indiano alla moda di nome Charlie Horse.\nLa svolta per la sua carriera avvenne nel 1968, quando venne scritturato come membro del cast della serie televisiva \"Rowan &amp; Martin's Laugh-In\" dove rimase sino al 1971, quando lasci\u00f2 la serie e continu\u00f2 la sua carriera di attore. Il suo ruolo cinematografico pi\u00f9 famoso fu probabilmente quello nel film \"Nashville\" (1976), dove interpret\u00f2 Haven Hamilton, un viscido cantante country-western. Per questo ruolo ottenne la candidatura al Golden Globe e fu premiato dalla National Society of Film Critics come miglior attore non protagonista. Nel 1973 partecip\u00f2 al doppiaggio del film d'animazione \"La meravigliosa, stupenda storia di Carlotta e del porcellino Wilbur\", doppiando proprio quest'ultimo.\nIl suo successo continu\u00f2 per tutti gli anni ottanta e novanta, periodo durante il quale recit\u00f2 in moltissimi film, tra cui \"The Blues Brothers - I fratelli Blues\" (1980), nel quale interpret\u00f2 la parte del capo dei neonazisti dell'Illinois, \"The Incredible Shrinking Woman\" e \"The Burbs\". Prest\u00f2 inoltre la propria voce a molti personaggi di serie animate per bambini, quali \"Smurfs\", \"The Wuzzles\" e \"Galaxy High School\".\nNell'ultima parte della sua carriera apparve in \"Magnolia\" di Paul Thomas Anderson, e nel film indipendente \"The Year That Trembled\".\nGibson mor\u00ec nel 2009, a 73 anni, a causa del cancro di cui soffriva da tempo.\nVita privata.\nNel 1966 spos\u00f2 Lois Joan Geiger, dalla quale ebbe tre figli: Jon, Charles e James. Il matrimonio dur\u00f2 fino alla morte di lei, avvenuta nel 2007."}
{"id": "1088297", "revid": "8862", "url": "https://it.wikipedia.org/wiki?curid=1088297", "title": "Hnwi", "text": ""}
{"id": "1088299", "revid": "116904774", "url": "https://it.wikipedia.org/wiki?curid=1088299", "title": "Glicosintasi", "text": "Si definiscono glicosintasi una specifica classe di glicosidasi progettate tramite ingegneria genetica (attraverso apposite mutazioni sul sito attivo) per catalizzare la formazione di un legame glicosidico, al fine di produrre oligosaccaridi non idrolizzabili a partire da monosaccaridi. Attraverso le glicosintasi \u00e8 dunque possibile produrre elevate quantit\u00e0 di oligosaccaridi senza che essi vengano degradati. Le glicosintasi derivano dagli enzimi glicosidasi, che catalizzano l'idrolisi dei legami glicosidici. Di solito vengono prodotte grazie alla mutazione di un amminoacido nucleofilo del sito attivo (solitamente un aspartato o glutammato), che viene trasformato in un amminoacido pi\u00f9 piccolo e non nucleofilo (solitamente alanina o glicina).\nLa prima glicosintasi.\nGli enzimi glicosintasici sono stati prodotti a partire dalla scoperta che un cambiamento del nucleofilo del sito attivo di una glicosidasi produceva una proteina priva di attivit\u00e0 di idrolasi. Inoltre venne scoperto che alcune glicosidasi erano in grado di catalizzare l'idrolisi dei glicosil fluoruri che avevano configurazione anomala. Gli enzimi subivano una reazione di trans glicosilazione per formare un disaccaride substrato per l'idrolasi. La prima glicosintasi \u00e8 derivata da una mutazione della \u03b2-glucosidasi / galattosidasi di un \"Agrobacterium\" in cui il glutammato nucleofilo 358 era stato trasformato in alanina mediante mutagenesi sito specifica. L'enzima incubato con \u03b1-glicosil fluoruri e uno zucchero accettore catalizza la reazione di transglicosidazione senza idrolisi. Questa glicosintasi \u00e8 stata utilizzata per sintetizzare una serie di disaccaridi e trisaccaridi con rese tra il 64% e il 92%.\nMeccanismo.\nIl meccanismo di reazione della glicosintasi \u00e8 simile alla reazione di idrolisi delle glicosidasi a parte il fatto che non viene formato alcun intermedio enzimatico covalente. La mutazione del sito attivo nucleofilo a non nucleofilo impedisce la formazione dell'intermedio. \u00c8 richiesto un donatore con un buon gruppo uscente (spesso un fluoro). Il gruppo uscente \u00e8 rimosso da un gruppo alcolico dello zucchero accettore grazie all'aminoacido presente nel sito attivo dell'enzima.\nApplicazioni attuali.\nLa prima glicosintasi era una esoglicosidasi che catalizzava la formazione di glicosidi formati da glucosio e galattosio legati da legami \u03b2 1-4. Successivamente, a partire da questi enzimi, sono stati creati mutanti dell'endoglicosidasi, e della glicosidasi inversa. I substrati della glicosintasi includono glucosio, galattosio, mannosio, xilosio e acido glucuronico. I metodi moderni di preparazione della glicosintasi si avvalgono dell'evoluzione diretta per introdurre modifiche al fine di migliorare la funzionalit\u00e0 dell'enzima.\nLimitazioni.\nLe glicosintasi sono utili per la preparazione degli oligosaccaridi; tuttavia, il loro uso ha diverse limitazioni. La prima glicosintasi pu\u00f2 essere utilizzata solo per sintetizzare glicosidi per i quali esiste una glicosidasi nota. Inoltre la glicosidasi deve essere prima convertita in una glicosintasi, il che non \u00e8 sempre possibile. Infine, le glucosintasi sono specifiche per lo zucchero del donatore, ma possono essere specifiche anche per lo zucchero accettore. Ci\u00f2 pu\u00f2 comportare una regioselettivit\u00e0 diversa a seconda dell'accettore, e quindi dare prodotti con diversi collegamenti glicosidici."}
{"id": "1088304", "revid": "106456", "url": "https://it.wikipedia.org/wiki?curid=1088304", "title": "Hayden Panettiere", "text": "Biografia.\nHayden Lesley Panettiere \u00e8 nata il 21 agosto 1989 da Lesley R. Vogel, attrice di soap opera, e Alan L. \"Skip\" Panettiere, vigile del fuoco. Ha un fratello minore, Jansen Panettiere, nato nel 1994 e anch'egli attore; i suoi genitori hanno divorziato nel 2016.\nHayden Panettiere ha frequentato la \"Sud Orangetown Middle School\" di New York e si \u00e8 diplomata studiando a casa. Successivamente ha deciso di rimandare il conseguimento di un grado d'istruzione superiore concentrandosi sulla carriera da attrice.\nAttrice.\nComincia la sua carriera a 11 mesi apparendo nella pubblicit\u00e0 di un trenino giocattolo della \"Playskool\". All'et\u00e0 di quattro anni interpreta il ruolo di Sarah Roberts nella soap opera della ABC \"Una vita da vivere\", dove rimarr\u00e0 nel cast dal 1994 al 1997. Dal 1997 al 2001 interpreta Lizzie Spaulding in \"Sentieri\", personaggio chiamato ad affrontare una battaglia contro la leucemia. La soap opera ha ricevuto, per aver attirato l'attenzione dei telespettatori su questa malattia, un riconoscimento speciale dalla fondazione \"Leukemia &amp; Lymphoma Society\". Nel 1998 lascia il mondo delle soap opera e debutta in quello del cinema, interpretando un ruolo da comparsa nel film \"L'oggetto del mio desiderio\". Successivamente appare in altri film, come \"Il sapore della vittoria\", \"Le parole che non ti ho detto\", \"Quando meno te lo aspetti\" e in serie televisive come \"Ally McBeal\", dove interpreta la figlia della protagonista, \"Malcolm\" e \"Law &amp; Order - Unit\u00e0 vittime speciali\".\nNel 2004 \u00e8 protagonista del film per la televisione \"Tiger Cruise - Missione crociera\" e del film \"Il lago dei sogni\", mentre nel 2005 ha interpretato il ruolo di Jennifer Harvood nel film \"Ice Princess - Un sogno sul ghiaccio\", diretto da Tim Fywell, e un anno dopo ha impersonato la protagonista in \"Ragazze nel pallone - Tutto o niente\". Dal 2006 interpreta il ruolo di Claire Bennet, una \"cheerleader\" con il potere della rigenerazione cellulare, nella serie \"Heroes\" della NBC. Tale ruolo le ha donato notoriet\u00e0 a livello mondiale anche grazie alla periodica partecipazione a congressi sulle \"fiction\" fantascientifiche tenuti in giro per il mondo, nonch\u00e9 a varie edizioni del Comic-Con. Successivamente \u00e8 apparsa nel film drammatico \"Un segreto tra di noi\", nel ruolo del personaggio di Jane Lawrence da giovane.\nDa giugno 2007 \u00e8 rappresentata dall'agenzia William Morris, mentre in precedenza aveva un contratto con la United Talent Agency. \"Forbes\" ha valutato che ha guadagnato circa 2 milioni di dollari nell'anno 2007. Il 29 dicembre del 2007 \u00e8 stata ospite in Italia per il festival Capri Hollywood, manifestazione in cui le \"stelle di Hollywood\" incontrano il cinema italiano nell'Isola di Capri. Lei ricevette il premio Capri Breakout Actress Award.\nNel 2008 \u00e8 apparsa nel film drammatico \"Un segreto tra di noi\", interpretando una versione pi\u00f9 giovane del personaggio di Emily Watson, Jane Lawrence. Nel settembre 2008, \u00e8 apparsa in un video satirico su funnyordie.com dal titolo \"Hayden Panettiere PSA: Il tuo voto, la vostra scelta\". Successivamente, nel mese di ottobre, \u00e8 apparsa in un video simile dal titolo \"Voto per McCain: \u00e8 proprio come George Bush, tranne che vecchio e con un temperamento peggiore\".\nNel 2009 ha recitato nella commedia \"Una notte con Beth Cooper\"; mentre nel 2011 ha accettato il ruolo della controversa protagonista nel film TV \"Amanda Knox\", ha sostituito Anne Hathaway in \"Hoodwinked Too! Hood vs. Evil\" ed \u00e8 stata co-protagonista nel film \"Scream 4\" interpretando il ruolo di Kirby Reed. Dal 2012 recita nella serie televisiva \"Nashville\". Hayden ha prestato la voce alla protagonista femminile della serie \"Kingdom Hearts\", Kairi, nelle versioni del gioco doppiate in inglese (precisamente nel primo, secondo capitolo e in \"Birth by Sleep\"). Per i giochi successivi \u00e8 stata sostituita da Alyson Stoner. Nel 2015 ha prestato il volto e il fisico ad una delle protagoniste del videogioco \"Until Dawn\".\nCantante.\n\u00c8 interprete della canzone \"I Fly\", dalla colonna sonora di \"Ice Princess - Un sogno sul ghiaccio\" e del brano \"My Hero Is You\" dal film Disney per la televisione \"Tiger Cruise - Missione crociera\". La Panettiere ha anche inciso una versione del celebre brano \"Cruella DeVil\" inserito nella compilation \"DisneyMania 5\" e registrato un videoclip per un pezzo da lei interpretato, \"I Still Believe\", che fa parte della colonna sonora del film \"Cenerentola - Il gioco del destino\".\nNel 1999 Hayden \u00e8 stata nominata per un Grammy Award nella categoria \"Best Spoken Word Album for Children\" per \"A Bug's Life Read-Along\". Hayden ha inoltre registrato il singolo \"Try\" per la colonna sonora del film \"Un ponte per Terabithia\". Ad agosto 2008 \u00e8 uscito il suo singolo \"Wake Up Call\". Nel 2011 ha eseguito due brani della colonna sonora del film \"Hoodwinked Too! Hood vs. Evil\".\nModella.\nHayden \u00e8 stata testimonial della Neutrogena, seguendo cos\u00ec i passi delle attrici Josie Bissett, Jennifer Love Hewitt, Mandy Moore, Kristin Kreuk, Mischa Barton, Gabrielle Union, Jennifer Freeman e Vanessa Hudgens. Nel 2007 \u00e8 risultata 6\u00ba nella classifica di \"FHM\" delle \"100 donne pi\u00f9 sexy\", classificandosi al 5\u00ba posto l'anno successivo. Hayden \u00e8 apparsa sulla copertina di \"Entertainment Weekly\", nella classifica \"The EW 100: The Stars We Love Right Now\" (\"The EW 100: Le star che amiamo ora\") nel numero del 29 giugno/6 luglio del 2007. Nello stesso anno \u00e8 stata protagonista della campagna \"Got Milk?\", per promuovere il consumo di latte. Nel 2008 \u00e8 stata testimonial della casa di moda \"Candie's\".\nVita privata.\nDal dicembre 2007 al febbraio 2009 ha avuto una relazione con l'attore Milo Ventimiglia. Nel 2009 conosce il pugile ucraino Volodymyr Kly\u010dko, che frequenta fino al 2011. Successivamente ha una relazione con il giocatore di football Scotty McKnight fino al dicembre 2012. Ripresa la relazione con Klycko, nell'ottobre 2013 annuncia il fidanzamento ufficiale. Marted\u00ec 9 dicembre 2014 nasce la prima figlia della coppia, che viene chiamata Kaya. Nel 2018, dopo nove anni, i due si sono lasciati.\nPer rimarcare le sue origini italiane, si era fatta tatuare sulla parte sinistra del corpo la frase \"Vivere senza rimpianti\", ma per errore le \u00e8 stato tatuato \"Vivere senza rimipianti\". Nell'agosto 2013 ha iniziato un trattamento laser per rimuovere il tatuaggio.\nAttivismo.\nIn un'intervista ha dichiarato che nel 2006 \u00e8 stata arrestata in Giappone per aver liberato insieme ad alcuni amici i delfini catturati da alcuni pescatori. Ai giornalisti americani ha detto che non si \u00e8 pentita e che lo avrebbe rifatto. Sensibile ai maltrattamenti degli animali, nel 2007 si \u00e8 unita ai membri della produzione del film-documentario \"The Cove\", che ha vinto l'Oscar nel 2010. Dal 2007 \u00e8 membro dell'associazione di beneficenza \"Ronald McDonald House Charities\", mentre nel 2008 ha lanciato una personale campagna di sensibilizzazione contro la caccia alle balene, creando il sito \"SaveTheWhalesAgain.com\".\nDoppiatrici italiane.\nNelle versioni in lingua italiana dei suoi film, Hayden Panettiere \u00e8 stata doppiata da:\nDa doppiatrice \u00e8 sostituita da:\nPremi.\n2001 Young Artist Award\n2007 Saturn Award\n2007 Newport Beach Film Festival\n2007 Vail Film Festival\n2007 Young Artist Award\n2007 Teen Choice Award\n2008 Teen Choice Award\n2009 Teen Choice Award"}
{"id": "1088306", "revid": "767487", "url": "https://it.wikipedia.org/wiki?curid=1088306", "title": "L'Amerikano", "text": "L'Amerikano (\"\u00c9tat de si\u00e8ge\") \u00e8 un film del 1972 diretto da Costa-Gavras.\nDopo il colpo di Stato dei colonnelli in Grecia (\"Z - L'orgia del potere\") e le purghe staliniane in Cecoslovacchia (\"La confessione\"), Costa-Gavras ne \"L'Amerikano\" denuncia le ingerenze degli USA nella politica degli stati sudamericani negli anni della guerra fredda.\nRealizzato su soggetto e sceneggiatura di Franco Solinas, il film \u00e8 ispirato alla storia vera di Anthony Dan Mitrione, ex capo della polizia di Richmond divenuto prima agente dell'FBI e poi, per conto del governo statunitense, istruttore e consigliere di varie polizie sudamericane, che fu rapito e ucciso dai Tupamaros in Uruguay nel 1970. Una targa collocata all'interno della Scuola di Polizia dell'Accademia Nazionale dell'FBI lo ricorda ancora oggi come \u201cun eroe che diede la sua vita nella difesa dei valori democratici\u201d.\nTrama.\nUruguay 1970, i Tupamaros, membri di un'organizzazione politica clandestina di sinistra che combatte la dittatura militare al governo, sequestrano Philip M. Santore, cittadino statunitense ufficialmente funzionario di un'agenzia civile di cooperazione per gli aiuti e lo sviluppo. Egli \u00e8 in realt\u00e0 un agente dei servizi segreti U.S.A. che ha il compito di addestrare le polizie dei governi di destra del Sud America alla tortura e alla repressione dei dissidenti. Viene processato per le sue responsabilit\u00e0 nelle sanguinose repressioni avvenute in Brasile, nella Repubblica Dominicana e in Uruguay. Nel corso del processo che si svolge nel nascondiglio dei Tupamaros, con la tecnica dei flashback vengono rievocati i vari momenti della carriera del \"consigliere\", dall'addestramento dei poliziotti sudamericani da parte dei colleghi statunitensi, ai corsi di terrorismo e di tortura \"dal vivo\", all'organizzazione di squadre paramilitari clandestine per il sequestro e l'eliminazione degli oppositori.\nDurante il sequestro i guerriglieri chiedono una trattativa per il rilascio di alcuni loro membri prigionieri in cambio della vita dell'ostaggio. Il debole governo locale sembra essere sul punto di cadere e di cedere alle richieste. La polizia per\u00f2 riesce a estorcere con la tortura una confessione a una prigioniera e ad arrestare molti membri dell'organizzazione clandestina. Il governo, rafforzato dall'inatteso successo, con l'avallo statunitense decide quindi di non dimettersi e di non trattare, abbandonando cos\u00ec Santore al suo destino in nome della ragione politica. Il finale mostra l'arrivo di un nuovo consigliere U.S.A. all'aeroporto di Montevideo che viene subito individuato dai guerriglieri.\nTitolo.\nIl titolo originale del film \u00e8 \"\u00c9tat de si\u00e8ge\" (Stato di assedio) e, come il titolo italiano (\"L'Amerikano\"), richiama il teso clima politico dell'epoca.\nProduzione.\nIl film fu girato nel Cile socialista di Salvador Allende poco prima del golpe di Augusto Pinochet, architettato e portato a termine col pieno appoggio degli Stati Uniti (Operazione Condor). Le musiche sono di Mik\u012bs Theod\u014drak\u012bs, che fu detenuto politico sottoposto a torture durante la dittatura dei colonnelli in Grecia dopo il 1967."}
{"id": "1088307", "revid": "34971", "url": "https://it.wikipedia.org/wiki?curid=1088307", "title": "Semplicit\u00e0 volontaria", "text": "La semplicit\u00e0 volontaria (neologismo italiano, in inglese \"downshifting\" \u00abscalare marcia\u00bb) all'interno del mondo del lavoro e del pi\u00f9 vasto concetto di \"lifestyle\" \u00abstile di vita\u00bb o \"simple living\" \u00abvivere in semplicit\u00e0\u00bb \u00e8 la scelta da parte di diverse figure di lavoratori - particolarmente professionisti - di giungere ad una libera, volontaria e consapevole autoriduzione del salario, bilanciata da un minore impegno in termini di ore dedicate alle attivit\u00e0 professionali, cos\u00ec da godere di maggiore tempo libero (per dedicarsi alla famiglia, all'ozio, all'hobbystica, ecc.).\nQuesta innovazione all'interno delle filiere produttive industriali ed economiche ha dato vita ad un vero e proprio movimento di pensiero ed \u00e8 considerata dai sociologi una delle pi\u00f9 eclatanti e vistose conseguenze di uno fra i molti mutamenti sociali e di costume intervenuti negli ultimi anni nell'ambito del mondo del lavoro.\nStoria.\nReligione e spiritualit\u00e0.\nUn certo numero di tradizioni religiose e spirituali incoraggiano una \u201cvita semplice\u201d. Fra i primi esempi gli shramana tradizionali dell'et\u00e0 del ferro in India, gli insegnamenti spirituali del Buddha e il biblico nazireato (in particolare su Giovanni Battista). Ges\u00f9 stesso ha praticato una vita semplice, in Marco 6,8-9 dice ai suoi discepoli \u201cNon prendete nulla per il viaggio: n\u00e9 bastone, n\u00e9 sacca, n\u00e9 pane, n\u00e9 denaro, calzate dei sandali e non abbiate tunica di ricambio\u201d. Molti grandi personaggi hanno sostenuto che l'ispirazione li ha portati a uno stile di vita semplice, come Benedetto da Norcia, Francesco d'Assisi, Ammon Hennacy, Lev Tolstoj, Rabindranath Tagore, Albert Schweitzer, e Mohandas Gandhi.\nLa vita semplice ha tradizioni che risalgono in Oriente con gli insegnamenti di leader spirituali quali Zarathustra, Buddha, Laozi, e Confucio, in occidente forti tradizioni arrivano dall'ellenismo, dalla cultura romana e dall'etica giudaico-cristiana. Diogene di Sinope, una figura di spicco nell'antica filosofia greca del cinismo, ha affermato che una vita semplice era necessaria per la ricerca della virt\u00f9, e si dice che viveva coerente con il suo pensiero, in una botte di vino. Jean-Jacques Rousseau ha fortemente elogiato la \u201cvita semplice\u201d in molti dei suoi scritti, soprattutto nel suo \u201cDiscorso sulle scienze e le arti\u201d (1750), e sul \u201cDiscorso sulla disuguaglianza\u201d (1754).\nFilosofia.\nL'Epicureismo si basa sugli insegnamenti del filosofo greco Epicuro. L'Epicureismo vede nella vita serena il paradigma della felicit\u00e0, resa possibile da scelte ponderate. In particolare Epicuro sottolinea che i problemi derivati dal cercare di mantenere uno stile di vita stravagante tendono a superare il piacere di esserne partecipe. Epicuro conclude quindi che ci\u00f2 che \u00e8 necessario per il raggiungimento della felicit\u00e0 si trova nel benessere fisico e in una vita semplice mentre tutte le cose non necessarie dovrebbero essere moderate o evitate. Henry David Thoreau, uno scrittore naturalista americano, \u00e8 ricordato per il suo pensiero, espresso nel suo libro \"Walden ovvero Vita nei boschi\" (1854), dedicato alla ricerca di una vita semplice e sostenibile. Thoreau ha condotto un esperimento di due anni andando a vivere da solo in un bosco sulle rive del lago Walden vivendo nello stile da lui enunciato.\nNella Gran Bretagna vittoriana, lo scrittore e attivista Henry Stephens Salt, un ammiratore di Thoreau, rese popolare l'idea di \u201csemplificazione\u201d come il metodo pi\u00f9 sano di vivere. Altri sostenitori inglesi della vita semplice dell'epoca furono il poeta e filosofo Edward Carpenter, lo scrittore e artista William Morris e i membri della \u201cThe Fellowship of New Life\".\nIl designer Charles Robert Ashbee e i suoi seguaci fecero proprie alcune di queste idee, collegando cos\u00ec la semplicit\u00e0 al movimento Arts and Crafts. Il romanziere britannico John Cowper Powys sostenne la vita semplice nel suo libro \u201cUna filosofia della Solitudine\u201d (1933). Gli scrittori John Middleton Murry e Max Plowys misero in pratica lo stile di vita semplice nel loro Adelphi Centre nell'Essex nel 1930. Il poeta irlandese Patrick Kavanagh difese il \u201cdiritto alla semplicit\u00e0\u201d basato sulla ruralit\u00e0 in alcuni dei suoi lavori. George Lorenzo Noyes, scrittore, artista e naturalista conosciuto come il Thoreau del Maine, ha vissuto una vita selvaggia, sostenendo attraverso il suo lavoro creativo una vita semplice e rispettosa della natura. Durante gli anni 1920 e 1930, il gruppo letterario americano \u201cSouthern Agrarians\u201d si espresse a favore di uno stile culturale e di vita incentrato su tradizioni e sostenibilit\u00e0 del ruralismo, in contrapposizione alla urbanizzazione e industrializzazione che andavano a dominare il mondo in quel momento.\nL'economista Thorstein Veblen espresse allarme contro il \u201cconsumo cospicuo\u201d e il \u201cmaterialismo economico\u201d nella sua opera principale, \u201cLa teoria della classe agiata\u201d (1899). Il filosofo e sociologo statunitense Richard Gregg ha coniato il termine \u201csemplicit\u00e0 volontaria\u201d in \u201c The Value of Voluntary Simplicity\u201d (1936). Dal 1920 numerosi autori moderni articolano sia la teoria che la pratica del vivere semplicemente, tra i quali il gandhiano Richard Gregg, gli economisti Ralph Borsoi e Scott Nearing, l'antropologo e poeta Gary Snyder, e il romanziere Ernest Callenbach.L'economista Ernst Friedrich Schumacher \u00e8 andato contro la nozione che \u201cpi\u00f9 grande \u00e8 meglio\u201d nel suo libro \u201cPiccolo \u00e8 bello\u201d (1973); Duane Elgin ha continuato la promozione della vita semplice in \u201cVoluntary Simplicity\u201d (1981). Lo scrittore accademico australiano Ted Trainer pratica e scrive trattati sulla semplicit\u00e0.\nPensiero.\nAssumendo come termini di riferimenti il \"downshifting\" (e il conseguente \"downshifter\", ovvero colui che attua la scelta di preferire una maggiore disponibilit\u00e0 di tempo libero al miraggio di possibili brillanti carriere professionali), va detto che su tale fenomeno si sono innestati studi sociologici tesi a comprendere la reale portata del cambiamento anche sotto l'aspetto puramente del costume all'interno di concetti ormai ampiamente diffusi come quelli concernenti la qualit\u00e0 della vita nell'era del consumismo.\nIl termine \"downshifting\" - a cui \u00e8 stata dedicata, per iniziativa della Gran Bretagna, la settimana 23-29 aprile 2007 - \u00e8 apparso per la prima volta nel 1994 sul \"Trends Research Institute\" di New York. A distanza di una dozzina di anni \u00e8 stato acquisito dal \"New Oxford Dictionary\" che ne ha fissato il valore lessicale individuandone il significato nel (libero) scambio di \"una carriera economicamente soddisfacente\" ma evidentemente stressante, \"con uno stile di vita meno faticoso e meno retribuito ma pi\u00f9 gratificante\".\nVa da s\u00e9 che alle spalle di una tale scelta paiono esservi motivazioni altre e alte, come una maggiore considerazione per i temi dell'ecologia, della salute fisica e psicologica e, in ultima analisi, per una visione della vita in minore chiave consumistica (dove l'equazione meno lavoro meno guadagno pare fare fede a sufficienza), oltre che per un recupero di valori da tempo dati per superati come una rivalutazione dell'ozio, un recupero del concetto di lentezza, i mali che una economia \"drogata\" pu\u00f2 portare con s\u00e9.\nDirettamente o indirettamente sul tema della \"semplicit\u00e0 volontaria\" (o \"downshifting\" che dir si voglia) sono stati pubblicati alcuni testi che paiono costituire una base bibliografica di riferimento per questo argomento (almeno secondo il quotidiano la Repubblica che ha dedicato in un numero di aprile 2007 un ampio \"reportage\" al fenomeno - vedi nota 1) e che possono essere riassunti nei seguenti autori e rispettivi titoli:\nFra le personalit\u00e0 simbolo del nuovo movimento dei \"downshifter\" ne viene indicata una di particolare rilievo per il ruolo occupato, pubblico e politicamente importante: ovvero Robert Reich, docente universitario e segretario di stato al Lavoro dal 1993 al 1997 sotto la presidenza USA di Bill Clinton che decise, al principio del secondo mandato presidenziale di Clinton, di non seguirlo e di dimettersi per dedicare, per sua stessa ammissione, pi\u00f9 tempo ai suoi figli. In Italia, tra i principali esponenti del movimento per la semplicit\u00e0 volontaria viene indicato Francesco Narmenni.\nPratiche.\nAlcune persone praticano una vita semplice riducendo i consumi. Abbassando la spesa per beni e servizi, il tempo impiegato per guadagnare denaro pu\u00f2 essere ridotto. Il tempo risparmiato si pu\u00f2 impiegare per perseguire altri interessi o aiutare gli altri attraverso il volontariato. Si pu\u00f2 utilizzare il tempo libero in pi\u00f9 per migliorare la propria qualit\u00e0 di vita, ad esempio svolgendo attivit\u00e0 creative quali arte e artigianato. Lo sviluppo di un distacco dal denaro ha portato alcuni individui come Daniel James Shellabarger (Suelo) e Mark Boyle a vivere completamente senza soldi. La riduzione delle spese pu\u00f2 portare anche ad un risparmio tale da consentire l'indipendenza finanziaria e la possibilit\u00e0 di andare prima in pensione.\nDal 1995 la Gran Bretagna \u00e8 base di una campagna di sensibilizzazione la \u201cNational Downshifting Week\u201d (la settimana nazionale della decrescita), che incoraggia i partecipanti a vivere con meno. Creatore della campagna \u00e8 Tracey Smith che afferma \u201cPi\u00f9 soldi si spendono, pi\u00f9 tempo devi passare l\u00e0 fuori a guadagnare denaro e meno tempo passerai con le persone che ami\u201d."}
{"id": "1088309", "revid": "7", "url": "https://it.wikipedia.org/wiki?curid=1088309", "title": "Downshifting", "text": ""}
{"id": "1088314", "revid": "648716", "url": "https://it.wikipedia.org/wiki?curid=1088314", "title": "Kuressaare", "text": "Kuressaare (in tedesco \"Arensburg\") \u00e8 una piccola citt\u00e0 dell'Estonia occidentale, con una popolazione leggermente inferiore ai quindicimila abitanti. Costituiva fino al 2017 un comune autonomo, successivamente fuso insieme agli altri comuni dell'isola nel nuovo comune di Saaremaa.\n\u00c8 capoluogo della contea di Saaremaa, sorge lungo la costa meridionale dell'isola di Saaremaa e si affaccia sul Golfo di Riga, a circa dalla capitale Tallinn.\nL'elemento di spicco del panorama di Kuressaare \u00e8 il castello medioevale cittadino, costruito nel XIII secolo.\nStoria.\nLa citt\u00e0 si \u00e8 sviluppata nel tempo intorno al suo castello, citato per la prima volta nel 1381, e fin dalle origini \u00e8 stata inserita nel circuito commerciale della Lega Anseatica.\nUtilizzata come presidio fortificato dai vescovi di \u00d6sel-Wiek, nel 1559 venne ceduta alla Danimarca, che nel 1563 le riconobbe lo \"status\" di citt\u00e0 per decisione di Magnus di Livonia, fratello del re di Danimarca Federico II.\nNel 1645 il Trattato di Br\u00f6msebro sanc\u00ec il passaggio di Saaremaa sotto il dominio svedese, che diede nuovo impulso allo sviluppo del capoluogo. Nel 1710, durante la Grande guerra del Nord, la citt\u00e0 venne parzialmente distrutta da un incendio. Alla conclusione del conflitto, nel 1721, il Trattato di Nystad sanc\u00ec il passaggio dell'isola, come di tutta l'Estonia, all'Impero russo.\nNel corso del XIX secolo vennero costruiti numerosi centri termali; nel 1918, con l'indipendenza estone, la citt\u00e0 abbandon\u00f2 il nome germanico di Arensburg, con il quale era stata sempre identificata da tedeschi, danesi e svedesi, e assunse quello estone di Kuressaare.\nUn nuovo mutamento venne imposto durante il periodo di occupazione sovietica (che avevano invaso l'intera Estonia nel 1940) nel 1952, che ribattezzarono la citt\u00e0 Kingissepa in onore di Viktor Kingissepp, bolscevico originario di Saaremaa.\nNel 1988 la citt\u00e0 riprese il nome estone ed alla vigilia della seconda indipendenza, nel 1990, fu la prima citt\u00e0 estone a rivendicare il proprio diritto all'autogoverno e l'indipendenza.\nMonumenti e luoghi d'interesse.\nIl castello.\nIl castello sorge al centro di un'isola artificiale collocata all'estremit\u00e0 meridionale della citt\u00e0. Di forma quadrangolare, \u00e8 circondato da un fossato e circondato da un ampio parco. Menzionato per la prima volta nel 1381 ma risalente probabilmente alla met\u00e0 del XIII secolo, deve la sua conformazione attuale agli interventi danesi del XVII secolo. Attualmente ospita il Museo regionale di Saaremaa.\nIl comune.\nIl comune (\"raekoda\" in estone) risale al 1670 e sorge nella piazza centrale della citt\u00e0. Sul lato orientale sono scolpiti due leoni in pietra, a guardia di un portale sormontato da un'epigrafe che recita, in latino: \"SEMPER OFFICIO FUNGITUR UTILITATI HOMINUM CONSULENS ET SOCIETATI: ANNO MDCLXX\" (\"Che sempre si adempia all'interesse degli uomini e si provveda alla societ\u00e0. Anno 1670\").\nLe chiese.\nSempre nella piazza principale sorge la chiesa luterana, mentre quella ortodossa si trova a met\u00e0 strada tra la piazza e il castello.\nI musei.\nIl castello ospita il Museo regionale di Saaremaa, mentre un altro piccolo museo \u00e8 dedicato al linguista Johannes Aavik.\nInfrastrutture e trasporti.\nKuressaare \u00e8 servita dall'aeroporto di Kuressaare, situato 3\u00a0km a sud-est dal centro cittadino.\nSport.\nCalcio.\nLa squadra principale della citt\u00e0 \u00e8 il Kuressaare."}
{"id": "1088315", "revid": "287204", "url": "https://it.wikipedia.org/wiki?curid=1088315", "title": "Il fumo di Birkenau", "text": "Il fumo di Birkenau \u00e8 il primo libro di Liana Millu fu pubblicato nel 1947 (lo stesso anno della pubblicazione di Se questo \u00e8 un uomo di Primo Levi) poco dopo il suo ritorno dalla prigionia nel campo di concentramento nazista di Auschwitz - Birkenau. \nIl libro racchiude sei storie vere di vita vissuta di sei donne, nel campo di concentramento dov'era Liana durante la Seconda guerra mondiale, la vita quotidiana nel campo e i problemi delle donne.\nContenuti.\nLa prima storia \"Lily Marleen\" racconta di una giovane donna ungherese, Lily, che cantava spesso la canzone Lili Marleen. L'amante di una kapo sembra interessarsi a lei, e la gelosia sfocia in un linciaggio per Lily e l'iscrizione nelle liste per i forni crematori.\nLa seconda storia \"Clandestina\" tratta di Maria. Lei \u00e8 incinta, ma riesce a nascondere la sua gravidanza, finch\u00e9 una compagna di baracca la denuncia alla Kapo. Scampata alla morte, nell'ultima notte di Hanukk\u00e0, d\u00e0 alla luce un maschio; le compagne per\u00f2, sono costrette a lasciare la baracca per l'appello e la giovane ed il suo bambino muoiono dissanguati.\nLa terza storia \"Alta tensione\" \u00e8 quella di Bruna, che vede suo figlio Pinin, nella sezione bambini del lager, ammalarsi e che scopre che sarebbe stato ucciso nella camera a gas. Si gettano insieme in un abbraccio sul reticolato percorso dalla corrente ad alta tensione.\nNe \"Il biglietto da cinque rubli\", Zinuchka, un'ebrea russa, viene a sapere della morte del marito; conosciuto Ivan, un uomo che somiglia molto a suo marito, decide di aiutarlo nella fuga: scoperta viene picchiata a morte.\nLa protagonista del quinto racconto \u00e8 una giovane donna che, per sopravvivere al lager, decide di concedersi ai soldati tedeschi, entrando nel \"Puffkommando\"; nel frattempo la sorella, anch'essa prigioniera nel campo, la disconosce, rifiutando anche il cibo che le viene offerto durante la malattia e muore. Come finisce Charlotte, invece, non si sa.\nNe \"L'ardua sentenza\" Lise, deportata sposata, osserva due compagne che si concedono ad alcuni uomini in cambio di cibo. Ella \u00e8 tormentata dalla fame e dal dubbio, ma a fine racconto decide di trovarsi un uomo che l'aiuti a sopravvivere, tradendo cos\u00ec il marito."}
{"id": "1088317", "revid": "125645628", "url": "https://it.wikipedia.org/wiki?curid=1088317", "title": "Le avventure del barone di Munchausen (film 1988)", "text": "Le avventure del barone di Munchausen (\"The Adventures of Baron Munchausen\") \u00e8 un film del 1988 diretto da Terry Gilliam. \u00c8 una commedia fantastica liberamente tratta dalla raccolta di racconti omonima curata da Rudolf Erich Raspe. Considerato uno dei pi\u00f9 grandi flop della storia del cinema, \u00e8 stato tuttavia accolto in maniera positiva dalla critica specializzata.\n\u00c8 il terzo film della cosiddetta \"trilogia dell'immaginazione\", completata dai precedenti \"I banditi del tempo\" (1981) e \"Brazil\" (1985).\nTrama.\nUna citt\u00e0 immaginaria sul mare \u00e8 assediata dai Turchi; nonostante ci\u00f2, all'interno di un piccolo teatro, una compagnia sta recitando con non poche difficolt\u00e0, le fantastiche avventure di un nobile cavaliere: \"Karl Friedrich Hieronymus von M\u00fcnchhausen\". Dietro le quinte, il funzionario della citt\u00e0 Orazio Jackson rafforza l'impegno della citt\u00e0 alla ragione ordinando l'esecuzione di un soldato che aveva compiuto un'impresa dal coraggio quasi sovrumano, sostenendo che demoralizzava gli altri soldati.\nIntanto allo spettacolo si presenta un ambiguo signore anziano con un levriero che dichiara di essere il \"vero\" Barone M\u00fcnchhausen e interrompe la recita protestando per le inesattezze. Il vero Barone narra cos\u00ec a tutti i presenti e a Jackson una sua avventura nella quale lui era in pericolo per una scommessa di vita o morte contro il Gran Re Turco, dove fu salvato dai suoi fidi compagni: Berthold (dalla velocit\u00e0 incredibile), Adolphus (un fuciliere dalla vista acutissima), Gustavus (un nanetto che possiede un udito finissimo e la capacit\u00e0 di soffiare cos\u00ec forte da travolgere interi eserciti) e Albrecht (dotato di una forza sovraumana). Il Barone sostiene di poter fermare l'invasione dei Turchi poich\u00e9 il sultano gli vuole tagliare la testa per aver perso.\nQuando il fuoco dei Turchi interrompe lo spettacolo, il vecchio Barone si nasconde con l'intenzione di suicidarsi ma viene fermato dalla piccola Sally Salt che, entusiasta dei racconti, lo convince a rimanere in vita affinch\u00e9 salvi la citt\u00e0. Il Barone, dopo aver dato prova di essere autentico facendosi sparare per sbaglio con una palla di cannone, decide di salvare la citt\u00e0 dai Turchi, ma afferma di avere bisogno di ritrovare i suoi straordinari compagni. Cos\u00ec, il Barone fa costruire una mongolfiera fatta interamente di biancheria intima da donna e vola dalla citt\u00e0, insieme a Sally, salita clandestinamente. Dopo una notte tempestosa che distrugge la mongolfiera, i due si ritrovano sulla Luna. Qui il Barone ringiovanisce e ritrova Berthold, ma fa arrabbiare il Re della Luna per via di un vecchio triangolo d'amore in passato tra lui e la Regina della Luna. Cos\u00ec, dopo una folle fuga, il trio ritorna sulla Terra precipitando nel cratere dell'Etna finendo nelle viscere del mondo. Qui vengono accolti dal dio Vulcano che li ospita nella sua dimora dove ritrovano Albrecht, ridotto a fare il cameriere del dio.\nIl Barone in seguito esegue un romantico valzer con la moglie di Vulcano, la dea Venere, ma i due vengono scoperti dal dio Vulcano, che furioso spedisce il Barone e i suoi amici nel Mar del sud. Qui vengono ingoiati da un gigantesco mostro marino, dove al suo interno il Barone ritrova Gustavus, Adolphus e il fido destriero Bucefalo. Il Barone (che \u00e8 tornato vecchio perch\u00e9 \"\u00c8 stato un brusco risveglio da uno stato di estasi\"), soffia della polvere di tabacco, cos\u00ec il gruppo viene starnutito fuori dal mostro marino ritrovandosi sulla terraferma. Il Barone prova a sconfiggere i Turchi, ma i suoi amici sono troppo vecchi e stanchi per poter combattere. Proprio quando tutto sembra perduto e M\u00fcnchausen sta per essere giustiziato dal vendicativo Re Turco, gli amici del Barone lo salvano, sforzandosi per l'ultima volta e dopo un'epica battaglia, sconfiggono i Turchi. Durante la parata celebrativa, per\u00f2, il Barone viene fucilato da Jackson. In seguito si celebra il triste funerale pubblico del Barone, ma questo finale si rivela la fine del racconto che il vecchio Barone sta narrando, spiegando che era una delle \"innumerevoli occasioni in cui moriva\".\nIn un enigmatico epilogo, sembrerebbe che la citt\u00e0 sia stata salvata veramente dalla battaglia del Barone e dei suoi fantastici compagni (che sembra pi\u00f9 un racconto che la realt\u00e0 del film). Il film si chiude con il Barone che sale trionfante in cielo con il suo cane attraverso un raggio di luce a cavallo di Bucefalo.\nProduzione.\nIl film \u00e8 stato girato a Belchite, in Spagna, e agli studi di Cinecitt\u00e0, a Roma, tra il 21 settembre 1987 e il 1\u00ba marzo 1988.\nNel film il ruolo di protagonista era di John Neville; in ruoli secondari Uma Thurman, Eric Idle, Oliver Reed, Jonathan Pryce, Valentina Cortese e, accreditato come Ray D. Tutto, Robin Williams. Il cantante Sting appare in un cameo nelle prime scene, impersonando un eroico ufficiale, condannato alla fucilazione per eccesso di eroismo.\nLa travagliata produzione del film \u00e8 stata caratterizzata dagli scontri tra il regista e la casa cinematografica. Il budget, originariamente previsto per i 23.5 milioni, crebbe fino a toccare la cifra di 46.63 milioni di dollari (il doppio di quanto preventivato), che lo resero all'epoca una delle produzioni pi\u00f9 costose di sempre. La Columbia Pictures invest\u00ec pochi soldi nella promozione del film, permettendogli a malapena di raggiungere gli 8 milioni di dollari al botteghino, per una perdita stimata di circa 38 milioni.\nAccoglienza.\nNonostante i problemi di produzione, il film venne accolto con critiche positive. Sul sito Rotten Tomatoes registra una valutazione pari a 92% basata su 51 recensioni professionali, con un punteggio medio di 7.3/10.\nRoger Ebert diede al film un giudizio di tre stelle su quattro, commentando:\nRichard Corliss del \"Time\" scrisse invece:\nLa pellicola costituisce la parte finale di una presunta \"trilogia dell'immaginazione\", completata dai precedenti film del regista \"I banditi del tempo\" (1981) e \"Brazil\" (1985)."}
{"id": "1088320", "revid": "104216", "url": "https://it.wikipedia.org/wiki?curid=1088320", "title": "Campo ultra profondo di Hubble", "text": "Il campo ultra profondo di Hubble (abbreviato in HUDF dalle iniziali del nome inglese, Hubble Ultra Deep Field) \u00e8 l'immagine di una piccola regione dello spazio nella costellazione della Fornace, composta grazie ai dati raccolti dal telescopio spaziale Hubble nel periodo dal 3 settembre 2003 al 16 gennaio 2004. Essa \u00e8 la pi\u00f9 profonda immagine dell'universo mai raccolta nello spettro della luce visibile, e permette di guardare indietro nel tempo per 13 miliardi di anni. Si stima che la HUDF contenga galassie. La piccola porzione di cielo nella quale cade il campo ultra profondo di Hubble (appena un decimo dell'area della luna piena osservando dalla Terra) \u00e8 stata scelta perch\u00e9 ha una bassa densit\u00e0 di stelle luminose nelle vicinanze.\nNonostante buona parte degli elementi visibili nell'immagine di Hubble possano essere visti anche alle lunghezze d'onda dell'infrarosso grazie a telescopi da terra, Hubble \u00e8 l'unico strumento che permette l'osservazione di questi oggetti distanti alle frequenze della luce visibile. Situata a sud-ovest della costellazione di Orione e precisamente nella costellazione della Fornace nell'emisfero australe con ascensione retta e declinazione (J2000), l'immagine copre 11,5 arcominuti quadrati. Questo equivale alla superficie di un granello di sabbia tenuto alla distanza di un braccio ovvero grossomodo a una parte su tredici milioni dell'intera superficie della sfera celeste. La foto \u00e8 orientata in modo che l'angolo in alto a sinistra punti verso nord (\u221246,4\u00b0) sulla sfera celeste. La stella vicina al centro dell'immagine \u00e8 USNO -A2.0 0600-01400432 con una magnitudine apparente di 18,95.\nIn totale, l'immagine ha necessitato di 800 esposizioni catturate nel corso delle 400 orbite di Hubble attorno alla Terra. Il totale ammonta a un tempo di esposizione di 11,3 giorni per l'ACS (Advanced Camera for Surveys) e 4,5 giorni per il NICMOS (Near Infrared Camera and Multi-Object Spectrometer).\nIn accordo con la teoria del Big Bang, l'universo ha un'et\u00e0 finita, quindi ci si aspetta che le galassie molto distanti (e perci\u00f2 molto giovani) appaiano diverse dalle galassie pi\u00f9 vecchie visibili oggi. Questo infatti emerge nel HUDF, anche se la differenza potrebbe essere in parte risultante dall'insolita lunghezza d'onda utilizzata dal HUDF (corrispondente alla luce ultravioletta dall'effetto Doppler relativistico dalle galassie molto distanti). Il campo ultra profondo di Hubble mostra anche una maggiore formazione e fusione delle galassie che nel caso di studi su galassie vicine, come ci si aspetta per l'universo primordiale."}
{"id": "1088322", "revid": "486946", "url": "https://it.wikipedia.org/wiki?curid=1088322", "title": "Comune di Roma", "text": ""}
{"id": "1088325", "revid": "767487", "url": "https://it.wikipedia.org/wiki?curid=1088325", "title": "Fuoco su di me", "text": "Fuoco su di me \u00e8 un film del 2006 diretto da Lamberto Lambertini, con Omar Sharif.\nTrama.\nNapoli, 1815, durante gli ultimi anni di regno del re Gioacchino Murat: un sovrano capace di infiammare la volont\u00e0 popolare verso il sogno prematuro di un'Italia Unita con Napoli capitale. Alla trama storica \u00e8 affiancata anche la storia del nobile Eugenio che, dopo anni di lontananza in Francia, torna a casa a Napoli, a causa di una ferita riportata in battaglia, da suo nonno il Principe Nicola."}
{"id": "1088326", "revid": "767487", "url": "https://it.wikipedia.org/wiki?curid=1088326", "title": "The Black Album (The Damned)", "text": "The Black Album \u00e8 il quarto album del gruppo punk rock The Damned ed il primo con il bassista Paul Gray in formazione, pubblicato nell'ottobre 1980 dalla Chiswick Records.\nIl disco.\n\u00c8 un album doppio, con una lunga traccia unica intitolata \"Curtain Call\" sulla terza facciata e una selezione di tracce live registrate agli Shepperton Studios per il fan club dei Damned sulla quarta facciata.\nLa canzone \"13th Floor Vendetta\" \u00e8 un omaggio al film \"L'abominevole dr. Phibes\" (1971), e si apre con le parole: \u00ab...the organ plays to midnight on maldine Square tonight\u00bb (\"Stasera l'organo suona a mezzanotte su Maldine Square\").\nRistampa.\nIl catalogo passato dei Damned di propriet\u00e0 della Chiswick venne acquistato dalla Big Beat nel 1981, e \"The Black Album\" venne ristampato nell'agosto 1982 come album singolo omettendo \"Curtain Call\" e le tracce dal vivo. Le tracce live furono ristampate a parte nell'album \"Live Shepperton 1980\" con quattro tracce aggiuntive.\nA differenza della copertina originale che raffigurava la porzione di una lapide in pietra con la scritta in rilievo \"The Damned\" adornata da un filo d'edera; l'artwork della prima ristampa dell'album datata 1982, \u00e8 una parodia della copertina del \"White Album\" dei Beatles, completamente nera con nessun titolo al di fuori del nome del gruppo. David Vanian raccont\u00f2 in proposito: \u00ab\u00c8 stato detto che siccome i Beatles avevano avuto il loro \"album bianco\", noi avevamo fatto il nostro \"album nero\". Ma la copertina non era collegata ai Beatles in nessuna maniera\u00bb. Tuttavia, Scabies afferm\u00f2: \u00abCerto che aveva a che fare con i Beatles, ero talmente stufo dei discorsi su come avrebbe dovuto essere la copertina, cos\u00ec dissi \"mettete il disco in una custodia tutta nera e avremo una citazione del White Album dei Beatles\u00bb.\nLa prima riedizione in formato CD reintegr\u00f2 \"Curtain Call\" e l'artwork originale, mentre la ristampa su doppio CD del 2005 reintegr\u00f2 anche le tracce live."}
{"id": "1088327", "revid": "287204", "url": "https://it.wikipedia.org/wiki?curid=1088327", "title": "Nissan Almera Tino", "text": "La Nissan Almera Tino \u00e8 una autovettura prodotta dalla casa automobilistica giapponese Nissan dal 1998 al 2006. Nasce come variante monovolume della berlina Nissan Almera.\nIl modello europeo venne fabbricato in Spagna dalla filiale Nissan Motor Iberica dal 2000 al 2006. La motorizzazione pi\u00f9 venduta \u00e8 stata la diesel common rail, avente cilindrata 2.200 cm\u00b3.\nUscita di produzione nel 2006, la sua eredit\u00e0 \u00e8 stata raccolta da due modelli: si tratta della Nissan Qashqai Crossover di medie dimensioni e della Nissan Note, una piccola monovolume basata sulla Renault Modus.\nStoria.\nGenesi e debutto.\nLa Almera Tino debutta in Giappone nel 1998 come risposta della Nissan al nascente segmento dei monovolumi compatti; in madrepatria infatti i modelli Toyota Corolla Spacia e Mitsubishi Space Wagon ottenevano grandi consensi tra il pubblico grazie alle dimensioni compatte e all\u2019abitacolo molto spazioso e la Nissan colse l\u2019opportunit\u00e0 iniziando a progettare una nuova monovolume (codice progetto V10) basata sulla piattaforma MS della Almera, la media di segmento C del costruttore giapponese.\nIl 22 dicembre del 1998 debutta la Almera Tino che presenta un innovativo abitacolo a sei posti con due sedili centrali (guidatore singolo e i due passeggeri anteriori su panchetta) e due posteriori reclinabili o rimovibili. Lunga 4,270 metri era equipaggiata con i motori 1.8 benzina 16 valvole QG18DE da 125 cavalli e con il pi\u00f9 grande 2.0 quattro cilindri 16 valvole SR20DE da 136 cavalli entrambi con cambio Hyper CVT. La trazione \u00e8 anteriore, il baule possiede un volume di che varia da 440 litres a 1030 litri con i sedili posteriori reclinati. La produzione del modello giapponese parte lo stesso giorno della presentazione nello stabilimento Nissan di Murayama.\nIl modello europeo.\nNel marzo 1999 venne esposta in anteprima al Salone dell\u2019auto di Ginevra sotto forma di prototipo e venne annunciato lo sbarco in Europa a partire dal 2000 con produzione aggiuntiva presso lo stabilimento di Barcellona in Spagna.\nNel marzo 2000 venne presentata la versione europea definitiva che possedeva l\u2019abitacolo configurato a 5 posti tradizionali e una gamma motori arricchita con il turbodiesel 2.2 quattro cilindri YD22DDT a iniezione diretta da 122 cavalli e le nuove trasmissioni manuali a 5 rapporti disponibili sia sul 1.8 benzina che sul 2.2 diesel. Il 2.0 benzina sul mercato europeo era abbinato solo al CVT. La produzione del modello europeo parte il 15 maggio dello stesso anno in Spagna.\nIn contemporanea in Giappone la casa rese disponibile la Tino anche in versione 5 posti uguale al modello europeo. \nNel 2001 la produzione degli esemplari giapponesi venne spostata nello stabilimento di Kyushu. Tuttavia sul mercato locale la vettura non avr\u00e0 un grande successo e sar\u00e0 dismessa nel marzo del 2003. Sul mercato europeo invece continuer\u00e0 ad essere prodotta in Spagna.\nRestyling 2003.\nAl salone di ginevra 2003 debutta un aggiornamento dove vengono introdotti i nuovi diesel common rail 2.2 dCi eroganti 112 e 136 cavalli, debuttano nuovi fanali anteriori e posteriori con sfondo trasparente e la plancia viene rinnovata con una nuova steumentazione, nuovo sistema multimediale TFT a colori da 5,8 pollici con manopola nel tunnel, nuovo volante e nuova plancetta del climatizzatore. Optional il sistema multimediale da 7 pollici con navigatore e DVD integrato. Altre novit\u00e0 riguardano gli allestimenti con dotazioni arricchite e nuovi cerchi e colori per la carrozzeria.\nNissan Tino Hybrid.\nNel marzo 2000 debutta in Giappone la Tino Hybrid, versione con motore ibrido della Tino realizzata in produzione limitata in solo 100 esemplari.\nLa caratteristica della Tino Hybrid \u00e8 il motore 1.8 quattro cilindri QG18DE completamente rivisto che eroga 101 cavalli e 141 Nm di coppia massima abbinato ad un motore elettrico da 23 cavalli e a due accumulatori agli ioni di litio, il cambio \u00e8 CVT. Secondo la casa la Tino Hybrid riduce del 50% le emissioni di anidride carbonica rispetto l\u2019omologa alimentata solo a benzina. Internamente la vettura presenta uno schermo addizionale a colori da 5.8 pollici che permettere di monitorare lo stato della batteria e i consumi istantanei."}
{"id": "1088329", "revid": "767487", "url": "https://it.wikipedia.org/wiki?curid=1088329", "title": "Number 23", "text": "Number 23 (\"The Number 23\") \u00e8 un film del 2007 diretto da Joel Schumacher e distribuito da New Line Cinema. Racconta di un viaggio nella psiche umana in bilico tra paranoia e oscure coincidenze legate al numero 23.\nTrama.\nWalter Sparrow \u00e8 un accalappiacani che conduce una vita laboriosa e ordinata con sua moglie Agatha e suo figlio adolescente Robin. Un giorno, a causa di un morso di un cane provocatogli mentre era in servizio, arriva in ritardo all'appuntamento con la moglie, organizzato da Agatha stessa per festeggiare il compleanno di Walter. Nel frattempo, mentre Agatha aspetta il marito davanti ad una libreria, trova un libro intitolato \"Number 23 e\" scritto da un certo Topsy Kretts (che in inglese suona come \"top secrets\"). Il libro narra le vicende del detective Fingerling, della sua infanzia, della passione che aveva per la dark lady Fabrizia e di un inquietante omicidio che lo vede coinvolto. Col procedere della lettura, Walter trover\u00e0 diversi punti in comune tra il suo passato e la storia di Fingerling, iniziando anche a sviluppare un'ossessione paranoica per il numero 23, esattamente come il protagonista del romanzo. L'uomo inizia a veder apparire il misterioso numero ovunque nella sua vita: nella data di nascita, nel numero civico della sua abitazione, perfino nel colore delle pareti. E a nulla servono i tentativi della moglie di riportarlo alla ragione o di Isaac, uno psicologo, amico di Agatha, che tenta di dargli una spiegazione scientifica sul numero 23. Anzi, questo non fa che rafforzare la convinzione di Walter che il racconto scritto nel libro sia in qualche modo legato alla sua vita, poich\u00e9 anche nel libro Fingerling si rivolge ad uno psicologo che poi sedurr\u00e0 la fidanzata Fabrizia, scatenando la gelosia dell'accalappiacani.\nDeciso a vederci chiaro, Walter indaga sull'autore del libro, che sembra non aver scritto niente altro. Accidentalmente incontra nuovamente il cane che lo aveva morso e, considerato il responsabile di tutto quanto gli sta accadendo poich\u00e9 senza quel morso, Agatha non avrebbe mai trovato il libro, lo insegue fino ad un cimitero, dove l'animale si ferma abitualmente ad osservare la tomba (in realt\u00e0 vuota in quanto il corpo non \u00e8 mai stato trovato) di una donna: Laura Tollins, assassinata dal proprio professore. Walter si convince che ci sia un legame tra la ragazza e la Fabrizia del libro e che l'insegnante sia il famigerato Topsy Kretts, decidendo cos\u00ec di andare a fargli visita in prigione per chiedergli conto del numero 23. Tuttavia il professore nega di essere l'autore del libro e anche di essere l'assassino della studentessa che in realt\u00e0 amava.\nWalter termina di leggere il libro, scoprendo che la storia non arriva ad una conclusione e che si ferma al capitolo 22. Tuttavia trova un numero di casella postale nascosto fra due pagine incollate insieme ed invia 23 scatole vuote con l'intento di stanare l'autore. Il piano ha successo e, quando un uomo anziano si reca a ritirare i pacchi Walter, Agatha e loro figlio Robin, che erano rimasti appostati ad osservare la scena, fanno irruzione nella sede del corriere. L'uomo dimostra di conoscere bene Walter, dichiarando che dovrebbe essere morto, ma l'accalappiacani non ha idea di chi sia. Prima di potergli rivolgere qualsiasi domanda, l'anziano si taglia la gola con il taglierino che aveva in mano, rimanendo a terra agonizzante. Agatha, poich\u00e9 infermiera, tenta di tamponare la ferita e manda via marito e figlio, troppo sconvolti per poter dare una mano.\nTornati a casa, Walter e Robin scoprono che, cerchiando ogni ventitreesima parola di ogni ventitreesima pagina del libro, viene fuori un messaggio indirizzato espressamente a \"Sparrow\" contenente le indicazioni per trovare il corpo nascosto di Laura Tollins. I due si dirigono sul posto e dissotterrano le ossa, avvisando poi sia Agatha, la quale nel frattempo comunica la morte dello sconosciuto autore del libro, che la polizia. Quando per\u00f2 le forze dell'ordine si presentano sul posto, delle ossa della defunta non vi \u00e8 alcuna traccia.\nDopo giorni e giorni di indagini Agatha riveler\u00e0 al marito che ad aver scritto il libro \u00e8 Walter stesso. In stato confusionale si dirige in un hotel, nella stanza 23 dove trova il contenuto del 23\u00ba capitolo non messo nel libro. Walter scopre cos\u00ec la verit\u00e0: al college, si fidanz\u00f2 con una ragazza di nome Laura (che avr\u00e0 un ruolo importante nel film). Un giorno scopre che Laura aveva una relazione con il suo insegnante e arrabbiato la sera Walter si dirige da lei in cerca di spiegazioni. Qui Laura gli dice che \u00e8 una persona patetica e che non lo ha mai amato, e Walter, confuso, accoltella Laura prima che arrivi l'insegnante, il suo amante (quello che poi la polizia incolper\u00e0 dell'omicidio). Dunque Walter si butta gi\u00f9 da una finestra, intento ad uccidersi ma non ci riesce. Perde la memoria e per tredici anni il numero di suo padre (il 23) non lo perseguiter\u00e0. Uscito dalla clinica incontrer\u00e0 Agatha quella che poi diventer\u00e0 la sua futura moglie. Walter, triste di questa rivelazione, tenter\u00e0 di uccidersi, ma poi cambier\u00e0 idea, e riabbraccer\u00e0 sua moglie e suo figlio Robin. Rivelato tutto alla polizia, Sparrow \u00e8 in carcere che parla con Agatha e Robin e il film si conclude con un Walter che guarda un orologio. La lancetta rossa dell'orologio \u00e8 tra il 2 e il 3.\nProduzione.\nLe riprese sono iniziate il 23 gennaio 2006.\nDistribuzione.\nData di uscita.\nUscito nelle sale cinematografiche statunitensi e britanniche il 23 febbraio 2007, in Italia \u00e8 stato distribuito il 23 aprile 2007.\nAccoglienza.\nIl film, costato 30 milioni di dollari, ha ottenuto un incasso globale di 77 milioni di dollari, nonostante non sia stato accolto positivamente dalla critica. Con la distribuzione home video ha incassato circa altri 27 milioni di dollari, portando l'incasso totale del film a circa 104 milioni di dollari.\nIl film ha ricevuto durante l'edizione dei Razzie Awards 2007 una nomination come Peggior attore per Jim Carrey.\nCitazioni.\nMolte scene del film riconducono, pi\u00f9 o meno esplicitamente, al numero 23, cos\u00ec come la data di inizio delle riprese e le date di uscita del film nelle sale. Alla fine del film viene citato un passo del quarto libro della Torah ebraica e della Bibbia cristiana (Numeri 32:23): \"Be sure your sin will find you out.\" ovvero \"e state pur certi che il vostro peccato vi ritrover\u00e0\"."}
{"id": "1088331", "revid": "59975", "url": "https://it.wikipedia.org/wiki?curid=1088331", "title": "Dickies", "text": ""}
{"id": "1088334", "revid": "71433", "url": "https://it.wikipedia.org/wiki?curid=1088334", "title": "The Number 23", "text": ""}
{"id": "1088348", "revid": "117269638", "url": "https://it.wikipedia.org/wiki?curid=1088348", "title": "Istv\u00e1n Sz\u00e9chenyi", "text": "Fu uno dei pi\u00f9 grandi statisti d'Ungheria.\nGli Sz\u00e9ch\u00e9nyi erano un'antica ed influente famiglia ungherese, elevata alla nobilt\u00e0 agli inizi del Settecento. Tradizionalmente leali alla dinastia degli Asburgo, erano legati alle famiglie dei Liechtenstein, degli Esterh\u00e1zy e dei Lobkowitz.\nBiografia.\nSz\u00e9chenyi comp\u00ec i suoi primi studi privatamente a Vienna e a Nagycenk, subendo molto l'influsso del padre, Ferenc Sz\u00e9ch\u00e9nyi, fervente cattolico. Non dimostrando particolare attitudine allo studio, fu avviato alla carriera militare e partecip\u00f2 alle guerre napoleoniche facendosi notare particolarmente nella battaglia di Lipsia.Nel 1825 si conged\u00f2 come primo luogotenente e rivolse il suo interesse alla politica. A Vienna frequent\u00f2 la vita mondana della capitale ma, ben presto disgustato, si dedic\u00f2 ai viaggi, alla lettura e alla scrittura dei propri diari, di cui si occuper\u00e0 per ben quarantasei anni.\nNel 1825 Sz\u00e9chenyi decise di rinunciare all'intero reddito prodotto dalle sue tenute ( ducati all'anno) per utilizzarlo per la costituzione dell'Accademia ungherese delle scienze.\nIl suo interesse per la letteratura fu tale che impar\u00f2 l'italiano per poter leggere Tasso e l'inglese per leggere Shakespeare. I suoi viaggi lo portarono in tutta Europa (Scozia, Sicilia, Germania, Grecia, Francia) e in Asia Minore. Impar\u00f2 anche il greco, mentre non conosceva bene il latino, allora usato correntemente come lingua ufficiale dagli uomini di cultura ungherese.\nIl 4 febbraio 1836 spos\u00f2 la contessa Crescence von Seilern und Aspang, vedova del conte K\u00e1roly Zichy e madre di sette figli, gi\u00e0 conosciuta fin dal 1818 e con la quale aveva iniziato una relazione dal 1824. La moglie fu per lungo tempo la sua musa e lo aiut\u00f2 a diffondere i suoi programmi negli ambienti aristocratici.\nNel primo ministero ungherese del 1848 ebbe il portafoglio delle comunicazioni. Il risultato negativo della guerra d'indipendenza lo gett\u00f2 in una crisi di coscienza che lo port\u00f2 a un tentativo di suicidio, a seguito del quale fu ricoverato nel sanatorio di D\u00f6bling, dove rester\u00e0 anche dopo la guarigione, sino al suicidio avvenuto la vigilia di Pasqua del 1860, per sfuggire al carcere dopo che la polizia austriaca aveva trovato alcuni suoi testi contro il governo repressivo austriaco.\nIl politico.\nFinita la sua carriera militare, Sz\u00e9chenyi volse i suoi interessi verso la politica, dedicando tutta la sua vita al miglioramento economico e sociale del suo paese. Entr\u00f2 subito in Parlamento e sin dall'inizio promosse e realizz\u00f2 numerose riforme. Condann\u00f2 quasi immediatamente il conservatorismo della nobilt\u00e0 ungherese, invitandola a rinunciare ai privilegi feudali. Si adoper\u00f2 per lo sviluppo dei trasporti e delle citt\u00e0 di Buda e Pest (all'epoca ancora separate). Fece costruire il primo ponte permanente tra le due citt\u00e0: il Ponte delle catene. I suoi rapporti con Kossuth non furono certo idilliaci, ma collabor\u00f2 con lui quando lo ritenne necessario ed accett\u00f2 il Ministero delle Comunicazioni nel Governo del 1848."}
{"id": "1088349", "revid": "155634", "url": "https://it.wikipedia.org/wiki?curid=1088349", "title": "Santa Palomba", "text": "Santa Palomba \u00e8 la zona urbanistica 12N del Municipio Roma IX di Roma Capitale. Si estende sulla zona Z. XXIII Castel di Leva.\nIl toponimo indica pi\u00f9 propriamente un vasto territorio diviso fra i comuni di Roma stessa, Ardea e Pomezia.\nGeografia fisica.\nTerritorio.\n\u00c8 situata a sud della capitale, e costituisce un'appendice al confine del comune di Roma.\nLa zona urbanistica confina:\nMonumenti e luoghi d'interesse.\nSiti archeologici.\nSanta Palomba presenta molti reperti archeologici, tra cui un'antica strada romana in basolato ancora ben conservato che, in epoca romana, collegava l'attuale Albano Laziale al mare, e l'antica torre di avvistamento usata nel medioevo.\nNel maggio 2006 \u00e8 stato ritrovato un prezioso mosaico policromo costituito da tessere di pregiati marmi africani. Il mosaico, di dimensioni 3x2 metri, \u00e8 diviso in tre riquadri:\n\u00c8 certo che tale mosaico faccia parte di una \"domus\" del I-II secolo d.C.\nGeografia antropica.\nUrbanistica.\nTra il 20\u00ba e il 23\u00ba km della via Ardeatina, nel territorio di Pomezia, attorno alla preesistente stazione della ferrovia regionale FL8 e al trasmettitore radio della RAI, si \u00e8 sviluppata un'area urbanistica prevalentemente industriale, dove hanno instaurato le loro sedi le italiane Fiorucci e Angelini, la svizzera ABB e le americane Johnson &amp; Johnson e Procter &amp; Gamble.\nVerso la fine degli anni novanta, all'angolo fra via della Solfarata e via Cesare Fiorucci, racchiuso da viale delle Arti, sorge un nuovo quartiere residenziale, denominato \"Roma 2\".\nAltre abitazioni residenziali, sono ubicate tra la stazione di Pomezia-Santa Palomba e la via Ardeatina.\nDal 2008 a causa della grave crisi economica, alcune aziende hanno deciso di chiudere alcuni stabilimenti per trasferirsi all'estero."}
{"id": "1088351", "revid": "1543377", "url": "https://it.wikipedia.org/wiki?curid=1088351", "title": "Qilingong", "text": "Il QilinGong, lo stile di Qi Gong elaborato ed insegnato dal Maestro Lin Kai Ting rappresenta \u201cl'essenza\u201d dei cinque principali stili tradizionali di Qigong e combina potenti metodi e tecniche, adattati allo stile di vita moderno occidentale.\nIl nome QilinGong \u00e8 una combinazione di due parole: Qilin e Gong. Il Qilin \u00e8 una creatura mitologica cinese avente la testa di drago, le corna di cervo, il corpo di tigre, la coda di leone e corpo ricoperto di squame. Il Qilin \u00e8 un simbolo di saggezza, serenit\u00e0 e prosperit\u00e0. Gong significa maestria e abilit\u00e0. La pratica di QilinGong non richiede il ritirarsi o l'abbandonare la vita sociale. Al contrario, con la pratica ci si sente pi\u00f9 radicati ed integrati nella societ\u00e0.\nUn'altra caratteristica di questo metodo \u00e8 che certe tecniche possono essere incorporate nella routine quotidiana e possono essere praticate simultaneamente ad altre attivit\u00e0: camminando, stando in piedi o seduti, guidando la macchina o anche dormendo. Il QilinGong pu\u00f2 essere praticato 24 ore al giorno. Oltre alle tecniche, il QilinGong \u00e8 un modo di vivere basato sul rispetto dei valori universali e i principi di umanit\u00e0, moralit\u00e0, rispetto per la vita, amore e compassione."}
{"id": "1088355", "revid": "1873140", "url": "https://it.wikipedia.org/wiki?curid=1088355", "title": "Chiesa del Santo Volto (Torino)", "text": "La chiesa del Santo Volto \u00e8 un luogo di culto cattolico della citt\u00e0 di Torino costruito tra il 2004 e il 2006 su progetto di Mario Botta.\nStoria.\nLa chiesa, la prima costruita a Torino nel XXI secolo, sorge in Borgata Ceronda, lungo la cosiddetta \"Spina 3\", ovvero quella parte del comune di Torino compresa tra i quartieri San Donato, Madonna di Campagna e Parella, un tempo area di massicci insediamenti industriali stanziatisi a partire dagli anni sessanta che comprendevano i fabbricati della Michelin, Teksid, Deltasider S.p.A., Pianelli &amp; Traversa, nonch\u00e9 svariate acciaierie. Dal 2000, a causa della dismissione degli impianti industriali esistenti, la zona \u00e8 stata interessata da una radicale riqualificazione urbana, dotando l'area di un parco pubblico che, con i suoi 456.000 metri quadrati di superficie, rappresenta uno dei pi\u00f9 vasti polmoni verdi della citt\u00e0.\nNasceva dunque l'esigenza, come dichiar\u00f2 il Cardinal Poletto, di \u00abfornire il servizio religioso al nuovo quartiere\u00bb e di costruire, \u00abla prima chiesa del XXI secolo\u00bb. L'edificio religioso \u00e8 stato costruito in appena cinque anni e ha occupato oltre cento lavoratori tra operai e professionisti ed \u00e8 ubicato all'incrocio tra via Borgaro e corso Svizzera, a poca distanza dalla Dora; la parrocchia omonima \u00e8 stata inaugurata l'8 dicembre 2006 dall'arcivescovo Poletto.\nDescrizione.\nLa chiesa.\nLa chiesa si sviluppa secondo una pianta centrale e la navata \u00e8 formata da sette torri perimetrali alte 35 metri ciascuna. L'interno della chiesa risulta molto luminoso e si avvale di un'illuminazione diurna che penetra perpendicolarmente dalle alte torri e ha una capienza di 700 posti.\nI volumi delle singole torri, svuotate al loro interno per assolvere a funzione di lucernari, sostengono il modulo cilindrico sospeso che funge da tamburo della cupola che sovrasta la navata e che ha una forma piramidale, costituita dall'alternarsi di moduli pieni e vuoti che ruotano perimetralmente. \nA memoria della vocazione industriale dell'area \u00e8 stata volutamente lasciata una vecchia ciminiera di fianco alla chiesa, che \u00e8 stata trasformata in una sorta di campanile post-moderno avvolto da una struttura metallica elicoidale che sale verso la croce collocata in cima; le campane in realt\u00e0 non sono collocate in cima ma si trovano ai piedi della ciminiera, incernierate all'interno di una struttura inscritta in una cornice di metallo quadrangolare posta accanto alle gradinate che danno accesso al sagrato.\nIl complesso misura circa 12.000 m2 e, oltre che dalla chiesa, \u00e8 composto dalla sala polivalente sotterranea e da una serie di locali nei quali trovano posto i nuovi uffici della Curia Metropolitana dell'Arcidiocesi di Torino.\nAl suo interno la navata presenta l'altare bianco rivolto verso la citt\u00e0 e alle sue spalle si staglia il Santo Volto della Sindone, posto in rilievo imitando un effetto pixel.\nIl costo dell'opera \u00e8 stato di circa 30 milioni di euro: 12 da parte della diocesi, il resto dalla Fondazione C.R.T., Compagnia di San Paolo e Regione Piemonte.\nL'organo a canne.\nAlla sinistra dell'altare, entro una nicchia, si trova l'organo a canne. Lo strumento \u00e8 stato costruito nel 2006 dai Fratelli Ruffatti e dispone di 40 registri (dei quali 35 reali, 3 trasmessi e 2 digitali) per un totale di 2706 canne. La trasmissione \u00e8 meccanica, con sistema elettrico di servoassistenza per i registri. La consolle \u00e8 fissa, davanti al corpo d'organo, e dispone di tre tastiere di 61 note ciascuna e pedaliera concavo-radiale di 32; i registri sono azionati da pomelli su pi\u00f9 colonne ai lati dei manuali.\nLe polemiche.\nAll'interno della Chiesa torinese, la costruzione di quest'opera \u00e8 stata preceduta da un ampio dibattito, che ha diviso in due sia il clero sia i credenti della citt\u00e0.\nDon Carlo Carlevaris, il primo prete operaio della citt\u00e0, si pronunci\u00f2 contro l'opportunit\u00e0 di stanziare 12 milioni per una costruzione del genere, essendoci a Torino situazioni di povert\u00e0 a cui questo denaro poteva essere devoluto.\nIl sacerdote espose le sue tesi pubblicamente, con articoli sul settimanale diocesano \"La Voce del Popolo\" e lettere nella rubrica \"Specchio dei tempi\" de \"La Stampa\"; l'opinione favorevole alla costruzione venne invece rappresentata da don Giuseppe Trucco, anch'egli ex prete operaio, che in seguito divenne il primo parroco del Santo Volto.\nChiamati dall'arcivescovo Severino Poletto a votare, i sacerdoti torinesi si espressero a favore della costruzione della chiesa con una maggioranza molto risicata, 52 % contro 48 %, su un totale di 431 votanti.\nIn una intervista successiva all'apertura, Don Trucco ammise che \"la chiesa in un anno ha spese per 50 mila euro e che tutte le contribuzioni dei parrocchiani non superano i 25 mila euro l'anno. E poi c'\u00e8 la diocesi che ripiana il deficit attingendo da un terzo dell'8 per mille.\""}
{"id": "1088358", "revid": "60344", "url": "https://it.wikipedia.org/wiki?curid=1088358", "title": "Sherrington", "text": ""}
{"id": "1088361", "revid": "287204", "url": "https://it.wikipedia.org/wiki?curid=1088361", "title": "Bill Everett", "text": "\u00c8 noto per essere il creatore di alcuni supereroi, come Namor, il Sub-Mariner (per la Timely Comics) e Devil (per la Marvel Comics), insieme con Stan Lee.\nBiografia.\nPochi anni dopo la sua nascita, la famiglia si trasfer\u00ec in Arizona. Sotto la guida del padre, Everett cominci\u00f2 a sviluppare un interesse per i disegni umoristici. Il padre voleva che diventasse un caricaturista, ma sfortunatamente mor\u00ec prima di vedere realizzato il suo sogno. L'ammirazione di Bill per il lavoro di Milton Caniff lo indusse probabilmente ai primi approcci con il modo dei Fumetti. All'et\u00e0 di 15 anni, trascorse due anni nella marina mercantile e questa sua passione per l'acqua si rifletteva anche nei suoi primi fumetti. Bill svilupp\u00f2 uno stile unico nel disegnare fumetti, probabilmente proprio per il fatto di avere frequentato solo per breve tempo la scuola d'arte.\nIl primo lavoro fu per il Boston Herald Traveler come membro dello staff grafico per le pubblicit\u00e0 commerciali. In seguito divenne redattore d'arte per Radio News Magazine e lavor\u00f2 per Teck Publications, poi diventata Ziff-Davis (William Bernard Ziff &amp; Bernard G. Davis). Dopo essere stato licenziato per dissensi con il suo principale, fortunatamente incontr\u00f2 un suo ex-collega, Walter Holze, che convinse Bill ad accettare il suo primo lavoro legato a un volume di fumetti presso la John Harley Publications, che produceva la Centaur line of comics. La Centaur era una compagnia minore che produceva eroi di secondo piano come The Sentinel, Ferret, \"TNT\" Todd, Vapo-Man, Minimidget e Ritty e molti altri. La societ\u00e0 diede a Bill l'opportunit\u00e0 di lavorare su un personaggio d'avventure che molti ancora oggi considerano il suo capolavoro, superiore persino al successivo Principe Namor, il Sub-Mariner. Amazing-Man non fu il primo incarico di Bill alla nuova societ\u00e0. Inizialmente lavor\u00f2 su un personaggio spaziale conosciuto come Skyrocket Steele. Poco dopo comunque Bill diede vita alla prima edizione di Amazing-Man.\nIn seguito, insieme a Carl Burgos, Paul Gustavson, Ben Thompson e alcuni altri fondo una nuova azienda di servizi per l'editore di fumetti, la Funnies Incorporated. Il loro primo progetto fu Motion Picture Funnies Weekly, che avrebbe dovuto essere distribuito settimanalmente nei cinema. Tuttavia fu pubblicato un unico fascicolo, anzi la stessa distribuzione di quell'unico numero fu fonte di ampie discussioni nel mercato dei fumetti alcuni anni pi\u00f9 tardi. Il primo fascicolo conteneva un'avventura di otto pagine incentrata su Namor, scritta e illustrata da Bill Everett. Le avventure del Principe Namor continuarono poi grazie a Frank Torpey, il direttore delle vendite della Funnies Inc., il quale riusc\u00ec a convincere l'editore pulp Martin Goodman a entrare nell'editoria dei fumetti. Goodman chiam\u00f2 la nuova compagnia Timely Publications e il primo fumetto che pubblic\u00f2, \"Marvel Comics\" n. 1, fu realizzato interamente dallo staff della Funnies Inc.. Ovviamente al suo interno si trovava anche \"Sub-Mariner\" di Everett. \nMor\u00ec per un arresto cardiaco. "}
{"id": "1088363", "revid": "228587", "url": "https://it.wikipedia.org/wiki?curid=1088363", "title": "Cella calda", "text": "Una cella calda (in inglese hot cell) \u00e8 una porzione di edificio adeguatamente costruita e schermata per consentire la lavorazione e la manipolazione a distanza di materiale radioattivo. \nSi reperisce in centrali nucleari, istituti e laboratori scientifici universitari ed ospedalieri (per applicazioni di medicina nucleare, radioterapia, radiologia), opifici di industrie ad avanzata tecnologia. \nRichiede come caratteristiche costruttive un elevato spessore di pareti e solai, porte, eventuali finestre ed altri accessi, oltre alla piombatura (od altro isolamento) del volume esterno ed a numerosi dispositivi per il controllo della quantit\u00e0 e della intensit\u00e0 delle radiazioni nonch\u00e9 per la manovra a distanza delle operazioni da eseguirvisi; anche gli impianti idrici, elettrici od altri, devono essere convenientemente studiati, preferendosi spesso la formula dei circuiti chiusi con interfaccia protetto. \nTalvolta pu\u00f2 rendersi necessario od obbligatorio abbandonare la struttura per saturazione della radioattivit\u00e0, incidente o prescrizione normativa (generalmente relativa al decorso di un dato tempo di attivit\u00e0); l'operazione di abbandono si compone di una bonifica (volta ad assorbire con opportuni catalizzatori quanto possibile degli elementi radioattivi presenti) e di una cosiddetta \"sepoltura\", consistente nella copertura della cella calda con colate di cemento con speciali caratteristiche molecolari e con una copertura finale per mezzo di ceneri inerti. Per solito si preferisce situare gi\u00e0 in sede di progetto le cella calda in posizione preferibilmente interrata, e questo sia per la previsione di una futura necessit\u00e0 di \u201csepoltura\u201d della cella calda, sia per limitare al massimo le inevitabili infinitesimali dispersioni di radioattivit\u00e0 nell'ambiente circostante attraverso la pur poderosa muratura, sia infine per il peso della struttura. \nNell'estimo rileva se la cella calda valga positivamente come strumento tecnologicamente avanzato per l'attivit\u00e0 esplicata nell'immobile esaminato, oppure se valga negativamente come potenziale fonte di rischio o come oggetto di particolare disciplina normativa che imponga particolari obblighi e limitazioni al godimento del bene o di beni limitrofi."}
{"id": "1088364", "revid": "120155244", "url": "https://it.wikipedia.org/wiki?curid=1088364", "title": "Esterh\u00e1zy", "text": "La famiglia Esterh\u00e1zy (secondo le epoche e i rami della famiglia stessa anche Esterh\u00e1zi, Eszterh\u00e1zy o Eszterh\u00e1zi) \u00e8 una delle pi\u00f9 antiche famiglie nobiliari ungheresi.\nOriginaria dell'Alta Ungheria (oggi Slovacchia), la famiglia acquist\u00f2 importanza con il conte Nicola Esterh\u00e1zy (1583-1645) e suo figlio, il principe Paolo I Esterh\u00e1zy (1635-1713) che ottennero dapprima il titolo comitale e poi quello principesco, divenendo una delle principali famiglie aristocratiche ungheresi. Uno dei suoi ultimi esponenti \u00e8 stato lo scrittore P\u00e9ter Esterh\u00e1zy.\nStoria.\nLe origini della famiglia risalgono al XIII secolo, in cui si ha notizia di un tale \"Salomon\" che nel 1238 divise i beni della famiglia fra i due figli \"P\u00e9ter\" e \"Illy\u00e9s\". Signori ereditari nel comitato di \u00d6denburg, nel 1421 a seguito dell'acquisto da parte della famiglia del feudo di \"Gal\u00e1nta\" (Slovacchia, comitato di Presburgo), presso Presburgo, l'odierna Bratislava, la famiglia assunse il nome completo di Esterh\u00e1zy de Gal\u00e1nta.\nIl primo membro della famiglia ad emergere nella storia fu Ferencz Zerhazy (1563-1594), vice-tenente della contea di Presburgo che fu elevato al rango di barone di Gal\u00e1nta e cambi\u00f2 il suo nome in Esterh\u00e1zy. Dai suoi figli nasceranno i rami di discendenza della famiglia:\nNel 1626 agli Esterh\u00e1zy del ramo di Zvolen venne assegnato con Mikl\u00f3s (1583-1645) il titolo di conte nel 1712, mentre al ramo dei Forchtenstein (Frakn\u00f3) viene concesso il titolo di principe del Sacro Romano Impero col predicato di \"Altezza serenissima\" (\"Hochgeboren\"), con voto personale al Reichstag.\nUlteriori divisioni si avranno anche nei secoli successivi, quando ai rami Frakn\u00f3 (principesco), Csesznek (comitale), Z\u00f3lyom (comitale), si aggiunger\u00e0 il ramo transilvano.\nLa linea principesca acquist\u00f2 dal principe de Cro\u00ff - nel maggio 1804 - la contea sovrana di Edelstetten in Svevia divenuta principesca sette mesi dopo.\nCi\u00f2 gli permise di ricevere il diritto di seggio e di voto ereditario alla Dieta dell'impero (Reichstag) come principi-conti sovrani. Nel 1806 con la soppressione del Sacro Romano Impero sono mediatizzati e la contea sovrana \u00e8 annessa dalla Baviera, mentre la signoria di Gallingen dal Baden. Unico principe sovrano fu, quindi, Nicola Ferdinando dal 1804 al 1806.\nIl ramo principesco.\nNel 1613, dopo che il ramo principale della famiglia ebbe ottenuto il titolo baronale, la vera rivoluzione nelle sorti della casata venne compiuta da Mikl\u00f3s Esterh\u00e1zy che riusc\u00ec a traghettare le fortune della sua progenie da importante famiglia di magnati a una delle pi\u00f9 importanti famiglie del regno ungherese attraverso una serie di azioni strategiche e diplomatiche. Uno delle tappe obbligate per emergere fu la sua conversione al cattolicesimo (era in precedenza calvinista) oltre alla dimostrazione di grande fedelt\u00e0 alla causa dell'imperatore del Sacro Romano Impero (nelle sue funzioni di re d'Ungheria), ponendo cos\u00ec le basi per una rapida ascesa della sua famiglia. Nel 1622 egli ricevette dalle mani dell'imperatore il feudo di Forchtenstein ed il titolo di conte, oltre al governo della contea di Eisenstadt.\nPer l'imperatore, la famiglia Esterh\u00e1zy rappresent\u00f2 sempre pi\u00f9 un importante baluardo militare contro l'avanzata dei turchi in Ungheria e di conseguenza in tutta l'Europa centrale, poich\u00e9 la famiglia si era dimostrata in grado di raccogliere un numero considerevole di soldati a proprie spese, possedendo notevoli entrate, e motivando cos\u00ec altri aristocratici ungheresi ad imitarne le gesta. I membri della famiglia Esterh\u00e1zy combatterono ripetutamente contro i turchi, soprattutto nel XVII secolo.\nNella battaglia di Vezek\u00e9ny nel 1652 morirono quattro membri della famiglia, tra cui il conte Ladislao Esterh\u00e1zy (figlio primogenito del conte Mikl\u00f3s Esterh\u00e1zy) ed i suoi cugini Franz, Thomas e Kaspar.\nIl secondogenito di Mikl\u00f3s, Paolo, ottenne il titolo di principe del Sacro Romano Impero a livello personale nel 1687 dall'imperatore Leopoldo I del Sacro Romano Impero come segno di gratitudine per i suoi sforzi bellici contro i turchi. Nel 1712 il titolo divenne ereditario per il primogenito della famiglia e fu Giuseppe II del Sacro Romano Impero all'epoca di Nicola I ad estendere l'uso del titolo di principe a tutti i membri maschi della casata.\nAnche durante la guerra dei trent'anni e nelle guerre napoleoniche, gli Esterh\u00e1zy diedero un loro notevole contributo di fedelt\u00e0 alla causa dell'impero, al punto che poterono beneficiare delle numerose secolarizzazioni che subirono conventi, feudi e propriet\u00e0 di et\u00e0 ecclesiastica con la mediatizzazione. Il principe Nicola II nel 1804 acquist\u00f2 i territori dell'ex convento di Edelstetten a Krumbach (in Baviera) per 28.000 fiorini dal principe Carlo Giuseppe di Ligne ottenendo cos\u00ec un seggio di voto nel Sacro Romano Impero che ad ogni modo cadde nel 1806. Nel 1813, con la fondazione del regno di Baviera, ottennero il riconoscimento di nobilt\u00e0 anche da parte della corte di Monaco.\nAnche durante la rivoluzione ungherese del 1848, i principi Esterh\u00e1zy si schierarono dalla parte degli Asburgo. Il principe Paolo III Antonio, da tempo ambasciatore a Londra, si dimise dalla carica di ministro del regno d'Ungheria nel 1848 per contrasti con l'atteggiamento filo indipendentista tenuto dai suoi connazionali che si dimostravano contrari alla politica degli Asburgo.\nLa fine della monarchia asburgica port\u00f2 notevoli cambiamenti anche all'interno della famiglia Esterh\u00e1zy. Con il Trattato di Trianon del 1920, le tenute degli Esterh\u00e1zy, si ritrovarono improvvisamente in cinque paesi diversi: Ungheria, Cecoslovacchia, Jugoslavia, Romania e Austria.\nL'archivio della famiglia, un tempo conservato al castello di Forchtenstein, oggi si trova in gran parte conservato nell'archivio di stato ungherese a Budapest. Le propriet\u00e0 in Ungheria vennero espropriate dal governo comunista nel 1947, mentre le propriet\u00e0 in Austria rimasero della famiglia.\nLa seconda guerra mondiale segn\u00f2 una svolta decisiva nella vita della famiglia Esterh\u00e1zy: parte della famiglia fugg\u00ec di fronte all'occupazione sovietica. Altri, come il conte Moritz Esterh\u00e1zy (1881-1960), che fu primo ministro dell'Ungheria nel 1917, e poi il principe Paolo V Esterh\u00e1zy, scelsero invece di rimanere nel paese. Il principe Paolo V fu condannato in un processo farsa insieme al cardinale J\u00f3zsef Mindszenty nel 1948 dai comunisti a 15 anni di reclusione. Riusc\u00ec a fuggire solo durante la rivolta ungherese nel 1956.\nConti Esterh\u00e1zy (1721; secondo ramo comitale, di Zvolen).\n\"Ramo estinto in linea maschile\"\nResidenze.\nIl nome della famiglia deriva dal villaggio di Esterh\u00e1za, nel regno d'Ungheria, oggi non pi\u00f9 esistente e da non confondere col castello col medesimo nome che la famiglia abit\u00f2 sin dal medioevo. Dal 1421 la famiglia ottenne il feudo di Gal\u00e1nta.\nLa sede pi\u00f9 importante di residenza per gli Esterh\u00e1zy fu indubbiamente Eisenstadt (ungherese: Kismarton). Qui nel XIV secolo venne eretta una fortezza fortificata che gli Esterh\u00e1zy acquistarono e ricostruirono tra il 1663 ed il 1672 per dar vita all'attuale castello Esterh\u00e1zy. La ragione per cui questo borgo venne prescelto per la sede principale della famiglia \u00e8 da ricercarsi nel fatto che per quanto la localit\u00e0 si trovasse in Ungheria, essa era abitata perlopi\u00f9 da tedeschi ed era situata molto pi\u00f9 vicina alla sede della corte asburgica, a Vienna (la regione rimase parte dell'Ungheria sino al 1921 quando pass\u00f2 all'Austria sulla base del Trattato di Saint-Germain del 1919 e del Trattato del Trianon del 1920).\nGli Esterh\u00e1zy ebbero inoltre un gran numero di residenze in tutto il regno d'Ungheria, incluse in Transilvania (oggi parte della Romania), sebbene molti di loro trascorressero la loro vita perlopi\u00f9 a Vienna. Negli anni '70 del Settecento il principe Mikl\u00f3s Esterh\u00e1zy, al quale Vienna non piaceva, diede il via alla costruzione di un magnifico palazzo a Fert\u0151d, in Ungheria, sul sito di un'antica residenza di caccia. Attualmente questo palazzo \u00e8 divenuta la pi\u00f9 famosa e la pi\u00f9 splendida delle residenze degli Esterh\u00e1zy, definita sovente la \"Versailles ungherese.\"\nLa famiglia vantava un gran numero di residenze sparse in diversi territori della monarchia asburgica:"}
{"id": "1088366", "revid": "1305772", "url": "https://it.wikipedia.org/wiki?curid=1088366", "title": "Cool Biz", "text": "Cool Biz \u00e8 la denominazione di una misura adottata dal governo del primo ministro giapponese Jun'ichir\u014d Koizumi attraverso il Ministero dell'ambiente, al fine di contrastare i cambiamenti ambientali mediante la promozione dell'informalit\u00e0 nell'abbigliamento durante l'estate del 2005.\nEtimologia.\n\"Cool Biz\" \u00e8 un'espressione coniata a partire dalle parole inglesi \"cool\" e \"business\", solitamente compressa in \"biz\". La prima traduce letteralmente \"fresco\", ma colloquialmente si pu\u00f2 tradurre come \"bello, fico, stupendo\", mentre la seconda vuol dire \"affari\".\nAspetti generali.\nIl governo non ha indicato una maniera speciale di vestirsi, n\u00e9 la necessit\u00e0 di comprare abiti nuovi, ad eccezione del suggerimento esplicito di non mettersi n\u00e9 cravatta n\u00e9 giacca. Si \u00e8 raccomandato di mantenere la temperatura dell'aria condizionata a 28\u00a0\u00b0C, meta che si pu\u00f2 raggiungere con l'uso di abiti pi\u00f9 leggeri.\nRispetto all'ambiente di lavoro durante l'estate, e a causa dell'entrata in vigore del Protocollo di Ky\u014dto, \u00e8 prevalso il giudizio negativo circa un iperraffreddamento dell'aria condizionata, dal punto di vista della salute e della conservazione dell'energia, dando la colpa alla cravatta e al completo da uomo, poich\u00e9 l'uso di questo tipo di vestiario aumenta la temperatura del corpo, il che obbliga ad abbassare la temperatura dei condizionatori d'aria. Alcuni uomini ritengono che questa diminuzione della temperatura negli spazi interni aumenti la sensazione di freddo, cos\u00ec come le donne parlano di un \"inferno gelato\".\nPer questo, il Ministero dell'ambiente giapponese ha lanciato un appello a mantenere la temperatura dell'aria condizionata a 28\u00a0\u00b0C durante l'estate, ha creato canzoni promozionali e, mediante la campagna denominata , ha chiesto agli impiegati giapponesi di utilizzare abiti pi\u00f9 leggeri. L'esempio hanno dovuto darlo gli impiegati governativi nell'area metropolitana di Tokyo, ma altri funzionari hanno mantenuto l'uso di giacca e cravatta, il che pare dimostrare che la campagna non ha ancora permeato la societ\u00e0 giapponese in generale.\nPerfino dentro il partito di governo, il Partito Liberal Democratico (PLD), persone come Shizuka Kamei hanno criticato la misura dicendo che \u00abquell'apparenza non sta bene ai politici\u00bb.\nNel 1979, dopo la crisi petrolifera degli anni settanta, il governo \u014chira aveva proposto la misura su idea dell'ex primo ministro Tsutomu Hata. Si arriv\u00f2 a creare gli , vestiti con maniche ampie, che ebbero una certa accettazione.\nI fabbricanti e i negozi di abbigliamento hanno trovato una nuova opportunit\u00e0 per vendere abiti da uomo e camicie che non lasciano vedere la cravatta, grazie a questa misura e a promozioni come il \"Casual Friday\", mentre le tipiche camicie di Okinawa, simili a quelle hawaiane, hanno avuto grande diffusione nel resto del Giappone. Inoltre, secondo calcoli del Centro di Indagine Economica, con la misura del \"Cool Biz\" la deteriorata economia giapponese potrebbe crescere di circa 100\u00a0000 milioni di yen.\nRisultato della campagna \"Cool Biz\" del 2005.\nIl 28 ottobre 2005, il Ministero dell'ambiente annunci\u00f2 i risultati della campagna \"Cool Biz\".\nIl Ministero realizz\u00f2 un'inchiesta via web sulla situazione attuale della misura il giorno 30 settembre 2005, coprendo approssimativamente 1.200 persone selezionate da un \"panel di internet\" di propriet\u00e0 di una societ\u00e0 di ricerca. Il risultato del sondaggio mostra che il 95,8% degli intervistati conosceva il \"Cool Biz\" e che il 32,7% dei 562 intervistati rispose che i suoi uffici avevano installato pi\u00f9 aria condizionata che negli anni precedenti. Basandosi sui risultati, la riduzione stimata del biossido di carbonio fu di circa 460.000 tonnellate-CO2, che equivale alla quantit\u00e0 di CO2 emessa approssimativamente da un milione di camini durante un mese.\nIl Ministero solleciter\u00e0 costantemente la popolazione ad installare aria condizionata a 28 gradi cent\u00edgradi, insieme a una maggiore diffusione del \"Cool Biz\".\n\"Warm Biz\".\nDurante l'inverno del 2005, si parl\u00f2 in varie delle principali catene d'informazione di promuovere una campagna \"Warm Biz\" per l'inverno, indossando una camicia pesante a collo alto al posto di giacca e cravatta. Il \"Warm Biz\" non fu promosso dal governo giapponese e l'idea non raccolse sostegno su vasta scala.\n\"Cool Biz 2006\".\nLa seconda campagna annuale \"Cool Biz\" inizi\u00f2 il 1\u00ba giugno 2006. Il primo ministro del Giappone e un gran numero di ministri diedero l'esempio di indossare abiti progettati per mantenerli freschi. Sembra che l'appoggio alla misura fuori dal governo stia guadagnando adepti."}
{"id": "1088379", "revid": "287204", "url": "https://it.wikipedia.org/wiki?curid=1088379", "title": "Furto d'uso", "text": "In diritto penale l'espressione furto d'uso si riferisce a un'ipotesi speciale di furto punibile a querela della persona offesa secondo il dettato dell'articolo 626 c.p. (Furti punibili a querela dell'offeso). Consiste nell'impossessarsi di una cosa altrui al solo scopo di farne uso momentaneo e nel restituirla immediatamente dopo.\nLa fattispecie, punita con la reclusione fino a un anno o con la multa fino a 206 euro, \u00e8 stata interessata da un'importante pronuncia della Corte costituzionale (sentenza n. 1085/1988), che ha dichiarato parzialmente illegittima la disposizione dell'articolo 626 nella parte in cui non prevede l'applicazione della stessa disciplina all'ipotesi in cui la restituzione della cosa \u00e8 mancata per caso fortuito o forza maggiore."}
{"id": "1088385", "revid": "339392", "url": "https://it.wikipedia.org/wiki?curid=1088385", "title": "Costa Gavras", "text": ""}
{"id": "1088387", "revid": "827882", "url": "https://it.wikipedia.org/wiki?curid=1088387", "title": "Gilda (storia)", "text": "La gilda o ghilda, termine di origine incerta (forse dal germanico \"gelten\", \"valore\", o dall'anglosassone \"gylta\", \"societ\u00e0 religiosa\") era una corporazione tipicamente germanica che si svilupp\u00f2 a cavallo del I millennio.\nStoria.\nNell'Inghilterra dell'anno Mille nacquero i primi statuti delle gilde inglesi, che comprendevano specifici patti di assistenza tra gli aderenti (ad esempio contro gli incendi delle abitazioni, che erano per lo pi\u00f9 in legno, o per la riparazione di offese subite dai membri), mentre \u00e8 del 1087 la prima gilda di mercanti.\nLa prima gilda di artigiani (nella fattispecie quella dei tessitori di Oxford) si costitu\u00ec nel 1100, sotto il regno di Enrico I. In questo e nel secolo successivo le gilde presero piede anche in Germania (dove furono chiamate anche \"gildae mercatoriae\") e nelle Fiandre; collateralmente si svilupparono altri tipi di associazioni come le \"hanse\", che differivano per caratteristiche particolari, spesso non ben definite.\nSempre pi\u00f9 prossime a identificarsi con le corporazioni, le gilde ebbero nel XX secolo un ultimo momento di reviviscenza in Inghilterra durante la prima guerra mondiale e nei periodi immediatamente successivi.\nCaratteristiche.\nPraticamente definibile come corporazione di arti e mestieri, era una associazione tra tutti coloro che esercitavano una determinata professione.\nNella forma originaria la corporazione consisteva di un'associazione fondata su uno spirito di mutua assistenza tra i partecipanti, soprattutto nella difesa degli aderenti a una comune confessione religiosa."}
{"id": "1088395", "revid": "36426", "url": "https://it.wikipedia.org/wiki?curid=1088395", "title": "Numerazione civica", "text": ""}
{"id": "1088397", "revid": "767487", "url": "https://it.wikipedia.org/wiki?curid=1088397", "title": "Varvara", "text": "Originaria di Bala\u0161ikha, presso Mosca, Varvara ha iniziato la sua carriera nel campo dei musical teatrali, studiando all'Accademia Gnesin di Odessa, in Ucraina, sotto la direzione di Matvej O\u0161erovskij. Si \u00e8 diplomata all'Accademia Russa di Arti Teatrali GITIS come cantante, prendendo parte a lavori teatrali diretti da Lev Le\u0161\u010denko.\nNel 2000 ottiene un contratto con la casa discografica NOX Music, e nel 2001 realizza il suo album di debutto, \"Varvara\", nel quale la maggior parte delle canzoni erano scritte da autori sino ad allora praticamente sconosciuti in Russia; sconosciuti erano anche i musicisti che l'accompagnavano.\nLe influenze nella musica di Varvara spaziavano dalla tradizione russa a quella araba, e per questo le emittenti radio erano spesso riluttanti a trasmettere le sue canzoni; ma nonostante questo, pezzi come \"Varvara\", \"Babo\u010dka\" e \"Leti na svet\" ebbero successo.\nNell'estate del 2002, il discografico svedese Norm Bj\u00f6rn propone a Varvara di registrare una canzone con l'Orchestra Sinfonica Svedese: il risultato fu il brano \"\u00c8to pozadi\", compreso nel secondo album \"Bli\u017ee\", uscito nel febbraio 2003. Le restanti canzoni dell'album furono registrate nello studio dei Brat'ja Grimm (Grimm Brothers) a Mosca e pubblicate dalla casa ARS-Records; fra queste, ricordiamo \"Dve storony luny\", con influenze celtiche, e \"Od-na\".\nUn terzo album, \"Gr\u00ebzy\", \u00e8 stato realizzato nel 2005, con notevole successo in Russia. Nello stesso anno, Varvara ha preso parte alle selezioni nazionali russe per la partecipazione all'Eurovision Song Contest, arrivando quarta con la canzone \"Letala da pela\".\nNel 2006 ha registrato \"Dva puti (Dva \u0161ljakhy)\", un duetto bilingue con la nota cantante ucraina Ruslana."}
{"id": "1088398", "revid": "106426871", "url": "https://it.wikipedia.org/wiki?curid=1088398", "title": "In My Bed", "text": "In My Bed \u00e8 un singolo della cantante e cantautrice inglese Amy Winehouse, pubblicato nel 2004 dalla Island Records ed estratto dall'album \"Frank\". La canzone \u00e8 stata pubblicata come doppio singolo (o doppia A-side) insieme a \"You Sent Me Flying\".\nLa canzone.\nIl singolo \u00e8 stato pubblicato il 5 aprile 2004 ed ha raggiunto la 60\u00aa posizione della Official Singles Chart. La canzone usa un campionamento della base di \"Made You Look\", un successo del rapper Nas. Entrambi i brani sono stati scritti e prodotti da Salaam Remi. Il testo descrive come \u00e8 difficile far capire ad un uomo che talvolta le relazioni occasionali sono basate solo sul sesso anche dal punto di vista femminile.\nIl video.\nIl video musicale mostra Amy Winehouse in un albergo, che accompagna un ragazzo; i due si salutano e lei comincia a girovagare per l'albergo; infine torna nella sua camera, dove arriva un altro ragazzo."}
{"id": "1088403", "revid": "1097011", "url": "https://it.wikipedia.org/wiki?curid=1088403", "title": "Prato (agricoltura)", "text": "Il prato \u00e8 un terreno agricolo inerbito per pi\u00f9 di un anno. Fino ad un anno (un ciclo colturale) si parla invece di \"erbaio\". Nel caso in cui il cotico erboso venga mantenuto per pi\u00f9 di 5 anni, si parla di \"prato stabile\" o, meglio, \"prato permanente\".\nNella qualificazione colturale effettuata dal catasto, ai fini di determinazione della rendita del fondo, si distinguono 5 tipi di prato: "}
{"id": "1088407", "revid": "767487", "url": "https://it.wikipedia.org/wiki?curid=1088407", "title": "You Sent Me Flying", "text": "You Sent Me Flying \u00e8 un singolo della cantante e cantautrice inglese Amy Winehouse, pubblicato nel 2004 dalla Island Records ed estratto dall'album \"Frank\". La canzone, \u00e8 stata pubblicata come doppio singolo (o doppia A-side) insieme a \"In My Bed\".\nLa canzone.\nIl singolo \u00e8 stato pubblicato il 5 aprile 2004 ed ha raggiunto la 60\u00aa posizione della Official Singles Chart.\nVideo.\nNon esiste un video musicale del pezzo, essendo stato destinato esclusivamente alla diffusione radiofonica."}
{"id": "1088432", "revid": "108763776", "url": "https://it.wikipedia.org/wiki?curid=1088432", "title": "Kangerluluup Tasia", "text": "Il Kangerluluup Tasia \u00e8 un lago della Groenlandia. Si trova presso la costa del Mare del Labrador, poco distante da Capo Farvel, a 60\u00b039'N 45\u00b033'O; appartiene al comune di Kujalleq."}
{"id": "1088433", "revid": "108763882", "url": "https://it.wikipedia.org/wiki?curid=1088433", "title": "Qaleqitaa", "text": "Il Qaleqitaa \u00e8 un lago della Groenlandia. Si trova presso la costa del Mare del Labrador, a 230\u00a0m sul mare, a 60\u00b048'N 45\u00b018'O; \u00e8 situato nel comune di Kujalleq."}
{"id": "1088434", "revid": "108763276", "url": "https://it.wikipedia.org/wiki?curid=1088434", "title": "Qallimiut Tasia", "text": "Il Qallimiut Tasia \u00e8 un lago della Groenlandia. Si trova presso la costa del Mare del Labrador, a 60\u00b043'N 45\u00b023'O; appartiene al comune di Kujalleq."}
{"id": "1088435", "revid": "108763927", "url": "https://it.wikipedia.org/wiki?curid=1088435", "title": "Qorlortorsuup Tasia", "text": "Il Qorlortorsuup Tasia \u00e8 un lago della Groenlandia. Si trova presso la costa del Mare del Labrador, 11\u00a0km a sud dell'Igaliku Kujalleq, a 60\u00b047'N 45\u00b014'O; appartiene al comune di Kujalleq."}
{"id": "1088452", "revid": "38120", "url": "https://it.wikipedia.org/wiki?curid=1088452", "title": "The Los Sri Lanka Parakramabahu Brothers", "text": ""}
{"id": "1088453", "revid": "363629", "url": "https://it.wikipedia.org/wiki?curid=1088453", "title": "Alto tradimento", "text": "L'alto tradimento si pu\u00f2 considerare come attentato violento contro l'esistenza o l'ordine dello stato o contro i sovrani. In alcuni Paesi la legge distingue il tradimento dall'alto tradimento.\nNel Regno Unito, reati che costituiscono alto tradimento comprendono il complotto per l'omicidio del sovrano; commettere adulterio con la consorte o con la figlia maggiore non sposata del sovrano, o con la moglie dell'erede al trono; muovere guerra al sovrano e aderire ai nemici del sovrano, dando loro aiuto o conforto; e tentare di minare la linea di successione legittimamente stabilita.\nIn Italia.\nL'alto tradimento, nell'ordinamento giuridico italiano, \u00e8 un reato militare, previsto dall'art. 77 del codice penale militare di pace.\nGi\u00e0 in epoca risorgimentale il codice penale austriaco disciplinava la fattispecie del reato di alto tradimento, caratterizzato \u00abdalla enorme latitudine di questa interpretabilit\u00e0 e delle sue applicazioni\u00bb.\nAlto tradimento del Presidente della Repubblica.\nPer l'ordinamento giuridico italiano, l'alto tradimento del Presidente della Repubblica \u00e8 citato nella Costituzione, agli articoli 90, comma II (Responsabilit\u00e0 degli atti commessi durante il mandato) e 134, comma III (Funzioni della Corte Costituzionale). Per mettere in stato di accusa il Presidente della Repubblica, il Parlamento si riunisce in seduta comune e, tramite votazione, decide l'eventuale rinvio a giudizio del medesimo alla Corte Costituzionale. \nFino ad ora, non si \u00e8 mai proceduto a rinviare a giudizio il presidente.\nNormalmente, la Corte Costituzionale \u00e8 composta da quindici membri, un terzo dei quali nominati proprio dal capo dello stato in accusa; onde evitare un voto condizionato e fortemente sbilanciato, i quindici membri gi\u00e0 in carica vengono integrati da altri sedici membri straordinari (che devono essere eleggibili in qualit\u00e0 di senatore), estratti a sorte da una apposita lista stilata dal Parlamento ogni nove anni."}
{"id": "1088463", "revid": "17351", "url": "https://it.wikipedia.org/wiki?curid=1088463", "title": "OH-58", "text": ""}
{"id": "1088465", "revid": "17351", "url": "https://it.wikipedia.org/wiki?curid=1088465", "title": "OH-58 Kiowa", "text": ""}
{"id": "1088466", "revid": "36426", "url": "https://it.wikipedia.org/wiki?curid=1088466", "title": "Federico ferrari", "text": ""}
{"id": "1088468", "revid": "785863", "url": "https://it.wikipedia.org/wiki?curid=1088468", "title": "Cercate quel bambino", "text": "\"Cercate quel bambino (Bump in the Night)\" \u00e8 un film per la televisione del 1991, diretto da Karen Arthur.\nTrama.\nUn pedofilo che adesca ragazzini per realizzare filmati pornografici, rapisce con l'inganno Jonathan, un bambino particolare.\nE proprio grazie a questo bambino, si pentir\u00e0 delle sue azioni e riuscir\u00e0 a sventare un disegno criminoso immolandosi a sua volta."}
{"id": "1088478", "revid": "486946", "url": "https://it.wikipedia.org/wiki?curid=1088478", "title": "Adventure One", "text": ""}
{"id": "1088486", "revid": "642594", "url": "https://it.wikipedia.org/wiki?curid=1088486", "title": "Associazione Calcio Forl\u00ec", "text": ""}
{"id": "1088491", "revid": "599013", "url": "https://it.wikipedia.org/wiki?curid=1088491", "title": "Jason Gardener", "text": "Biografia.\nGardener ottiene i suoi primi risultati di rilievo internazionale ai Mondiali juniores del 1994, piazzandosi al secondo posto nei 100 metri piani e contribuendo alla vittoria della staffetta 4\u00d7100 metri.\nNel 1998 \u00e8 ancora argento, stavolta nei 60 metri piani, ai Campionati europei di atletica leggera indoor svoltisi a Valencia. L'anno seguente partecipa ai Campionati mondiali indoor, conquistando un bronzo nei 60 metri e stabilendo il record britannico della specialit\u00e0. Durante la stagione all'aperto, al meeting Athletissima di Losanna, realizza quella che \u00e8 tuttora la sua migliore prestazione nei 100 metri, con il tempo di 9\"98. Ai Mondiali di Siviglia invece stabilisce con Darren Campbell, Marlon Devonish e Dwain Chambers il record britannico della 4\u00d7100 m, fermando il cronometro sul tempo di 37\"73.\nIl 2000 inizia bene per Gardener, con l'oro nei 60 metri ai Campionati europei indoor di Gand e con il record europeo nei 50 metri piani (5\"61). In estate per\u00f2 si infortuna e si presenta in condizioni di forma non ottimali ai Giochi olimpici di Sydney 2000, non andando oltre i quarti di finale nei 100 metri.\nNel 2002 conferma il suo titolo dei 60 metri agli Europei indoor ed \u00e8 oro anche ai Giochi del Commonwealth nella 4\u00d7100 metri. Negli anni successivi conferma la sua abilit\u00e0 nelle competizioni al coperto, con un bronzo ai Mondiali indoor 2003 ed un oro ai Mondiali indoor 2004, dove supera lo statunitense Shawn Crawford.\nNell'estate 2004 partecipa ai Giochi olimpici di Atene, dove conquista l'oro nella 4\u00d7100 m insieme a Darren Campbell, Marlon Devonish e Mark Lewis-Francis, con un 38\"07 che rappresenta la miglior prestazione mondiale stagionale. I britannici, nuovamente con Gardener nel quartetto, non riescono a bissare il successo ai Mondiali di Helsinki l'anno successivo, dove ottengono un bronzo.\nNel marzo 2007 vince il suo quarto oro ai Campionati europei indoor di Birmingham. Il 3 agosto dello stesso anno prende parte per l'ultima volta ad una gara di atletica, gareggiando in una prova di staffetta 4\u00d7100 metri al London Grand Prix."}
{"id": "1088505", "revid": "1543377", "url": "https://it.wikipedia.org/wiki?curid=1088505", "title": "Tokugawa Ienari", "text": "Figlio adottivo di Tokugawa Ieharu, fu l'undicesimo sh\u014dgun dello shogunato Tokugawa.\nDivenuto sh\u014dgun all'et\u00e0 di 13 anni, divenne noto per gli eccessi del lusso, del piacere e della corruzione che caratterizzarono il suo governo, il pi\u00f9 lungo dello shogunato. Gli si attribuiscono 900 donne, tra consorti, concubine e amanti, e dalle 40 consorti ebbe 55 figli, che diede in adozione o matrimonio a molti suoi vassalli, stabilendo cos\u00ec relazioni familiari a rinsaldare i rapporti con i daimy\u014d. Alcuni dei suoi figli avrebbero giocato un ruolo importante durante il Bakumatsu (1853-1867) e la guerra Boshin."}
{"id": "1088507", "revid": "1913206", "url": "https://it.wikipedia.org/wiki?curid=1088507", "title": "Pierre Reverdy", "text": "Sensibile alle ricerche dei pittori cubisti, accolse sulla rivista \"Nord-Sud\" (1917-1918) scritti di Max Jacob, Apollinaire e di esponenti del \"cubismo\" letterario.\nDal 1915 pubblic\u00f2, quasi di anno in anno, numerose raccolte poetiche, oltre a qualche volume di saggistica e narrativa. I suoi versi sono riuniti nei volumi: \"Plupart du temps\" (Maggior parte del tempo, del 1945) per il periodo 1915-1922 e \"Main-d'\u0153uvre\" (Manodopera, del 1949) per gli anni 1925-1948 (con alcuni inediti giovanili).\nLe sue poesie sono un tessuto di immagini insieme concrete e misteriose. Ammirato dai surrealisti, Reverdy ha lasciato un'impronta profonda nella poesia contemporanea. Appartato e riconoscente al mondo che lo ha fatto poeta, nel 1924 Aragon, Breton e Soupault dichiaravano pubblicamente di non avere difficolt\u00e0 a dire che Reverdy fosse il pi\u00f9 grande poeta vivente "}
{"id": "1088508", "revid": "63716", "url": "https://it.wikipedia.org/wiki?curid=1088508", "title": "Ienari Tokugawa", "text": ""}
{"id": "1088510", "revid": "643662", "url": "https://it.wikipedia.org/wiki?curid=1088510", "title": "FC Lokomotivi Tbilisi", "text": ""}
{"id": "1088511", "revid": "643662", "url": "https://it.wikipedia.org/wiki?curid=1088511", "title": "Lokomotiv Tbilisi", "text": ""}
{"id": "1088512", "revid": "339392", "url": "https://it.wikipedia.org/wiki?curid=1088512", "title": "FC Dinamo Batumi", "text": ""}
{"id": "1088515", "revid": "339392", "url": "https://it.wikipedia.org/wiki?curid=1088515", "title": "Dynamo Batumi", "text": ""}
{"id": "1088525", "revid": "1543377", "url": "https://it.wikipedia.org/wiki?curid=1088525", "title": "Alex Horley", "text": "Dopo una prima esperienza come disegnatore di illustrazioni e copertine per il mensile \"Kaos\", Alex ha partecipato ai progetti \"Alba nera\" per la Granata Press, \"Mutant Chronicles\" per la Acclaim.\nSuccessivamente ha disegnato copertine e storie di albi statunitensi per la Dark Horse Comics (\"Dead or Alive: A Cyberpunk Western\"), DC Comics (\"Lobo\", \"Lobo: Morte e tasse\", \"Lo Spettro\"), Verotik Comics (\"Jaguar God\"), Vertigo (\"Muktuk Wolfsbreath\", \"Battleaxes\"), Image Comics (\"Sharky\"), Penthouse Comix e per la rivista \"Frank Frazetta Fantasy Illustrated\", \"Lobo Unbound\".\nHorley \u00e8 attivo anche nel campo delle \"trading cards\" (\"Batman Master Series\", \"Magic the Gathering\", \"Harry Potter\") e specialmente per World of Warcraft ed Hearthstone della Blizzard Entertainment.\nTra le sue influenze pi\u00f9 significative ci sono Frank Frazetta John Buscema Simon Bisley."}
{"id": "1088526", "revid": "38120", "url": "https://it.wikipedia.org/wiki?curid=1088526", "title": "Alessandro Orlandelli", "text": ""}
{"id": "1088529", "revid": "830939", "url": "https://it.wikipedia.org/wiki?curid=1088529", "title": "Jacob van Reefsen", "text": "Il suo nome latinizzato era Jacobus Revius, pubblic\u00f2 una critica delle \"Disputationes metaphysicae\" (1597) di Francisco Su\u00e1rez e scrisse varie opere polemiche contro la filosofia di Cartesio, trattati di teologia e di storia.\nLa sua accesa polemica contro la Spagna e il papato lo fecero accusare spesso di fanatismo. Pubblic\u00f2 un'unica raccolta di versi, \"Canti e poemi dell'Overijssel\", nel 1630.\nAmmiratore di Pieter Corneliszoon Hooft e Constantijn Huygens ne segu\u00ec spesso i moduli formali pur rivelando influssi francesi, ad esempio in Pierre de Ronsard."}
{"id": "1088530", "revid": "767487", "url": "https://it.wikipedia.org/wiki?curid=1088530", "title": "Quel motel vicino alla palude", "text": "Quel motel vicino alla palude (\"Eaten Alive\") \u00e8 un film horror del 1977, diretto da Tobe Hooper, con Robert Englund.\nIl film \u00e8 ispirato alle vicende di Joe Ball, il leggendario serial killer che uccise moltissime donne negli anni trenta. Non a caso il mito vuole che il mostro uccidesse persone per darle in pasto ai suoi alligatori. Numerosi, nel film, gli accostamenti a \"Non aprite quella porta\", altro prodotto di Hooper.\nTrama.\nUna giovane prostituta, Clara, affitta una stanza in un motel sul bordo di una palude gestito da Judd, un reduce del Vietnam. Quest'ultimo dedica tutte le sue attenzioni a un famelico e terrificante coccodrillo allevato nella prospiciente area paludosa. Afflitto da paranoia, il folle Judd uccide Clara a colpi di forcone per poi darla in pasto al suo coccodrillo.\nAl motel arriva una coppia con la figlioletta Angie, che affitta una stanza.\nDopo aver ucciso il marito, Judd sequestra la moglie e la lega al letto, senza riuscire a bloccare la bambina, che si nasconde sotto la palafitta dalla quale scorge l'edificio. Quando torna Harvey Wood, Judd lo uccide e lo fa mangiare dal coccodrillo. Sopraggiunge anche Libby, la bella sorella di Clara in cerca della donna scomparsa e si reca in citt\u00e0 per esporre il caso allo sceriffo.\nIntanto un litigioso cowboy Buck (Robert Englund) e la sua ragazza, che hanno affittato una stanza del motel, vengono attirati dai mugolii della donna legata al letto nel piano di sopra e dalle urla della bambina sotto la palafitta.\nI due tentano di salvare la donna ma il cowboy viene ucciso da Judd con il solito macabro rituale e la donna fugge in preda al terrore. La bambina riesce a scappare mentre la sorella di Clara libera la madre della bambina. Entrambe dopo una breve lotta riescono a scaraventare Judd nel fiume dove viene finalmente divorato dal suo stesso coccodrillo.\nCitazioni.\nLa Frase \"My name is Buck and I'm there to fuck\", pronunciata dal personaggio interpretato da Robert Englund all'inizio del film, \u00e8 presente anche nella pi\u00f9 celebre pellicola \"\" di Quentin Tarantino, dove \u00e8 pronunciata in circostanze simili a quelle inerenti alla scena del film originale."}
{"id": "1088532", "revid": "5456", "url": "https://it.wikipedia.org/wiki?curid=1088532", "title": "Jacobus Revius", "text": ""}
{"id": "1088544", "revid": "228587", "url": "https://it.wikipedia.org/wiki?curid=1088544", "title": "Sergio Aragon\u00e9s", "text": "Biografia.\nNato a San Mateo, nella Comunit\u00e0 Valenzana, il 6 settembre del 1937, Aragon\u00e9s e la sua famiglia dovettero rifugiarsi in Francia a causa dell'imperversare della guerra civile spagnola, per poi emigrare in Messico nel 1943, dove Sergio studi\u00f2 architettura all'universit\u00e0. Successivamente, emigr\u00f2 negli Stati Uniti nel 1962, all'et\u00e0 di 25 anni (attualmente vive ad Ojai, in California).\nA New York, riusc\u00ec ad entrare nello \"staff\" della rivista \"Mad\" grazie all'intercessione del cubano Antonio Proh\u00edas, autore della celebre striscia satirica \"Spy vs. Spy\", di cui divenne uno dei contributori storici; nel 1980 insieme a Mark Evanier cre\u00f2 il personaggio \"creator-owned\" (cio\u00e8 di cui detiene i diritti) di Groo (chiamato cos\u00ec perch\u00e9 non ha nessun significato in nessuna lingua), la cui serie \u00e8 stata pubblicata negli anni da diversi editori (Pacific Comics, Eclipse Comics, Marvel Comics/Epic Comics, Image Comics, Dark Horse Comics).\nNegli anni ha scritto anche storie umoristiche per le major Marvel e DC (\"Fanboy\", \"Sergio Aragon\u00e9s Massacres Marvel\", \"Sergio Aragon\u00e9s Destroys DC\", \"Solo\")."}
{"id": "1088545", "revid": "110157", "url": "https://it.wikipedia.org/wiki?curid=1088545", "title": "Prva hrvatska nogometna liga 2003-2004", "text": "La Prva hrvatska nogometna liga 2003-2004, conosciuta anche come Prva HNL O\u017eujsko 2003-2004 per motivi di sponsorizzazione, \u00e8 stata la tredicesima edizione della massima serie del campionato di calcio croato, disputata tra il 26 luglio 2003 e il 15 maggio 2004, e conclusa con la vittoria del Hajduk Spalato, al suo quinto titolo (diciassettesimo in totale).\nCapocannoniere del torneo fu Robert \u0160pehar (NK Osijek), con 18 reti.\nFormula.\nLa formula del torneo fu la stessa della stagione precedente. Le squadre partecipanti furono dodici e disputarono una prima fase di andata e ritorno per un totale di 22 partite.\nLe prime sei disputarono i play-off per il titolo e l'ammissione alle coppe europee mentre le ultime sei i play-out al termine dei quali l'ultima fu retrocessa e la penultima spareggi\u00f2 con la seconda della 2.HNL. In questa fase vennero mantenuti i punti conquistati nella prima parte del torneo.\nLe squadre qualificate alle coppe europee furono cinque: la vincente alla UEFA Champions League 2004-2005, la seconda e la vincitrice della coppa nazionale alla Coppa UEFA 2004-2005 e due ulteriori squadre alla Coppa Intertoto 2004.\nPrima fase.\nClassifica.\nLegenda:\nNote:\nSeconda fase.\n Le squadre mantengono i punti conquistati nella prima fase.\nClassifica.\nLegenda:\nNote:\nSpareggio.\nIl Cibalia (11\u00ba in Prva liga) affronta in uno spareggio con andata e ritorno il (2\u00ba in Druga liga).\nStatistiche.\nClassifica marcatori.\nFonte: hrnogomet.com e hns-cff.hr\nSquadra campione.\nFonte: worldfootball.net"}
{"id": "1088546", "revid": "287204", "url": "https://it.wikipedia.org/wiki?curid=1088546", "title": "Sergio Aragon\u00e8s", "text": ""}
{"id": "1088547", "revid": "287204", "url": "https://it.wikipedia.org/wiki?curid=1088547", "title": "Sergio Aragones", "text": ""}
{"id": "1088548", "revid": "38120", "url": "https://it.wikipedia.org/wiki?curid=1088548", "title": "Sergio Aragon\u00e9s Domenech", "text": ""}
{"id": "1088549", "revid": "1451848", "url": "https://it.wikipedia.org/wiki?curid=1088549", "title": "Randall Amplifiers", "text": "La Randall Amplifiers \u00e8 una celebre industria statunitense creata dall'omonimo radiofonico Donald Randall produttrice di sistemi di amplificazione musicali adatti per ogni genere legato alla musica rock e metal. Questa casa fa parte della major U.S. Music Corporation."}
{"id": "1088557", "revid": "124123", "url": "https://it.wikipedia.org/wiki?curid=1088557", "title": "Tokugawa Ieyoshi", "text": "Secondogenito di Tokugawa Ienari, fu il dodicesimo sh\u014dgun dello shogunato Tokugawa.\nBiografia.\nCon il suo ministro Mizuno Tadakuni avvi\u00f2 la , che stabilizz\u00f2 l'economia, ma proib\u00ec l'associazionismo, l'immigrazione verso Edo, e il Rangaku (il movimento culturale che si interessava di tradurre e divulgare testi occidentali in Giappone).\nNel 1844 il re olandese Guglielmo II invi\u00f2 una lettera allo sh\u014dgun, in cui illustrava le conseguenze positive che l'industrializzazione occidentale aveva gi\u00e0 portato nei paesi dell'estremo oriente. Nella lettera era implicito un avvertimento ad aprire i porti giapponesi al commercio con gli stranieri ma, dopo un esame da parte del bakufu nel 1845, questi rifiut\u00f2 categoricamente la proposta.\nVerso la fine del suo governo, nel 1853, si verific\u00f2 l'episodio delle navi nere, nel quale il commodoro statunitense Matthew Perry si present\u00f2 nella baia di Edo con quattro navi da guerra, minacciando di far fuoco sulla capitale, domandando l'apertura di rotte commerciali con gli Stati Uniti e dunque, di fatto, l'abolizione del \"sakoku\" e delle politiche isolazioniste. Si dice che lo sh\u014dgun fu talmente sconvolto dalla concreta minaccia posta dalla marina statunitense che si ammal\u00f2 e ne mor\u00ec nel volgere dello stesso mese.\nNella cultura di massa.\nTokugawa Ieyoshi compare come personaggio nel musical di Stephen Sondheim \"Pacific Overtures\", nel quale viene assassinato da sua madre con un t\u00e8 al crisantemo avvelenato."}
{"id": "1088559", "revid": "110157", "url": "https://it.wikipedia.org/wiki?curid=1088559", "title": "Prva hrvatska nogometna liga 2002-2003", "text": "La Prva hrvatska nogometna liga 2002-2003, conosciuta anche come 1. HNL 2002-2003, \u00e8 stata la dodicesima edizione della massima serie del campionato di calcio croato, disputata tra il 27 luglio 2002 e il 31 maggio 2003, e conclusa con la vittoria della Dinamo Zagabria, al suo settimo titolo (undicesimo un totale).\nCapocannoniere del torneo fu Ivica Oli\u0107 (Dinamo Zagabria), con 16 reti.\nFormula.\nIl numero di squadre partecipanti pass\u00f2 dalle sedici della passata stagione alle dodici di quella attuale e disputarono una prima fase di andata e ritorno per un totale di 22 partite.\nLe prime sei disputarono i play-off per il titolo e l'ammissione alle coppe europee mentre le ultime sei i play-out al termine dei quali l'ultima fu retrocessa e la penultima spareggi\u00f2 con la seconda della 2.HNL. In questa fase vennero mantenuti i punti conquistati nella prima parte del torneo.\nLe squadre qualificate alle coppe europee furono sei: la vincente alla UEFA Champions League 2003-2004, la seconda, la terza e la vincitrice della coppa nazionale alla Coppa UEFA 2003-2004 e due ulteriori squadre alla Coppa Intertoto 2003.\nPrima fase.\nClassifica.\nLegenda:\nNote:\nSeconda fase.\n Le squadre mantengono i punti conquistati nella prima fase.\nClassifica.\nLegenda:\nNote:\nSpareggio.\nGli incontri vedono coinvolti : \nStatistiche.\nClassifica marcatori.\nFonte: hrnogomet.com e hns-cff.hr\nSquadra campione.\nFonte: worldfootball.net"}
{"id": "1088577", "revid": "38120", "url": "https://it.wikipedia.org/wiki?curid=1088577", "title": "Signore dei Ratti", "text": ""}
{"id": "1088578", "revid": "38120", "url": "https://it.wikipedia.org/wiki?curid=1088578", "title": "Signore dei ratti", "text": ""}
{"id": "1088583", "revid": "287204", "url": "https://it.wikipedia.org/wiki?curid=1088583", "title": "Numero di Peclet", "text": ""}
{"id": "1088585", "revid": "22475", "url": "https://it.wikipedia.org/wiki?curid=1088585", "title": "Siete Partidas", "text": "Le Siete Partidas (\"Sette Parti\") sono un testo enciclopedico relativo al diritto, all'attivit\u00e0 di governo, ai suoi presupposti e obiettivi, agli istituti giuridici. Volute nel 1265 dal re di Castiglia Alfonso X, costituiscono il tentativo da parte del potere monarchico centrale castigliano di superare con una legislazione comune i diritti consuetudinari locali (\"fueros\").\nLa piena recezione del diritto comune, e quindi della \"Ley de las siete partidas\", avvenne per\u00f2 solo nel 1348 per la promulgazione dell\"'Ordenamiento de Alcal\u00e0\" da parte di Alfonso XI. Da quell'anno il diritto comune non fu solo un imprescindibile punto di riferimento per il processo romano-canonico, ma venne innalzato al rango di vigente diritto sussidiario rispetto ai \"fueros\" locali.\nLargamente ispirate al diritto romano, il nome allude alle \"sette parti\" (tematiche) in cui \u00e8 divisa l'opera: diritto canonico; prerogative dei regnanti; amministrazione della giustizia; le persone e la famiglia; diritto mercantile; successioni; diritto penale.\nEdizioni.\nIn aggiunta ai diversi manoscritti e altre copie prodotte dopo l'apparizione della macchina da stampa nel XV secolo, esistevano tre edizioni principali delle \"Siete Partidas\":"}
{"id": "1088586", "revid": "842", "url": "https://it.wikipedia.org/wiki?curid=1088586", "title": "Wing Commander II", "text": ""}
{"id": "1088588", "revid": "119926299", "url": "https://it.wikipedia.org/wiki?curid=1088588", "title": "Rob Liefeld", "text": "Carriera.\nDopo una prima esperienza alla fine degli anni ottanta per la DC Comics come disegnatore della serie \"Hawk e Dove\", Liefeld pass\u00f2 alla Marvel Comics, dove lavor\u00f2 sulla testata \"The New Mutants\": qui cre\u00f2 i personaggi di Cable, Deadpool e gli \"Externals\". Nel 1991, dopo 12 numeri, trasform\u00f2 insieme a Fabian Nicieza i New Mutants in \"X-Force\" (il cui primo numero ebbe vendite record).\nNel 1992 insieme a Jim Lee, Todd McFarlane, Erik Larsen, Jim Valentino e Marc Silvestri lasci\u00f2 la Marvel Comics per fondare una nuova casa editrice, la Image Comics, il cui primo albo pubblicato fu ad opera proprio di Liefeld (\"Youngblood\" n. 1). Oltre a \"Youngblood\", Liefeld realizz\u00f2 anche la miniserie \"Bloodwulf\" e \"Supreme\", una rivisitazione distorta e violenta del personaggio di Superman.\nNel 1996 partecip\u00f2 anche al progetto \"La rinascita degli eroi\" per la Marvel Comics; nel 1997 lasci\u00f2 la Image per fondare una nuova casa editrice, la Awesome Comics.\nLiefeld ritorna all'universo parallelo di Heroes Reborn con lo scrittore Jeph Loeb con una mini serie dal titolo \"Onslaught Reborn\" (pubblicata in 5 numeri).\nNel 2007 torna alla Image Comics con \"The new Youngblood\" scritta da Joe Casey e disegnata da Derec Donovan e Val Staples, con copertine dello stesso Liefeld.\nMalgrado il successo commerciale, lo stile artistico di Liefeld - che nasce nel contesto autoriale tipico di altri autori di quel periodo come McFarlane, Lee e Silvestri - \u00e8 stato spesso criticato per le esagerazioni nella muscolatura dei personaggi, l'eccessiva rappresentazione dei costumi e la poca coerenza interna dei disegni, tanto da diventare spesso oggetto di parodie."}
{"id": "1088594", "revid": "340520", "url": "https://it.wikipedia.org/wiki?curid=1088594", "title": "Chicano rap", "text": "Il chicano rap \u00e8 un sottogenere del rap che comprende aspetti della cultura West Coast e Southwest Chicano e tipicamente \u00e8 rappresentato da rapper statunitensi di origini messicane.\nIl primo rapper chicano riconosciuto fu Kid Frost, il quale album \"Hispanic Causing Panic\" del 1990 includeva il successo \"La Raza\", con il quale molti artisti chicani ottennero molta attenzione.\nL'artista cubano-americano Mellow Man Ace fu il primo latino ad avere successo con un singolo bilingue, nel 1989. Bench\u00e9 Mellow Man usava spesso parole di gergo chicano dovute alla sua educazione nella East Los Angeles, Kid Frost ottenne il titolo di primo rapper chicano dato che Mellow Man non era di origine messicana."}
{"id": "1088607", "revid": "729019", "url": "https://it.wikipedia.org/wiki?curid=1088607", "title": "Ashtown Castle", "text": "L'Ashtown Castle \u00e8 una costruzione fortificata situata in Irlanda, nel Phoenix Park a nordovest di Dublino. Risale probabilmente al XV secolo, sebbene la costruzione originaria sia stata numerose volte rimaneggiata nel corso dei secoli. Fu ritrovato a seguito della demolizione di un edificio di pi\u00f9 recente costruzione, utilizzato dal Nunzio apostolico fino al 1978.\nStoria.\nLe sue origini sono molto antiche in quanto \u00e8 stato possibile datare la sua costruzione originaria al 1430 circa, in quanto le sue dimensioni sono conformi a una normativa che vigeva in quella data e che offriva 10 sterline a colui che erigeva un castello per la propria sicurezza.\nSuccessivamente, nel 1782, il castello fu incorporato nella costruzione dell'Ashtown Lodge, utilizzato come residenza ufficiale del Sottosegretario. Quando poi vi fu trasferito il Nunzio Apostolico nel 1978 la struttura fu considerata irreparabile per gravi infiltrazioni; a seguito della sua demolizione, i resti dell'antico castello furono ritrovati tra le macerie.\nIl castello \u00e8 quindi del XV secolo ma \u00e8 stato poi restaurato e oggi fa parte di uno dei parchi recintati pi\u00f9 grande del mondo, il Phoenix Park."}
{"id": "1088608", "revid": "76963", "url": "https://it.wikipedia.org/wiki?curid=1088608", "title": "Boyd Kirkland", "text": "\u00c8 morto nel 2011 all'et\u00e0 di 60 anni, mentre era in attesa di un trapianto di polmone.\nCarriera.\n\"X-Men Evolution\".\nBoyd Kirkland \u00e8 stato produttore e sceneggiatore della serie \"X-Men Evolution\".\n\"Batman: SubZero\".\nBody Kirkland \u00e8 stato regista, sceneggiatore e produttore del lungometraggio \"\" del 1998.\n\"Batman: La maschera del fantasma\".\nBoyd Kirkland \u00e8 stato regista e storyboard artist per il lungometraggio animato \"\" del 1993.\n\"Batman\".\nBoyd Kirkland \u00e8 stato regista, sceneggiatore e produttore della serie animata \"Batman\"."}
{"id": "1088614", "revid": "125203810", "url": "https://it.wikipedia.org/wiki?curid=1088614", "title": "Paul Snider", "text": " \u00c8 noto soprattutto per essere stato il marito di Dorothy Stratten, modella di Playboy, da lui uccisa nell'agosto 1980.\nBiografia.\nNato in Canada, Snider si accosta giovanissimo al mondo dello spettacolo. Scaltro e intelligente, produce spettacoli a Vancouver e promuove ballerine nel circuito dei locali notturni della stessa citt\u00e0. Conosce Dorothy Stratten nel 1977 e diventa suo manager, iniziandola alla carriera di fotomodella ed attrice. Nelly, la madre di Dorothy, osteggia questa relazione, non fidandosi di Snider, ma i due si sposano il 1\u00ba giugno 1979 a Las Vegas, sebbene il loro matrimonio non duri a lungo. Dorothy si innamora ben presto del regista Peter Bogdanovich e Paul, folle di gelosia, la uccide il 14 agosto 1980, suicidandosi subito dopo. \u00c8 stato sepolto al Schara Tzedeck Cemetery di New Westminster, nei pressi di Vancouver."}
{"id": "1088617", "revid": "124236231", "url": "https://it.wikipedia.org/wiki?curid=1088617", "title": "Friedrich Schlegel", "text": "Biografia.\nFiglio del pastore luterano Johann Adolf Schlegel (1721\u20131793), trascorse gran parte della sua infanzia presso uno zio e presso il fratello maggiore Wilhelm.\nAmico di Novalis, Tieck e degli altri romantici, ammiratore di Johann Wolfgang von Goethe ma avversario letterario di Friedrich von Schiller, con il fratello August Wilhelm pubblic\u00f2 dal 1798 al 1800 la rivista \"Athen\u00e4um\".\nVisse a Jena, Berlino, Parigi, poi stabilitosi a Vienna nel 1808 e convertitosi al cattolicesimo, divenne stretto collaboratore del cancelliere Metternich (partecip\u00f2 ai lavori del Congresso di Vienna e venne con lui in Italia nel 1819) e uno dei massimi teorici della Restaurazione.\nTra le sue opere letterarie ricordiamo il dramma classicistico \"Alarcos\" (1802) e \"Lucinde\" (1799), romanzo a sfondo autobiografico che suscit\u00f2 scalpore per il suo intento di conciliare amore spirituale e amore sensuale. Ben pi\u00f9 importanti i suoi scritti critici e filosofici, fra cui \"Sul valore dello studio dei greci e dei romani\", \"Storia della poesia dei greci e dei romani\", e soprattutto i \"Frammenti\", tentativo di fondere la lingua concentrata, pregnante, ricca di paradossi, elementi poetici, filosofici e religiosi. Il suo saggio \"Sulla lingua e sulla saggezza degli indiani\" del 1808 contribu\u00ec alla diffusione degli studi sulla cultura indiana di sir William Jones sviluppando inoltre l'idea che tutte le grandi culture e religioni del mondo derivassero da quelle indiane (suo fratello Whilelm, anche lui studioso di sanscrito e cultura orientale, pubblic\u00f2 successivamente edizioni in latino della Bhagavad-Gita e del Ramayana). Per Schlegel, tutti i popoli che si erano distinti per grandi risultati culturali derivavano dallo stesso popolo, il quale a sua volta aveva origine nel mitico monte Meru dell'estremo nord. Secondo Schlegel questa razza non poteva che essere la razza bianca indo-nordica cui aveva applicato il termine di \"ariani\", il quale port\u00f2 successivamente al di l\u00e0 della volont\u00e0 del suo fautore allo sviluppo dell'ariosofia e di altre tesi razziste e antisemite. \nSchlegel diede inoltre l'avvio alla poetica romantica, sostenendo la necessit\u00e0 di svincolare la letteratura dai modelli classici. Nelle sue ultime opere \"Storia della letteratura antica e moderna\", 1815, lavor\u00f2 a una storia letteraria di taglio sistematico.\nDopo aver interrotto un apprendistato nel commercio a Lipsia, studi\u00f2 da solo per ottenere accesso all'universit\u00e0 dove studi\u00f2 diritto, matematica, filologia classica, medicina e filosofia dapprima a Gottinga e in seguito a Lipsia."}
{"id": "1088621", "revid": "5680", "url": "https://it.wikipedia.org/wiki?curid=1088621", "title": "Successione ricorrente", "text": ""}
{"id": "1088635", "revid": "228587", "url": "https://it.wikipedia.org/wiki?curid=1088635", "title": "Ra\u0161a", "text": ""}
{"id": "1088636", "revid": "306856", "url": "https://it.wikipedia.org/wiki?curid=1088636", "title": "Friedrich Schleiermacher", "text": "\u00c8 considerato tra i massimi esponenti della corrente filosofica dell'idealismo insieme a Hegel, Fichte e Schelling.\nBiografia.\nFiglio di un cappellano militare protestante prussiano, nacque a Breslavia, capitale della Slesia.\nLa sua educazione ebbe come centri una scuola morava a Niesky nel nord della Lusazia e a Barby, vicino ad Halle. La Teologia morava smise presto di soddisfarlo e i suoi dubbi cominciarono a crescere. Suo padre gli diede con riluttanza il permesso di entrare all'Universit\u00e0 di Halle, che aveva gi\u00e0 abbandonato il pietismo per adottare lo spirito razionalista di Friedrich August Wolf e Johann Salomo Semler. Da studente segu\u00ec un corso indipendente di lettura e trascur\u00f2 lo studio dell'Antico Testamento e delle lingue orientali. Tuttavia, presenzi\u00f2 alle letture di Semler e di Johann Augustus Eberhard, acquisendo dal primo i principi di una critica indipendente del Nuovo Testamento e dal secondo il suo amore per Platone e Aristotele. Contemporaneamente studi\u00f2 con grande entusiasmo gli scritti di Immanuel Kant e Friedrich Heinrich Jacobi. Cos\u00ec, prese l'abitudine di formare le sue opinioni attraverso un'attenta disamina delle posizioni e dei pensieri delle varie parti. Combin\u00f2 questi elementi con la forza ricostruttiva di un pensatore estremamente originale. Va ricordata l'attivit\u00e0 di traduttore e teorico della traduzione.\nDa studente cominci\u00f2 ad applicare le idee dei filosofi greci nella ricostruzione del sistema di Kant. Al termine del corso di studi ad Halle divenne precettore presso la famiglia del Conte Dohna-Schlobitten, maturando un profondo amore per la famiglia e per la vita di societ\u00e0. Due anni dopo, nel 1796, divenne cappellano presso l'Ospedale universitario della Charit\u00e9 di Berlino.\nNon avendo ragioni per sviluppare maggiormente le sue capacit\u00e0 predicatorie, cerc\u00f2 gratificazione intellettuale e spirituale nella \"bella societ\u00e0\" cittadina e negli approfonditi studi filosofici. Cominci\u00f2, cos\u00ec, a costruire l'ossatura del suo sistema religioso e filosofico. In quel periodo approfond\u00ec le sue conoscenze artistiche, letterarie e scientifiche. Era un affezionato seguace del Romanticismo tedesco, come ci viene detto dal suo amico Karl Wilhelm Friedrich von Schlegel; di ci\u00f2 pu\u00f2 trovarsi traccia nelle sue \"Lettere confidenziali su Lucinde di Schlegel\".\nNei \"Discorsi sulla religione\" (1799) diede alla religione un posto eterno fra i misteri divini della natura umana, la distinse da tutte le caricature e i fenomeni associati, e ne descrisse le forme perenni della sua manifestazione, elaborando quindi il programma del suo successivo sistema teologico. L'opera ha influenzato il\"giovane\" Hegel degli Scritti teologici giovanili. Nei \"Monologen\" rivel\u00f2 il suo manifesto etico, nel quale proclamava le sue idee su libert\u00e0 e indipendenza dello spirito, e sulla relazione tra mente e mondo sensuale, e tratteggiava il suo ideale del futuro dell'individuo e della societ\u00e0.\nDal 1802 al 1804 Schleiermacher fu pastore nella citt\u00e0 pomerana di Stolp. Questi anni furono pieni di lavoro letterario, oltre che ricchi in termini di progresso personale e morale. Sollev\u00f2 interamente Friedrich Schlegel dalla responsabilit\u00e0 nominale per la traduzione di Platone, che avevano intrapreso assieme (vol. 1-5, 1804-1810; vol. 6, 1828). Fu occupato poi da un altro lavoro, \"Grundlinien einer Kritik der bisherigen Sittenlehre\" (1803), la prima opera della sua produzione di carattere strettamente critico e filosofico. Si tratta di una critica severa di tutti i precedenti sistemi morali, compresi quelli di Kant e Fichte \u2014 Platone e Spinoza. Schleiermacher asserisce che le prove di validit\u00e0 di un sistema morale sono la completezza della sua visione delle leggi e dei fini della vita umana nel suo complesso e l'organizzazione armonica del suo soggetto-materia sotto un principio fondamentale. Inoltre, anche se \u00e8 quasi esclusivamente critico e negativo, il libro enuncia chiaramente la visione e lo scopo della scienza morale che Schleiermacher adotter\u00e0 successivamente, dando primaria importanza a una \"G\u00fcterlehre\", o dottrina delle conclusioni che devono essere ottenute da un'azione morale. L'oscurit\u00e0 dello stile del libro e il suo tono negativo ne impedirono il successo immediato."}
{"id": "1088646", "revid": "6923", "url": "https://it.wikipedia.org/wiki?curid=1088646", "title": "Lingua russa in Ucraina", "text": "Il russo \u00e8 la prima lingua pi\u00f9 comune nelle regioni ucraine del Donbas e della Crimea e la lingua predominante nelle grandi citt\u00e0 dell'est e del sud del paese. L'uso e lo stato della lingua sono oggetto di controversie politiche e dal 2022 l'ucraino \u00e8 l'unica lingua di stato del paese.\nDistribuzione.\nCensimento del 2001.\nSecondo i dati del censimento del 2001 in Ucraina il russo era la lingua madre di 14.273.000 cittadini ucraini (il 29,3% della popolazione totale) e l'etnia russa era il 56% della popolazione totale di lingua madre russa, mentre il 44% rimanente era composto da ucraini (5.545.000), bielorussi (172.000), ebrei (86.000), greci (81.000), bulgari (62.000), moldavi (46.000), armeni (43.000), tartari (43.000), polacchi (22.000), tedeschi (21.000) e tartari di Crimea (15.000).\nConseguentemente, la popolazione di lingua russa in Ucraina forma la pi\u00f9 grande comunit\u00e0 linguistica europea che non ha uno \"status\" ufficiale per la sua lingua. Inoltre, la popolazione di lingua russa in Ucraina costituisce la pi\u00f9 grande comunit\u00e0 linguistica russa al di fuori della Federazione Russa.\nSondaggi.\nSecondo i sondaggi il russo viene usato molto pi\u00f9 spesso di quanto dica il censimento ufficiale. Un'indagine svolta dall'Istituto Internazionale di Sociologia di Kiev nel 2004 ha rilevato che il 43-46% della popolazione parla russo in casa (la stessa percentuale della popolazione che parla ucraino, o poco di pi\u00f9). Secondo quest'indagine parla russo la maggior parte della popolazione nelle regioni meridionali ed orientali dell'Ucraina:\nIl russo domina la comunicazione informale nella capitale del Paese, Kiev (51%). Anche nel centro e nell'Ovest dell'Ucraina esiste una minoranza notevole (4-5% della popolazione totale) che parla russo.\nNel 2006 il consiglio municipale della citt\u00e0 di Charkiv per primo ha dichiarato il russo lingua ufficiale a livello comunale. Successivamente quasi tutte le regioni meridionali ed orientali dell'Ucraina hanno fatto lo stesso. Nonostante l'appello del presidente Viktor Ju\u0161\u010denko, solo poche giurisdizioni hanno revocato queste decisioni."}
{"id": "1088649", "revid": "481666", "url": "https://it.wikipedia.org/wiki?curid=1088649", "title": "L'allegra fattoria", "text": ""}
{"id": "1088655", "revid": "767487", "url": "https://it.wikipedia.org/wiki?curid=1088655", "title": "L'allegra fattoria (film 1950)", "text": "L'allegra fattoria (\"Summer Stock\") \u00e8 un film del 1950 diretto da Charles Walters.\n\u00c8 l'ultimo film girato da Judy Garland con il colosso MGM. Fu voluto dall'attrice stessa e accettato da Gene Kelly per ricambiare l'affetto e l'aiuto avuto agli esordi dall'attrice.\nMemorabile \u00e8 la scena in cui Kelly improvvisa un balletto con un asse del pavimento scricchiolante e un vecchio giornale sul quale balla. La scena fu provata per settimane e settimane perch\u00e9 Kelly la voleva perfetta ma anche quanto pi\u00f9 naturale possibile.\nTrama.\nJane Falbury viene stravolta dall'arrivo della sorella minore Abigail e della sua compagnia teatrale. Jane accetta suo malgrado che lo spettacolo \"Fall In Love\" del regista Joe Ross venga girato nel suo fienile, ma raggiunge un accordo con gli attori e le attrici: se vorranno realizzare lo spettacolo dovranno collaborare nella fattoria.\nL'inizio della collaborazione tra i due mondi \u00e8 piuttosto difficile, ma lo spettacolo va avanti.\nIn citt\u00e0 non sono contenti che la compagnia teatrale si sia stabilita nella fattoria di Jane e non \u00e8 contento nemmeno il suo fidanzato Orville.\nJoe, che \u00e8 fidanzato con Abigail, ha promesso a Jane che in caso di successo dello spettacolo, avrebbe sposato la sorella. Per\u00f2, dopo aver scoperto che Jane canta e balla meravigliosamente, s'innamora di lei. Il giorno in cui viene montato il palco, Jane ne rimane affascinata e rimane affascinata anche da Joe.\nTre giorni prima della prima, Abigail fugge a New York con Keith, il protagonista maschile dello spettacolo Keith. Jane, allora, accetta di sostituirla al fianco di Joe: per lei \u00e8 l'esperienza pi\u00f9 meravigliosa mai avuta.\nOrville, venendo a sapere che la fidanzata reciter\u00e0 nello spettacolo, comunica a tutta la citt\u00e0 e a suo padre che far\u00e0 di tutto per bloccare la rivista. Per riuscirci, parte per New York da dove riporta a casa Abigail. Jane, per\u00f2, non ne vuole sapere di lasciar perdere; anzi, dichiara apertamente di amare Joe, dimostrandolo davanti a tutti con un lungo bacio appassionato.\nLo spettacolo va dunque avanti riscuotendo un successo strepitoso.\nProduzione.\nIl film fu prodotto dalla Metro-Goldwyn-Mayer (MGM) (controlled by Loew's Incorporated). Le riprese durarono dal 21 novembre 1949 ai primi del febbraio e a met\u00e0 marzo 1950.\nDistribuzione.\nIl copyright del film, richiesto dalla Loew's Inc., fu registrato il 7 agosto 1950 con il numero LP272."}
{"id": "1088656", "revid": "339392", "url": "https://it.wikipedia.org/wiki?curid=1088656", "title": "Kurotsuchi Nemu", "text": ""}
{"id": "1088658", "revid": "3831", "url": "https://it.wikipedia.org/wiki?curid=1088658", "title": "Eje Central L\u00e1zaro C\u00e1rdenas", "text": ""}
{"id": "1088662", "revid": "287204", "url": "https://it.wikipedia.org/wiki?curid=1088662", "title": "Anibal Acevedo Vila", "text": ""}
{"id": "1088667", "revid": "767487", "url": "https://it.wikipedia.org/wiki?curid=1088667", "title": "Societ\u00e0 Napoletana di Storia Patria", "text": "La Societ\u00e0 Napoletana di Storia Patria (SNSP) \u00e8 una societ\u00e0 storica privata che promuove gli studi di storia e storiografia del Mezzogiorno, cura edizioni di fonti e di studi specializzati.\nStoria.\nLa Societ\u00e0 nasce nel 1875. Il primo consiglio si tenne, il 5 gennaio del 1876, nel gabinetto del sindaco Antonio Winspeare per eleggere il Consiglio direttivo, che fu costituito da Scipione Volpicella (presidente), Bartolommeo Capasso (vicepresidente), Vincenzo Volpicelli (tesoriere), Giuseppe De Blasiis (segretario), Roberto Barracco, Giustino Fortunato, Giuseppe Carignani, Giulio Minervini, Camillo Minieri Riccio, Luigi Riccio.\nFinalit\u00e0.\nScopo della Societ\u00e0 \u00e8 la pubblicazione di documenti inediti di storia napoletana e di studi storici dell'Italia meridionale. L'istituzione si proponeva in origine di pubblicare i \"Monumenti di storia patria delle provincie napoletane\" e l\"'Archivio storico per le provincie napoletane\".\nBiblioteca.\nIl suo patrimonio \u00e8 composto in prevalenza da materiale di interesse meridionalistico: circa 350.000 tra volumi a stampa, periodici e opuscoli, manoscritti, pergamene, stampe e disegni. La biblioteca conserva uno dei primi libri a stampa italiana, un esemplare dell'\"editio princeps\" italiana del \"De civitate Dei\" di Sant'Agostino realizzato nel 1467 a Subiaco da due chierici tedeschi: Sweynheym e Arnold Pannartz., Nel \"Fondo Percopo\" della biblioteca, viene conservato il terzo manoscritto dell'Epistolario di Ceccarella Minutolo.\nDal 1997 al 2014 ha avuto in custodia il materiale dell'Archivio storico di Eduardo De Filippo, che documenta l'attivit\u00e0 di Eduardo presso il Teatro San Ferdinando, ora depositato presso la Biblioteca nazionale di Napoli.\nSede.\nLa Biblioteca, dopo essere stata per molto tempo ubicata a piazza Dante, \u00e8 ora collocata nel Castelnuovo (Maschio Angioino), nel centro storico di Napoli. La sala di lettura \u00e8 al II piano, gli uffici e la sala delle assemblee sono al III piano.\nLa struttura \u00e8 aperta la pubblico, ma, essendo una biblioteca privata, l'accesso \u00e8 regolato da norme fissate dallo Statuto e prescritte nel regolamento.\nDirezione.\nLa Societ\u00e0 diretta da un Consiglio formato da un presidente, un vicepresidente, un tesoriere, sette consiglieri, due sindaci, eletti ogni tre anni dall'assemblea dei soci. Il Sindaco di Napoli \u00e8 presidente di diritto delle assemblee dei soci.\nDal 1980 la Societ\u00e0 \u00e8 stata presieduta da Giuseppe Galasso. Dal 4 maggio 2010 ne \u00e8 presidente Renata De Lorenzo."}
{"id": "1088674", "revid": "1279300", "url": "https://it.wikipedia.org/wiki?curid=1088674", "title": "Acciaierie d'Italia", "text": "Acciaierie d'Italia S.p.A. \u00e8 un'azienda italiana, costituita da Am InvestCo Italy e Invitalia, che si occupa prevalentemente della produzione e trasformazione dell'acciaio. Il principale stabilimento italiano \u00e8 rappresentato dalle acciaierie di Taranto in Puglia, il maggior complesso industriale per la lavorazione dell'acciaio in Europa; altri stabilimenti sono a Genova in Liguria, Novi Ligure e Racconigi in Piemonte, Marghera in Veneto. Prima di giungere all'attuale assetto societario, l'azienda ha subito numerosi passaggi di propriet\u00e0: rinata nel 1989 sulle ceneri dell'Italsider come ILVA S.p.A., riprendeva la denominazione dalla Societ\u00e0 Industria Laminati Piani e Affini (ILVA) del 1905, che a sua volta richiamava il nome latino dell'isola d'Elba, e dalla quale era estratto il minerale di ferro che alimentava i primi altiforni costruiti in Italia a fine Ottocento.\nIn amministrazione straordinaria dal 2015, nel gennaio 2016 fu bandita una gara per la sua vendita: a seguito della controversa gara di affidamento in cui si scontrano diverse considerazioni relative al piano industriale, riqualificazione ambientale e offerta economica, il 1\u00ba novembre 2018 ILVA entr\u00f2 ufficialmente a far parte del colosso franco-lussemburghese ArcelorMittal, con partecipazioni di Intesa Sanpaolo e inizialmente di Marcegaglia, divenendo pertanto nota come ArcelorMittal Italia S.p.A. Il 5 novembre 2019, tuttavia, ArcelorMittal comunic\u00f2 l'intenzione di recedere dal contratto di cessione, procedendo entro 30 giorni alla restituzione ad Ilva, in amministrazione straordinaria; il 14 novembre 2019 l'AD di ArcelorMittal Italia Lucia Morselli comunic\u00f2 l'intenzione di chiudere gli impianti di Taranto, operazione che avrebbe dovuto concludersi entro il 15 gennaio 2020, e annullare gli accordi presi derivanti dalla vincita della gara di appalto. Tale decisione \u00e8 stata impugnata in sede giudiziaria dai commissari straordinari dell'Ilva e dal governo italiano.\nNelle operazioni della filiale italiana di ArcelorMittal \u00e8 quindi subentrata una nuova azienda costituita da Am InvestCo Italy; ad aprile 2021, dopo l'entrata dell'agenzia governativa Invitalia nel capitale sociale della societ\u00e0, l'assemblea straordinaria ha deliberato l'aumento di capitale riservato ad Invitalia e ha sancito la modifica della ragione sociale di Am InvestCo Italy e delle sue controllate: la prima \u00e8 divenuta Acciaierie d'Italia Holding, mentre ArcelorMittal Italia \u00e8 diventata Acciaierie d'Italia.\nStoria.\nL'Ilva/Italsider \u00e8 stata una delle maggiori aziende siderurgiche italiane del XX secolo. La sua storia \u00e8 centenaria e ha avuto inizio ai primi del Novecento, quando \u00e8 nata per iniziativa di industriali del settentrione d'Italia come ILVA (nome che ha poi riacquistato dagli anni novanta).\nNel periodo della prima guerra mondiale, per sfruttare le opportunit\u00e0 offerte dalle commesse belliche, l'Ilva si integr\u00f2 a valle acquisendo aziende cantieristiche ed aeronautiche; questo richiese ingentissimi investimenti e conseguenti debiti, che, a guerra finita, misero l'Ilva in gravi difficolt\u00e0 finanziarie.\nCon la nascita dell'IRI la societ\u00e0 \u00e8 passata poi sotto il controllo pubblico impiantando stabilimenti a Genova-Cornigliano, Taranto e quello di Napoli-Bagnoli. Nella notte tra il 10 e l'11 marzo avviene il Bombardamento di Napoli del 1918 del dirigibile tedesco Zeppelin LZ 104 che partito dalla Bulgaria lancia bombe e colpisce anche l'ILVA di Bagnoli. Negli anni sessanta la societ\u00e0 \u00e8 diventata uno dei maggiori gruppi dell'industria di stato.\nA fine anni ottanta, nel periodi di crisi del mercato dell'acciaio, ebbe diverse traversie economico-finanziarie, giunse nel 1983 alla liquidazione volontaria, cambiando il nome in \"Nuova Italsider\". Fu ristrutturata nel 1989 rinascendo con il nome di ILVA, che assorbiva anche la Finanziaria dell'IRI, la Finsider. Infine fu rilevata, nel 1995, con l'originario nome di ILVA, dal gruppo siderurgico Riva. La Nuova Italsider, ceduta da Finsider, rinacque con la costituzione del consorzio COGEA come Nuova Italsider Acciaierie di Cornigliano.\nL'operazione di cessione a privati dello storico complesso - un tempo colosso della siderurgia - ha destato polemiche e perplessit\u00e0 in special modo fra dirigenza industriale, amministratori pubblici e popolazioni delle aree in cui si trovavano gli insediamenti produttivi, zone fortemente minate dall'inquinamento industriale provocato dalla presenza di altiforni.\nCon gli anni novanta \u00e8 iniziata la laboriosa opera di dismissione degli impianti produttivi e una riconversione delle aree precedentemente occupate dagli insediamenti siderurgici.\nDalla fondazione alla prima guerra mondiale.\nL'atto di costituzione dell'ILVA, avvenuto nel capoluogo ligure, risale al 1\u00ba febbraio 1905 dalla fusione delle attivit\u00e0 siderurgiche dei gruppi \"Elba\" (che operava a Portoferraio), \"Terni\" e della famiglia romana \"Bondi\", che aveva realizzato un altoforno a Piombino.\nIl capitale sociale iniziale della societ\u00e0 anonima era di dodici milioni di lire e di esso facevano parte la \"societ\u00e0 Siderurgica di Savona\" (controllata dalla societ\u00e0 \"Terni\"), la \"Ligure Metallurgica\" e, in forma diretta, la stessa \"Terni\".\nSuccessivamente si aggiunse al capitale iniziale - portandolo a venti milioni - quello della \"Elba\", il cui ingresso veniva a completare la compagine societaria.\nIl gruppo base \"Terni-Elba\" - attivo nel settore dell'estrazione del minerale di ferro soprattutto nell'isola d'Elba - era controllato da esponenti della finanza genovese che intendevano sfruttare le agevolazioni programmate con la legge per il risorgimento economico di Napoli - varata nel luglio 1904 - che prevedeva l'installazione entro il 1908 di un grande impianto a ciclo integrato a Bagnoli.\nL'Ilva era stata costituita, con il sostegno governativo, per realizzare il polo siderurgico di Bagnoli, nell'ambito dei progetti di sviluppo industriale del Mezzogiorno, elaborati dal meridionalista Francesco Saverio Nitti, allora semplice deputato. Lo stabilimento avrebbe goduto di agevolazioni per comprare il minerale ferroso a prezzo basso e, nel contempo, lo stato erigeva forti barriere doganali contro la concorrenza delle pi\u00f9 efficienti imprese straniere.\nNel 1911 la societ\u00e0 entr\u00f2 a far parte del \"Consorzio siderurgico\" o \"Consorzio Ilva\", che comprendeva anche gli Altiforni di Piombino della famiglia Bondi, nonch\u00e9 la societ\u00e0 Elba, la Siderurgica di Savona, la Ligure metallurgica e le Ferriere Italiane, queste ricollegabili alla Terni.\nDopo aver vanamente tentato la scalata della Terni, nel 1918 il finanziere romano Massimo Bondi si impadron\u00ec dell'Ilva, della Siderurgica di Savona, della Ligure metallurgica e delle Ferriere italiane, e le incorpor\u00f2 nella sua Piombino, di cui cambi\u00f2 la ragione sociale in Ilva - Altiforni e acciaierie d'Italia.\nL'ingresso IRI e gli anni dell'Italsider.\nNel 1921 scoppi\u00f2 una nuova crisi siderurgica, causata da una ripresa delle esportazioni americane. Le acciaierie italiane erano indebitate per costruire impianti sovradimensionati, perci\u00f2 soccombettero. Il valore di listino dell'Ilva croll\u00f2. In questa situazione la Banca Commerciale Italiana e il Credito Italiano, le maggiori creditrici dell'azienda, ne rilevarono la propriet\u00e0 assieme a quella di numerose imprese siderurgiche minori.\nIn seguito alla crisi del 1929, anche la Banca Commerciale Italiana e il Credito Italiano entrarono in crisi e, insieme a tante altre aziende, dovettero essere salvate dallo stato, attraverso l'IRI. Cos\u00ec anche l'Ilva e tutte le altre imprese possedute dalla Banca Commerciale passarono in mano pubblica: tutta la siderurgia italiana a ciclo integrale (altiforni di Portoferraio, Piombino, Bagnoli e Cornigliano) era posseduta dallo Stato attraverso l'IRI.\nCon l'immediato secondo dopoguerra, e grazie soprattutto alla conseguente espansione della domanda di acciaio per l'industria automobilistica e dell'elettrodomestico, l'Ilva aveva avuto agio di rafforzare - passando nel frattempo sotto il controllo pubblico attraverso la finanziaria Finsider - la propria predominanza sul mercato.\nPunto di forza del nuovo fausto periodo era lo stabilimento \"Oscar Sinigaglia\" di Cornigliano, in Val Polcevera. Questo nuovo stabilimento permise a Genova di diventare un polo di attrazione per i lavoratori di tutta Italia, in particolar modo dal Sud. Per l'edificazione dello stabilimento Oscar Sinigaglia e del vicino aeroporto di Sestri Ponente si dovette abbattere il 14 aprile 1951 lo storico Castello Raggio.Il riempimento delle aree a mare su cui sorsero gli stabilimenti e il contiguo Aeroporto di Genova-Sestri venne realizzato dalla ditta Berta Autotrasporti che si avvalse di automezzi militari come Mack M123, Diamond T tank transporter e AEC Matador acquistati dall'Esercito americano e dall'Esercito inglese e riconvertiti a civile. Conclusa la fase di riempimento la Berta Autotrasporti procedette con il trasporto in loco degli enormi altiforni come carichi eccezionali e della maggior parte dei materiali necessari alla realizzazione degli stabilimenti.\nBisogna ottenere spazi in una citt\u00e0 che ne \u00e8 cos\u00ec avara, strappandoli alle acque, per costruirvi il pi\u00f9 importante stabilimento siderurgico italiano, lo SCI di Cornigliano, acronimo che significa \"Stabilimento a Ciclo Integrale\" ovvero un impianto che produce ghisa e acciaio in un processo continuo. Mito positivo \u2013 la grande fabbrica che fornisce l\u2019acciaio per l\u2019Italia la cui economia deve decollare \u2013 per Carlo Emilio Gadda che ne magnifica la realizzazione sottolineando la modernit\u00e0 degli impianti del complesso industriale. Simbolo allo stesso tempo \u2013 \u201cmaledetto\u201d \u2013 del sacrificio dei lavoratori che nel cantiere faticano e, troppo spesso, muoiono: in tre anni, tra il 1950 e il 1953, si contano ventuno morti sul lavoro, migliaia di infortuni; impressiona in modo particolare il lavoro dei \u201ccassonisti\u201d, che si calano dentro cassoni pneumatici di cemento armato collocati sul fondo marino dove si scava per farli incastrare e riempirli quindi di calcestruzzo per poggiarvi le colonne su cui si erigeranno i fabbricati dello stabilimento.\nTerminata la costruzione, Berta Autotrasporti diventer\u00e0 partner principale delle Acciaierie di Cornigliano fino al primo decennio degli Anni 2000, assistendo anche al cambio di denominazione in Italsider prima e in Ilva successivamente, trasportando ogni loro prodotto in qualsiasi parte del Nord Italia, grazie a contratti in esclusiva. Berta Autotrasporti si \u00e8 rivelata fondamentale per la realizzazione della Societ\u00e0, anche potendo vantare un parco automezzi in grado di poter movimentare coils, lamiere, cilindri, lingottiere, siviere e qualsiasi prodotto dello stabilimento in genere, sia per tipologia che per volumi di merci trasportate. Per il trasporto su strada dei coils ci si avvaleva di speciali rimorchi e semirimorchi di lunghezza standard di 12,5 metri ma dotati di una fenditura longitudinale centrale a tutta lunghezza sul pianale larga circa : la Botola. Il rotolo veniva appoggiato, tramite gru, con il proprio asse maggiore parallelo all'asse longitudinale del rimorchio in modo da farlo adagiare, anche se per poche decine di centimetri, all'interno dell'apposita apertura. Questa tecnica unita all'enorme peso del manufatto, mediamente intorno alle 30 tonnellate, consentiva al rotolo di viaggiare fino a destinazione senza alcun sistema di ritenuta, nella massima sicurezza.\nNel 1961 le Acciaierie di Cornigliano si fusero con l\"ILVA - Alti Forni e Acciaierie d'Italia\" e la nuova impresa assunse la denominazione sociale di \"Italsider - Alti Forni e Acciaierie Riunite ILVA e Cornigliano\" (solo Italsider nel 1964).\nNel 1965 fu inaugurato il nuovo polo siderurgico di Taranto. Perci\u00f2 nei successivi decenni l'attivit\u00e0 dell'Italsider si articoler\u00e0 soprattutto sui quattro \"poli siderurgici\" di Cornigliano, Piombino, Bagnoli e Taranto, cui si aggiungevano gli stabilimenti minori.\nUn quinto polo siderurgico era stato progettato negli anni settanta a Gioia Tauro, ma non verr\u00e0 mai realizzato, perch\u00e9 nel frattempo il settore era entrato in crisi.\nNegli anni sessanta l'Italsider promosse la propria immagine attraverso grandi artisti. L'iniziativa pi\u00f9 famosa in questo senso fu la mostra \"Sculture nella citt\u00e0\", organizzata nell'estate del 1962 nell'ambito della V edizione del Festival dei Due Mondi. Grandi artisti come Alexander Calder, Pietro Consagra, Henry Moore, Arnaldo Pomodoro, David Smith realizzarono nei diversi stabilimenti Italsider, e con l'aiuto delle maestranze, le opere di grandi dimensioni esposte a Spoleto.\nImportante fu anche l'attivit\u00e0 cinematografica dell'impresa, che finanzi\u00f2 il documentario per la televisione \"L'et\u00e0 del ferro\" di Roberto Rossellini e commission\u00f2 i documentari industriali ai Fratelli Taviani, a Valentino Orsini, a Piero Nelli.\nUna sanzione dell'importanza simbolica della grande impresa siderurgica venne anche dalla scelta di papa Paolo VI di celebrare la messa di Natale del 1968 nello stabilimento Italsider di Taranto.\nNel marzo del 1980, durante una crisi del mercato dell'acciaio, ci fu una importante visita nello stabilimento Italsider di Taranto del Presidente della Repubblica, Sandro Pertini, che volle pranzare con gli operai nella loro mensa.\nNegli anni settanta all'Italsider di Cornigliano si radicarono in modo particolarmente profondo le Brigate Rosse, tanto che al loro interno si costitu\u00ec una \"Brigata Italsider\". Nel 1978 fu arrestato l'operaio Francesco Berardi che distribuiva volantini brigatisti in fabbrica. Come risposta, nel 1979 le Brigate Rosse uccisero il sindacalista Guido Rossa che l'aveva denunciato.\nLa famiglia Riva e il ritorno a Ilva.\nLa successiva crisi del settore, registrata negli anni ottanta, ne ha poi provocato un grave stato di crisi.\nLa denominazione \"Ilva\" fu ripresa nel 1988 quando Italsider e Finsider furono messi in liquidazione e scomparvero. La \"nuova\" Ilva fu smembrata alla vigilia del processo di privatizzazione; gi\u00e0 ceduto l'impianto di Cornigliano e chiuso quello di Bagnoli, l'acciaieria di Piombino fu venduta al gruppo bresciano Lucchini, mentre l'attivit\u00e0 pi\u00f9 significativa, il grande polo siderurgico di Taranto, pass\u00f2 nel 1995 al Gruppo Riva. A Taranto la nuova propriet\u00e0 organizza un sistema di punizione dei dipendenti non allineati alle direttive aziendali circa la novazione dei contratti di lavoro, denominato palazzina LAF. La palazzina adiacente al Laminatoio a Freddo era priva di strumenti di lavoro e suppellettili; qui i dipendenti venivano portati per la prima volta dai vigilanti e trascorrevano l'orario di lavoro senza prestare alcuna attivit\u00e0.\nDai commissari ad ArcelorMittal Italia.\nNel 2012 una vasta inchiesta per reati ambientali e di inquinamento (\"Fabbrica fonte \u00abdi malattia e morte\u00bb scrivono i giudici\") porta la Procura di Taranto ad ordinare il sequestro senza facolt\u00e0 d\u2019uso degli impianti dell\u2019area a caldo. Per salvaguardare lo stabilimento e l'occupazione, lo Stato ha avviato la procedura di commissariamento dell'azienda e avviato una gara internazionale per una riassegnazione della stessa.\nLa Am Investco, cordata formata da ArcelorMittal e Marcegaglia \u00e8 stata scelta per avviare le trattative di acquisizione. Nel novembre 2018 diventa ufficialmente di propriet\u00e0 di ArcelorMittal e prende il nome di ArcelorMittal Italy: le vecchie insegne vengono tolte.\nNel gennaio 2019 la Corte europea dei diritti dell'uomo di Strasburgo accoglie i ricorsi presentati nel 2013 e 2015 da 180 cittadini che vivono nei pressi dello stabilimento di Taranto e condanna l'Italia per non aver tutelato il diritto alla salute dei cittadini. Il 5 novembre 2019 Arcelor Mittal comunica l'intenzione di recedere dal contratto di cessione, procedendo alla restituzione ad Ilva, in amministrazione straordinaria, entro 30 giorni. Tale annuncio, vista anche la perdita di migliaia di posti di lavoro che comporterebbe tale chiusura, d\u00e0 inizio a una lunga battaglia tra azienda, sindacati e governo, con il lancio di vicendevoli accuse e richieste di indennizzi.\nLa nascita di Acciaierie d'Italia.\nIl 15 aprile 2021, con il versamento della relativa quota \u00e8 stato sancito l'ingresso di Invitalia, l'Agenzia nazionale per l'attrazione degli investimenti e lo sviluppo d'impresa, nel capitale sociale di AM InvestCo Italy S.p.A., con una partecipazione del 38% del capitale sociale. La restante partecipazione del 62% resta in capo al Gruppo ArcelorMittal, che non esercita pi\u00f9 attivit\u00e0 di direzione e coordinamento su AM InvestCo Italy S.p.A. Il gruppo \u00e8 stato di conseguenza rinominato Acciaierie d'Italia S.p.A. e tutte le societ\u00e0 controllate hanno assunto una nuova denominazione.\nImpatto ambientale.\nL'Ilva \u00e8 al centro di un vasto dibattito per il suo impatto ambientale sia a Taranto sia a Genova. Le sue emissioni sono state oggetto di diversi processi penali per inquinamento che si sono conclusi in alcuni casi e gradi di giudizio con la condanna di Emilio Riva e di altri dirigenti.\nGenova.\nA Genova nel 2002 sono state chiuse le cokerie per il loro impatto sulla salute, in particolare nel quartiere di Cornigliano, nelle cui vicinanze sorge lo stabilimento siderurgico. In seguito l'unico altoforno di Cornigliano rimasto in funzione (l'altro altoforno era gi\u00e0 fermo da diverso tempo) ha utilizzato coke importato dall'estero, in prevalenza dalla Cina. Da notare che gi\u00e0 nel 1998 era stato chiuso l'impianto di agglomerazione del minerale, con notevole aumento della difficolt\u00e0 per mantenere in funzione il ciclo siderurgico, venendo a mancare una delle materie prime principali per la marcia della produzione. Si opt\u00f2 per la marcia a pellet, utilizzando pellet importato dall'estero. Uno studio epidemiologico ha evidenziato una relazione tra polveri respirabili (diametro inferiore o uguale a 10 micron o PM10) emesse dagli impianti siderurgici ed effetti sulla salute. Lo studio epidemiologico attesta che nel quartiere di Cornigliano nel periodo 1988-2001, la mortalit\u00e0 complessiva negli uomini e nelle donne risulta costantemente superiore al resto di Genova. Nel luglio 2005 \u00e8 stato spento anche l'altoforno numero 2 dello stabilimento di Cornigliano. Finisce l'era della siderurgia a caldo a Genova con notevole abbattimento dell'inquinamento e un aumento di disoccupazione.\nTaranto.\nLo stabilimento Ilva di Taranto \u00e8 localizzato nel quartiere Tamburi e, precisamente, nell'area compresa tra la Strada statale 7 Via Appia, la Superstrada Porto-Grottaglie, la Strada Provinciale 49 Taranto-Statte e la Strada provinciale 47, per una superficie complessiva di circa metri quadrati.\nL'impianto fu costruito nelle immediate vicinanze del quartiere Tamburi, che attualmente pu\u00f2 contare circa abitanti. Il quartiere, gi\u00e0 esistente, si svilupp\u00f2 ulteriormente negli anni a seguire grazie anche agli interventi di edilizia popolare destinati proprio agli operai dello stabilimento.\nNel 2012 sono state depositate presso la Procura della Repubblica di Taranto due perizie, una chimica e l'altra epidemiologica, nell'ambito dell'incidente probatorio che vede indagati Emilio Riva, suo figlio Nicola, Luigi Capogrosso, direttore dello stabilimento siderurgico, e Angelo Cavallo, responsabile dell'area agglomerato. A loro carico sono ipotizzate le accuse di disastro colposo e doloso, avvelenamento di sostanze alimentari, omissione dolosa di cautele contro gli infortuni sul lavoro, danneggiamento aggravato di beni pubblici, getto e sversamento di sostanze pericolose e inquinamento atmosferico.\nSarebbero particolarmente inquinanti i 70 ettari di parchi minerali per via delle polveri, che fungono da veicolanti dei gas nocivi, le cokerie che emettono soprattutto benzo(a)pirene, ed il camino E312 dell'impianto di agglomerazione per quanto riguarda la diossina.\nA dicembre del 2019, il Tribunale di Taranto ha confermato il sequestro e lo spegnimento dell'altoforno 2, secondo le modalit\u00e0 tecniche precedentemente concordate con la propriet\u00e0. Il giudice ha respinto la richiesta di un'ulteriore proroga di 14 mesi da parte dell'ILVA allo scadere dei 3 concessi dal giudice per l'automazione del campo di colata. Il 17 dicembre l'azienda ha depositato il ricorso di appello al Tribunale del Riesame, che ha fissato la prima udienza per il 30 dicembre. \nNel contempo, Arcelor Mittal ha confermato la cassa integrazione straordinaria per 3\u00a0500 lavoratori, per 1\u00a0273 dei quali era gi\u00e0 stata chiesta una seconda proroga della CIGO motivata dalla crisi della domanda di settore.\nAmministrazione straordinaria.\nDal gennaio 2015, la societ\u00e0 \u00e8 in amministrazione straordinaria ex Legge Marzano.\nObiettivi di ambientalizzazione.\nL'8 settembre 2018 il vicepresidente del consiglio dei ministri Luigi Di Maio ha promesso alla popolazione e alla stampa una riduzione delle emissioni fino al 20%.\nIl 24 aprile 2019 ha convocato a Taranto 23 associazioni coinvolte nel caso ILVA, smentito dal Presidente di Peacelink in merito all'abbattimento promesso.\nUnit\u00e0 produttive in Italia.\nUnit\u00e0 produttiva di Taranto.\nL'unit\u00e0 produttiva a ciclo integrale di Taranto dispone dei seguenti impianti:\nUnit\u00e0 produttiva di Genova Cornigliano.\nL'unit\u00e0 produttiva di Genova dispone dei seguenti impianti:\nUnit\u00e0 produttiva di Novi Ligure.\nL'unit\u00e0 produttiva di Novi Ligure dispone dei seguenti impianti:\nDal 1933 l'ILVA entr\u00f2 in societ\u00e0 con la Provincia di Alessandria costituendo la Societ\u00e0 Ferroviaria Val d'Orba (FVO), per l'esercizio della ferrovia Frugarolo - Basaluzzo che rappresentava un'infrastruttura strategica per il trasporto delle merci a servizio dello stabilimento. L'impianto fu soppresso nel 1948.\nUnit\u00e0 produttiva di Racconigi.\nL'unit\u00e0 produttiva di Racconigi dispone dei seguenti impianti:\nUnit\u00e0 produttiva di Marghera.\nL'unit\u00e0 produttiva di Marghera, disponeva dei seguenti impianti:\nIl sito \u00e8 un polo logistico per lo scarico e carico di materiale siderurgico proveniente dallo Stabilimento di Taranto via mare.\nNella cultura di massa.\nSenza mai essere nominata, ma chiamata col nome generico di \"Megaditta\", l'Italsider \u00e8 entrata nella cultura collettiva italiana grazie alle popolarissime saghe di Ugo Fantozzi e Giandomenico Fracchia. \u00c8 infatti dalla sua esperienza lavorativa nel gruppo siderurgico di stato che l'ex-impiegato Paolo Villaggio ha attinto l'ispirazione per descrivere i personaggi e le situazioni della vita aziendale."}
{"id": "1088685", "revid": "322880", "url": "https://it.wikipedia.org/wiki?curid=1088685", "title": "Granarolo (Faenza)", "text": "Granarolo (\"Garnar\u00f2l\" in romagnolo) \u00e8 la pi\u00f9 grande frazione del comune di Faenza, sede del quartiere omonimo. Gli abitanti del nucleo urbano sono circa , mentre nella frazione vivono persone.\nStoria.\nTestimonianze pi\u00f9 antiche.\nReperti archeologici indicano che il territorio era abitato almeno dall'epoca romana, seppure non con un vero e proprio agglomerato urbano.\nIl nome deriva da \"Granariolus fundus\", legato alla prevalente coltivazione del grano.\nLa pi\u00f9 antica memoria storica di Granarolo risale all'anno 1038, quando il \"Granariolum fundus\" viene donato dall'imperatore Corrado il Salico al monastero di Sant'Apollinare in Classe.\nNel 1138 l'Arcivescovo di Ravenna dona ai Camaldolesi di Faenza il Castello \nZagonara e le \"selve di Granarolo\", allora zona prevalentemente paludosa come gran parte della pianura romagnola.\nProbabilmente il primissimo nucleo abitativo del paese si trovava all'incrocio centuriale romano, quello tra le attuali via Naviglio e via Pontevalle. In questa porzione di terra sorgeva la chiesa \"matrice\" di Granarolo testimoniata in alcuni lasciti del 1236 e del 1252. In quest'ultimo il nome \"Granarolo\" e la chiesa di San Giovanni appaiono in un lascito del Vescovo Gualtiero di Faenza ai canonici del duomo.\nIl \"castrum Granaroli\".\nPer la sua posizione strategica Granarolo fu oggetto in passato di grandi contese e dispute. \nCome riporta la cronaca precedente, il castello era governato da un castellano o vicario. Alcuni documenti conservati nella Biblioteca di Faenza consentono di studiare come avveniva la nomina del castellano:\nMentre l'anno successivo:\ne ancora:\nGranarolo durante il dominio della Chiesa.\nIn seguito al Trattato di Utrecht l'Italia pass\u00f2 dalla sfera di controllo spagnola a quella austriaca. Secondo un resoconto del parroco Domenico Farini, per un breve periodo (27 dicembre 1735 - giugno 1736) il paese sopport\u00f2 l'occupazione di una compagnia militare di 500 tedeschi (\"Alemanni\" nel testo), sotto la guida di un certo Massimiliano Sevemberg e di un tal conte Puelle Lamieppe. Il piccolo paese (il censimento del 1756, di poco successivo, segnala 925 persone) dovette provvedere all'alloggio e al provvigionamento dei soldati: \"non poco disturbo arrecarono per pigliarsi i quartieri e viveri oltre ai foraggi [...] Si sentirono non pochi lamenti e specialmente dai contadini.\"\nNel 1781 fu decretata la demolizione delle fortificazioni perimetrali. Di esse rimangono per\u00f2 alcuni segmenti incorporati in abitazioni private, costruite a ridosso delle mura, e soprattutto un torrione con alcune decine di metri di muro.\nNel 1796 Granarolo fu sottratta al dominio pontificio e occupata dai francesi, come il resto della Romagna. Dal 1797 faceva parte della Repubblica Cispadana, poi rinominata Cisalpina. Il paese era compreso nel Dipartimento del Rubicone, che faceva capo a Forl\u00ec. Nel 1804 \u00e8 costituito in comune autonomo. Nel 1816 viene incorporato nel comune di Cotignola, e dal 1828 fino ad oggi entra a far parte del comune di Faenza.\nI fatti del 1959-60 legati al Palio.\nNel 1959 nel capoluogo Faenza venne organizzato, dopo secoli dalla sua scomparsa, il Palio del Niballo, manifestazione da allora tenuta con cadenza annuale. Per tale occasione un incaricato del comune si rec\u00f2 a Granarolo per annunciare che anche la frazione sarebbe stata partecipe con un proprio rione, affiancato agli altri cinque rioni cittadini.\nLa cosa non fu gradita dai granarolesi per motivi campanilistici: il motto era \"vogliono conquistare Granarolo\". Secondo i testimoni dell'epoca, il sindaco si rec\u00f2 nella frazione con altri dirigenti comunali per concordare l'adesione al palio ma trov\u00f2 un'accoglienza goliardica. Sobillati dal barista locale nei giorni precedenti molti ragazzi del paese avevano raccolto dai contadini locali tutte le uova disponibili, alcune delle quali erano marcite. Quando la delegazione comunale arriv\u00f2 a Granarolo su una camionetta scoperta i ragazzi, appostati oltre la sponda del canale Naviglio che costeggia la strada per Faenza, cominciarono a bersagliarla con le uova. Quando poi la camionetta entr\u00f2 nel paese sub\u00ec un ulteriore lancio di uova dalle finestre delle case circostanti. La delegazione se ne torn\u00f2 quindi a Faenza con un nulla di fatto.\nL'anno successivo, nel 1960, alcuni giovani granarolesi realizzarono una seconda azione goliardica. Consigliati dal cappellano Nando Melandri si nascosero in alcune anfore presenti nella sala comunale. Giunta la notte si recarono nel loggiato del palazzo comunale e rubarono i gonfaloni rionali esposti in vista del palio. Chiesero poi al comune un 'riscatto' in viveri da distribuire ai granarolesi pi\u00f9 poveri, e la richiesta fu accolta visto l'imminenza del palio. Il cappellano fu trasferito.\nMonumenti.\nLa chiesa parrocchiale dedicata a San Giovanni Evangelista \u00e8 stata ricostruita nel 1899, in sostituzione della precedente e fatiscente chiesa medievale. Contiene un interessante gruppo di dipinti del XVI-XVIII secolo.\nEconomia.\nIl paese \u00e8 costeggiato dal canale Naviglio, che parte da Faenza e arriva sino al Po di Primaro. Inaugurato nel 1782, un tempo era navigabile. Con l'avvento di nuove forme d'energia (rivoluzione industriale), \u00e8 caduto in disuso.\nNel periodo 1924-1966 l'Eridania Zuccheri crea e gestisce uno stabilimento per la lavorazione della barbabietola da zucchero. L'edificio ora ospita la direzione generale di una nota azienda di alta moda la quale attraverso una ristrutturazione pregiata, ma allo stesso tempo conservativa, gli ha restituito il valore e la bellezza che merita. Durante gli anni dello zuccherificio la frazione conosce un periodo di relativo benessere. Oggi \u00e8 un importante centro di raccolta e lavorazione della frutta.\nInfrastrutture e trasporti.\nFerrovie.\nLa stazione ferroviaria di \"Granarolo Faentino\" \u00e8 posta sulla ferrovia Ravenna-Faenza, ed \u00e8 capolinea della diramazione Granarolo Faentino - Lugo."}
{"id": "1088686", "revid": "79213", "url": "https://it.wikipedia.org/wiki?curid=1088686", "title": "Arco della Mandorla", "text": ""}
{"id": "1088713", "revid": "729019", "url": "https://it.wikipedia.org/wiki?curid=1088713", "title": "Intervallo di carenza", "text": "L'intervallo di carenza o tempo di sicurezza \u00e8 la scadenza, definita dall'autorit\u00e0 competente (Ministero della Salute), a partire dalla quale devono essere sospesi i trattamenti fitoiatrici. La scadenza \u00e8 espressa dall'intervallo di tempo che intercorre fra l'ultimo trattamento e la raccolta: ad esempio, un intervallo di carenza fissato a 20 giorni impone che i trattamenti devono essere sospesi almeno 20 giorni prima della raccolta. \nLa durata dell'intervallo di carenza dipende da diversi fattori, ma in generale \u00e8 definita prudenzialmente per ridurre al minimo i rischi per la salute del consumatore. In generale gli intervalli di carenza dipendono dal livello di tossicit\u00e0 del principio attivo, dal meccanismo in cui \u00e8 metabolizzato o disattivato all'interno dei tessuti vegetali o sulla loro superficie e, quindi, dalla sua persistenza, dalla destinazione del prodotto, dal prodotto stesso. Le autorizzazioni ministeriali fissano pertanto, per ogni formulato commerciale, un intervallo di carenza specifico per ogni coltura sulla quale \u00e8 consentito l'impiego."}
{"id": "1088714", "revid": "1259603", "url": "https://it.wikipedia.org/wiki?curid=1088714", "title": "Sovrappopolazione", "text": "La sovrappopolazione \u00e8 una condizione di densit\u00e0 di popolazione, umana e non, talmente elevata per il tipo di territorio che occupa da creare spazi limitati e insufficienza di risorse o materie vitali (cibo e acqua) di cui gli individui ospitati hanno bisogno.\nDescrizione.\nUna superficie pu\u00f2 conservare infatti zone pi\u00f9 o meno vaste non utilizzate da una specie, ma una volta esaurite le sue capacit\u00e0 si dimostra incapace di sostenere una popolazione pi\u00f9 vasta, condannando la specie ad arrestare la propria espansione. Nei casi peggiori si pu\u00f2 arrivare all'estinzione in massa. La sovrappopolazione provoca un maggiore sfruttamento dell'ambiente e delle sue risorse da parte dell'uomo e causa quindi una pressione sulle risorse naturali stesse. Questa pressione si traduce spesso in maggiori conflitti fra nazioni e individui per il possesso di risorse scarse e vitali (es. acqua e petrolio), e un peggioramento della qualit\u00e0 della vita.\nLa sovrappopolazione \u00e8 associata ad una maggiore diffusione delle malattie, in particolare epidemiche, a pi\u00f9 alti tassi di mortalit\u00e0 infantile e in et\u00e0 adulta. Obiezioni a questa ipotesi sono la correlazione fra numero ed et\u00e0 giovane degli abitanti - crescita del PIL pro capite, riscontrabile nei Paesi in via di sviluppo, e la maggiore probabilit\u00e0 su grandi popolazioni di sviluppare e vedere prevalere e diffondersi mutazioni genetiche favorevoli alla specie.\nStrumenti di pianificazione e controllo delle nascite non sono mai stati utilizzati storicamente l'aborto indotto, interventi di sterilizzazione ovvero introduzione di sostanze sterilizzanti nel cibo, campagne mediatiche di informazione, la disponibilit\u00e0 di contraccettivi a basso costo, l'eliminazione dell'interesse economico alla procreazione (quali: obbligo di mantenimento da parte dei genitori, contrasto alla prostituzione e lavoro minorile, traffico di organi, pagamenti per l'adottabilit\u00e0, contributi di Stato per ogni figlio).\nTipologie di sovrappopolazione.\nIn rapporto alla popolazione umana, si pu\u00f2 parlare di sovrappopolazione per vari motivi, la sovrappopolazione pu\u00f2 essere per:\nLa sovrappopolazione \u00e8 sempre valutata in rapporto al numero di persone ed al loro stile di vita collegato all'impronta ecologica."}
{"id": "1088716", "revid": "767487", "url": "https://it.wikipedia.org/wiki?curid=1088716", "title": "Death Before Dishonour", "text": "Death Before Dishonour \u00e8 un album dei The Exploited, pubblicato nel 1987 da Rough Justice Records. Con questo album, il gruppo si \u00e8 mosso verso il genere punk metal.\nTracce.\nTutte le tracce composte dai The Exploited"}
{"id": "1088717", "revid": "2188307", "url": "https://it.wikipedia.org/wiki?curid=1088717", "title": "Currie Graham", "text": ""}
{"id": "1088719", "revid": "78273", "url": "https://it.wikipedia.org/wiki?curid=1088719", "title": "Regime zarista", "text": ""}
{"id": "1088720", "revid": "773636", "url": "https://it.wikipedia.org/wiki?curid=1088720", "title": "Bre\u017enev (disambigua)", "text": ""}
{"id": "1088721", "revid": "838137", "url": "https://it.wikipedia.org/wiki?curid=1088721", "title": "Mom\u00f2", "text": ""}
{"id": "1088724", "revid": "1347902", "url": "https://it.wikipedia.org/wiki?curid=1088724", "title": "Soviet Supremo dell'Unione Sovietica", "text": "Il Soviet Supremo dell'URSS () \u00e8 stato il pi\u00f9 alto organo di potere statale, legislativo e rappresentativo dell'Unione Sovietica dal 1938 al 1988, mentre dal 1989 al 1991 \u00e8 stato l'organo legislativo permanente dell'URSS. Negli intervalli tra le sessioni, le funzioni del Soviet Supremo erano svolte dal suo Presidium.\nEra composto dal Soviet dell'Unione e dal Soviet delle Nazionalit\u00e0 (sostituito nel 1991 dal Soviet delle Repubbliche) ed entrambe le camere erano elette fino al 1989 con voto diretto e a suffragio universale.\nStoria.\nIl Soviet Supremo dell'URSS fu istituito dalla Costituzione sovietica del 1936 come il pi\u00f9 alto organo rappresentativo del potere statale, sostituendo il Congresso dei soviet dell'URSS e il Comitato esecutivo centrale dell'URSS. La Costituzione stabil\u00ec la creazione del Presidium e delle due camere del Soviet Supremo: il Soviet dell'Unione e Soviet delle Nazionalit\u00e0.\nIl 9 luglio 1937, il Comitato esecutivo centrale dell'URSS approv\u00f2 le \"Disposizioni sulle elezioni del Soviet Supremo\" e il 12 dicembre le prime elezioni del Soviet Supremo del 1937 videro la vittoria del Partito Comunista di tutta l'Unione (bolscevico) nell'unica lista legale del Blocco dei comunisti e dei senza partito, con 461 seggi su 569 al Soviet dell'Unione e 409 seggi su 574 al Soviet delle Nazionalit\u00e0. In totale, il primo Soviet supremo era composto da 1170 deputati di cui 870 comunisti.\nIl Comitato esecutivo centrale convoc\u00f2 per il 12 gennaio 1938 la prima sessione del Soviet Supremo dell'URSS. Il 17 gennaio 1938, il Soviet Supremo elesse il Presidium, con Michail Ivanovi\u010d Kalinin presidente e Alek\u00adsan\u00addr F\u00eb\u00addo\u00adro\u00advi\u010d Gor\u00adkin segretario. Il 24 gennaio fu ordinata la creazione della gazzetta ufficiale annuale \"Vedomosti Verchovnogo Soveta SSSR\", il cui primo numero fu pubblicato il 7 aprile 1938 in tutte le lingue dell'URSS.\nA causa dello scoppio della Grande Guerra Patriottica nel 1941, le seconde elezioni del Soviet supremo si svolsero nel 1946, nove anni dopo le prime. In seguito all'entrata di nuove repubbliche sovietiche, il numero totale dei seggi aument\u00f2 a 1339, di cui 1085 assegnati al Partito Comunista: 576 deputati su 682 nel Soviet dell'Unione e 509 su 657 nel Soviet delle Nazionalit\u00e0. Il numero dei seggi disponibili continu\u00f2 ad essere variabile e diverso tra le due camere nelle successive elezioni.\nCon la Costituzione sovietica del 1977, l'intervallo tra due elezioni del Soviet supremo divenne di 5 anni, mentre il numero di deputati venne reso uguale per entrambe le camere. Nel 1984 si svolsero le ultime elezioni dirette del Soviet Supremo, con 1072 deputati comunisti su 1500 totali: 551 su 750 al Soviet dell'Unione e 521 su 750 al Soviet delle Nazionalit\u00e0.\nPerestrojka.\nIl 1 ottobre 1988, il Soviet Supremo elesse il segretario generale del PCUS Michail Gorba\u010d\u00ebv presidente del Presidium, affiancato dal vicepresidente Anatolij Luk'janov.\nIl 1 dicembre 1988 venne adottata una nuova legge dell'URSS \"Sulle elezioni dei deputati del popolo dell'URSS\" e furono apportate modifiche alla Costituzione: il Congresso dei deputati del popolo dell'Unione Sovietica divenne l'organo supremo dello Stato, il Soviet Supremo divenne un organo di controllo permanente del potere statale eletto dal Congresso dei deputati del popolo.\nIl 25 maggio 1989, il I Congresso dei deputati del popolo dell'URSS elesse Gorba\u010d\u00ebv presidente del Soviet supremo. Il 15 marzo 1990, Gorba\u010d\u00ebv fu eletto dal Congresso alla carica di presidente dell'URSS, e Anatolij Luk'janov lo sostitu\u00ec come presidente del Soviet Supremo.\nCrisi.\nIl 18 agosto 1991, un certo numero di leader del governo dell'URSS e del Comitato centrale del PCUS, che si opponevano ai piani per trasformare l'Unione Sovietica nell'Unione degli Stati Sovrani, formarono il Comitato statale per lo stato di emergenza (GK\u010cP) e attuarono un colpo di stato. Il 21 agosto, le decisioni del Comitato furono annullate con decreto del vicepresidente dell'URSS Gennadij Janaev su richiesta del Presidium del Soviet supremo dell'URSS.\nIl 29 agosto, il presidente del Soviet Supremo Luk'janov venne arrestato per il suo coinvolgimento nella questione GK\u010cP e il 4 settembre venne sollevato dall'incarico.\nIl 5 settembre 1991, il V Congresso dei deputati del popolo dell'URSS adott\u00f2 la legge \"Sul potere statale e gli organi di gestione dell'URSS nel periodo di transizione\", che port\u00f2 a modifiche radicali in violazione della Costituzione sovietica: fu sciolto il Congresso dei deputati del popolo, il Soviet Supremo torn\u00f2 ad essere il pi\u00f9 alto organo rappresentativo dello Stato e il Soviet delle Nazionalit\u00e0 fu sostituito dal Soviet delle Repubbliche. Per il periodo precedente l'inizio dei lavori della nuova composizione del Soviet Supremo, vennero mantenuti i poteri del Soviet Supremo gi\u00e0 eletto e dei suoi organi. Lo status di deputato del popolo dell'URSS fu mantenuto per tutti i deputati per la durata dei loro mandati, compreso il diritto dei deputati a partecipare ai lavori del Soviet Supremo dell'URSS e dei suoi organi.\nLa prima sessione del nuovo Soviet Supremo dell'URSS inizi\u00f2 i lavori il 21 ottobre. Anuarbek Turlybekovi\u010d Alim\u017eanov, deputato del popolo della RSS Kazaka, venne eletto presidente del Soviet delle Repubbliche e Konstantin Dmitrievi\u010d Luben\u010denko venne eletto presidente del Soviet dell'Unione. Furono adottati i regolamenti provvisori delle camere, che stabilirono le procedure per l'esame delle questioni e l'assunzione di decisioni.\nDissoluzione dell'URSS.\nL'8 dicembre, i leader di Russia, Ucraina e Bielorussia firmarono l'accordo di Belave\u017ea il cui preambolo dichiar\u00f2 la cessazione dell'esistenza dell'URSS e la creazione della Comunit\u00e0 degli Stati Indipendenti. Il Soviet Supremo della RSFS Russa ratific\u00f2 l'accordo il 12 dicembre e, assieme al Soviet Supremo della RSS Bielorussa, dichiar\u00f2 che le leggi e la Costituzione dell'URSS non sarebbero state pi\u00f9 valide nei loro territori e che i deputati russi e bielorussi del Soviet Supremo dell'URSS avrebbero rappresentato come osservatori le due repubbliche. Il presidente dell'URSS Gorba\u010d\u00ebv chiese al Soviet Supremo dell'URSS di discutere sia il trattato sull'Unione degli Stati Sovrani sia l'accordo di Belave\u017ea.\nIl 16 dicembre, il Presidium del Soviet Supremo della RSFS Russa ordin\u00f2 di trasferire alla giurisdizione del parlamento russo tutti gli edifici, strutture e fondi di propriet\u00e0 del Soviet Supremo dell'URSS.\nIl 17 dicembre, un gruppo dei restanti membri del Soviet dell'Unione adott\u00f2 una dichiarazione in relazione alla firma dell'accordo di Belave\u017ea e alla sua ratifica da parte dei Soviet supremi di Russia, Bielorussia e Ucraina, in cui annunci\u00f2 di considerare illegali le decisioni prese per liquidare le autorit\u00e0 statali e di ritenerle insoddisfacenti per la situazione attuale e gli interessi vitali dei popoli. Venne dichiarato che in caso di ulteriori complicazioni della situazione nel Paese, il Soviet dell'Unione si riserv\u00f2 il diritto di convocare in futuro il Congresso dei deputati del popolo dell'URSS. Tuttavia, il presidente del Soviet dell'Unione Luben\u010denko dichiar\u00f2 che la sua camera aveva perso il quorum.\nIl 18 dicembre il Soviet delle Repubbliche annunci\u00f2 di considerare l'accordo di Belave\u017ea una reale garanzia per l'uscita dall'acuta crisi politica ed economica, ritenendo inammissibili i ricorsi anticostituzionali nei confronti del Soviet Supremo e del Presidente dell'URSS. Lo stesso giorno, Gorba\u010d\u00ebv propose di tenere, dopo la ratifica dell'accordo di Belave\u017ea da parte del resto delle repubbliche (ad eccezione delle repubbliche baltiche e della Georgia, che non avevano firmato l'accordo), la riunione finale del Soviet Supremo dell'URSS per adottare una risoluzione sulla cessazione dell'esistenza dell'URSS e il trasferimento di tutti i suoi diritti e impegni legali alla Comunit\u00e0 degli Stati Indipendenti.\nIl 24 dicembre 1991, con una risoluzione del Soviet delle Repubbliche, le attivit\u00e0 del Soviet Supremo dell'URSS e dei suoi organi furono interrotte. Il presidente del Soviet delle repubbliche Anuarbek Alim\u017eanov in una riunione della camera dichiar\u00f2 la necessit\u00e0 di prendere una decisione sulla procedura legale per porre fine all'URSS.\nIl 26 dicembre, il Soviet delle Repubbliche adott\u00f2 la Dichiarazione n. 142-N sulla cessazione dell'esistenza dell'URSS in relazione alla formazione della CSI. Lo stesso giorno, il presidente del Soviet dell'Unione Konstantin Luben\u010denko emise il decreto n. 141-N con il quale sollev\u00f2 i deputati del popolo dell'URSS dall'esercizio delle loro funzioni ufficiali nel Soviet dell'Unione e negli organi della camera dal 2 gennaio 1992.\nOrganizzazione.\nIl Soviet Supremo dell'URSS era il pi\u00f9 alto organo di potere statale dell'Unione Sovietica e l'unico organo legislativo dello Stato. Prendeva decisioni sulle questioni pi\u00f9 importanti dello sviluppo statale, economico e socio-culturale, determinava le direzioni principali della politica estera ed esercitava il controllo supremo sulle attivit\u00e0 dell'apparato statale. Esercitava tutti i diritti di competenza federale stabiliti dalla Costituzione e aveva i poteri esclusivi di:\nDal 5 settembre 1991, l'applicazione delle leggi del Soviet Supremo dell'URSS poteva essere sospesa dagli organi supremi delle repubbliche sovietiche all'interno del loro territorio della repubblica solo se contraddicevano la Costituzione della repubblica sovietica.\nCamere.\nIl Soviet Supremo era diviso in due camere con uguali diritti e, dal 1977, con lo stesso numero di deputati. Entrambe le camere avevano un presidente e quattro vicepresidenti. Le sessioni congiunte delle camere del Soviet Supremo erano presiedute alternativamente dai presidenti del Consiglio dell'Unione e del Consiglio delle nazionalit\u00e0. Le leggi si consideravano approvate se votate da entrambe. In caso di disaccordo si formava una commissione di conciliazione, e in caso di ulteriore disaccordo le camere riesaminavano il testo, fino all'eventuale scioglimento anticipato della legislatura da parte del Presidium del Soviet Supremo.\nCommissioni e comitati.\nIn entrambe le camere erano presenti le seguenti commissioni:\nSoviet degli Anziani.\nIl Soviet degli Anziani () era un organo di lavoro consultivo del Soviet Supremo presente in entrambe le camere. Fino al 1989, la sua presenza non era stabilita da una legge ed era attivo per tradizione. Dopo l'adozione dei regolamenti del Congresso dei deputati del popolo dell'URSS e del Soviet supremo dell'URSS il 20 dicembre 1989, il Soviet degli Anziani ricevette personalit\u00e0 giuridica e al suo lavoro fu dedicato l'articolo 62 del regolamento.\nIl Soviet degli anziani del Soviet dell'Unione era composto da 1 rappresentante ogni 4 deputati, mentre quello del Soviet delle Nazionalit\u00e0 era composto da 2 rappresentanti per ogni RSS e 1 per ciascuna RSSA, oblast' autonoma e okrug autonomo. Tra i compiti vi erano la risoluzione preliminare delle questioni organizzative dei lavori della sessione del Soviet Supremo (discussione dell'ordine del giorno, stabilire la procedura per la discussione dei rapporti, ecc.).\nPresidium del Soviet Supremo.\nIl Presidium del Soviet Supremo dell'Unione Sovietica ( ) era un organo permanente del Soviet Supremo responsabile delle sue attivit\u00e0 e che esercitava, nei limiti stabiliti dalla Costituzione, le funzioni del pi\u00f9 alto organo del potere statale dell'URSS nel periodo tra le sue sessioni. Veniva eletto dal Soviet Supremo in una sessione congiunta delle camere. Esercitava la funzione di capo di Stato in forma direttoriale ed era incaricato di convocare il Soviet Supremo in seduta ordinaria almeno due volte all'anno e ad esso erano delegate numerose altre funzioni, in particolar modo nei periodi tra le riunioni del Soviet Supremo. Veniva eletto dalle camere in seduta comune in una composizione che consisteva, secondo la Costituzione del 1936, di Presidente, undici vicepresidenti (ampliati a quindici dalla Costituzione del 1977), segretario e 24 membri (21 nel 1977).\nIl ruolo di Presidente del Presidium del Soviet Supremo fu abolito nel 1989 e in seguito l'assemblea fu presieduta dal Presidente del Soviet Supremo.\nElezioni.\nSecondo il sistema elettorale stabilito dalla Costituzione, per il Soviet dell'Unione veniva eletto un deputato ogni 300 mila abitanti di tutta l'URSS, mentre per il Soviet delle nazionalit\u00e0 veniva eletti 25 deputati per ciascuna repubblica sovietica, 11 per ciascuna repubblica autonoma, 5 per ciascuna oblast' autonoma e 1 per ogni distretto. Avevano diritto di voto tutti i cittadini di et\u00e0 superiore ai 18 anni e poteva essere eletto deputato qualsiasi cittadino dell'URSS con diritto di voto e di et\u00e0 superiore ai 23 anni.\nL'elettore di ciascuna delle circoscrizioni previste per le due camere era chiamato ad esprimere un voto favorevole o contrario a un candidato precedentemente selezionato in apposite assemblee preelettorali tra quelli proposti da tutte le organizzazioni territoriali.\nSessioni.\nLe sessioni del Soviet Supremo venivano convocate almeno 2 volte all'anno dal Presidium del Soviet Supremo. A sua discrezione o su richiesta di una delle RSS, il Presidium poteva convocare una sessione straordinaria.\nAlla prima sessione di ogni nuova convocazione del Soviet Supremo, il Presidium eleggeva tra i deputati di ciascuna camera il presidente e 4 dei suoi deputati per gestire le sessioni della camera, approvava i regolamenti della sessioni congiunte e separate delle camere.\nLa sessione consisteva in sessioni separate e congiunte delle camere, nonch\u00e9 riunioni dei comitati permanenti delle camere o commissioni del Soviet Supremo tenute nel mezzo. La sessione veniva aperta e chiusa in sessioni separate o congiunte delle Camere.\nSoviet Supremi delle Repubbliche sovietiche.\nOltre al Soviet Supremo dell'URSS, ogni Repubblica socialista sovietica e autonoma possedeva un proprio Soviet Supremo con Presidium ma solo una camera. Dopo la dissoluzione dell'Unione Sovietica, alcuni Soviet delle repubbliche succedute cambiarono semplicemente il loro nome con quello pi\u00f9 storico o per sottolineare l'importanza del consiglio come parlamento nazionale, mentre altri crearono assemblee bicamerali."}
{"id": "1088725", "revid": "228587", "url": "https://it.wikipedia.org/wiki?curid=1088725", "title": "Livello di potenza sonora", "text": "Si definisce come livello di potenza sonora la potenza trasmessa sotto forma di suono, misurata in decibel anzich\u00e9 in watt, in rapporto a una potenza di riferimento di W0 = 10-12 watt:\nIn genere va specificata la banda di frequenza a cui si fa riferimento o la curva di ponderazione. Se il livello si misura ad esempio in dB(A), il simbolo diventa LWA.\nLegame con la pressione.\nNoto il livello di potenza sonora emessa da una sorgente, \u00e8 possibile calcolare il livello di pressione acustica ideale indotta dalla sorgente nei vari punti dello spazio. Poich\u00e9 la pressione \u00e8 direttamente misurabile con un fonometro, \u00e8 possibile anche effettuare il calcolo inverso, per determinare la potenza acustica di una sorgente in base alle misure di pressione fatte nelle sue vicinanze.\nConoscendo la potenza sonora di una sorgente puntiforme e il suo fattore di direzionalit\u00e0 Q (rapporto fra l'intensit\u00e0 sonora effettiva e l'intensit\u00e0 che si avrebbe avuto se la sorgente avesse irradiato uniformemente), si pu\u00f2 calcolare il livello di pressione sonora a una certa distanza r, in un ambiente con costante acustica R (R = S a /(1-a) con S superficie totale dell'ambiente in metri e a coefficiente acustico medio di assorbimento del locale, secondo Sabine): \nLa precedente equazione vale solamente se ci troviamo in campo diffuso.\nSe la sorgente \u00e8 puntiforme onnidirezionale in campo libero, si applica la formula semplificata:\nPer una sorgente puntiforme posta su un piano riflettente (Q = 2) si ha:\nQuesta \u00e8 un'approssimazione di come si diffonde il suono all'aperto sulla superficie terrestre; per la divergenza delle onde, il livello di pressione diminuisce in proporzione al logaritmo della distanza dalla sorgente.\nDa questa formula consegue che \u00e8 possibile, anche senza conoscere il livello di potenza della sorgente, determinare il livello di pressione a una certa distanza dalla sorgente puntiforme, noto il livello di pressione a un'altra distanza:\nSi comprende come, con ogni raddoppio della distanza, si ha una diminuzione di circa 6 dB del livello di pressione sonora."}
{"id": "1088728", "revid": "300067", "url": "https://it.wikipedia.org/wiki?curid=1088728", "title": "Dell Curry", "text": "\u00c8 il padre di Stephen e di Seth Curry.\nCarriera.\nDell Curry inizi\u00f2 la sua carriera di guardia tiratrice prima nella squadra della Fort Defiance High School e poi in quella di Virginia Tech. Nel 1986 fu selezionato dagli Utah Jazz con la 15\u00aa scelta al Draft NBA. Qui gioc\u00f2 per un solo anno, prima di essere ceduto nel 1987 ai Cleveland Cavaliers per un'altra stagione.\nNel 1988 fu scelto dagli Charlotte Hornets. Qui fu usato come tiratore da tre per ben 10 stagioni, infatti \u00e8 piazzato nelle classifiche di questa squadra per punti, tiri da tre realizzati e tirati, per partite giocate e percentuale al tiro da 3 punti. Nella stagione 1993-94 ricevette anche il NBA Sixth Man of the Year Award. Dal 1998 gioc\u00f2 per una stagione con la squadra dei Milwaukee Bucks e le ultime 3 stagioni della sua carriera ai Toronto Raptors.\nNella sua carriera ha messo a referto una media di 11,7 punti a partita e il 40,2% al tiro da tre."}
{"id": "1088731", "revid": "32389945", "url": "https://it.wikipedia.org/wiki?curid=1088731", "title": "Cakephp", "text": ""}
{"id": "1088733", "revid": "1543377", "url": "https://it.wikipedia.org/wiki?curid=1088733", "title": "Coppa Davis 2007", "text": "La Coppa Davis 2007 \u00e8 stata la 96\u00aa edizione del massimo torneo riservato alle nazionali maschili di tennis. Vi hanno partecipato 123 nazioni. Nella finale disputata dal 30 novembre al 2 dicembre al Memorial Coliseum di Portland negli Stati Uniti, gli Stati Uniti hanno battuto la Russia 4-1.\nTurno di qualificazione al Gruppo Mondiale.\n1 "}
{"id": "1088735", "revid": "547034", "url": "https://it.wikipedia.org/wiki?curid=1088735", "title": "Antivirale", "text": "I farmaci antivirali sono una categoria di chemioterapici attivi contro infezioni causate dai virus.\nIn particolare, la loro azione si manifesta in vari stadi della replicazione virale. Hanno sia azione profilattica sia terapeutica verso malattie virali, alcune note fin dall'antichit\u00e0.\nSpesso \u00e8 possibile intervenire preventivamente mediante profilassi con vaccini o sieri; questo \u00e8 un vantaggio, poich\u00e9 nel momento in cui si riconoscono i sintomi, i virus sono tanto numerosi che i farmaci possono avere effetti non immediati.\nI farmaci sono considerati efficaci se interferiscono con la replicazione virale senza modificare le normali funzioni cellulari; poich\u00e9 i virus sono parassiti intracellulari obbligati questo non \u00e8 sempre possibile.\nEsistono farmaci ad applicazione topica per trattare herpes labiale, oculare o genitale, che riducono lo sfogo senza per\u00f2 eliminare completamente l'infezione.\nGli interferoni sono proteine prodotte dal corpo e coinvolte nella risposta immunitaria e nella funzionalit\u00e0 cellulare; nel 2011 \u00e8 stata scoperta l'efficacia dell'interferone nel ridurre l'infiammazione nelle persone con epatite B o C.\nProfilattici.\nTra i farmaci chemioprofilattici \u00e8 importante ricordare:\nTerapeutici.\nI farmaci aventi attivit\u00e0 chemioterapica si distinguono in base alla loro azione:\nEffetti collaterali.\nI principali effetti avversi riguardano danni epatici, quindi \u00e8 necessario controllare periodicamente la funzionalit\u00e0 del fegato e sospendere il trattamento se necessario."}
{"id": "1088736", "revid": "19933", "url": "https://it.wikipedia.org/wiki?curid=1088736", "title": "Sincondrosi", "text": ""}
{"id": "1088737", "revid": "2519", "url": "https://it.wikipedia.org/wiki?curid=1088737", "title": "Riserva naturale di Manda", "text": "La riserva naturale di Manda (\"Manda Wilderness Reserve\") \u00e8 una riserva naturale del Mozambico, istituita negli anni novanta e gestita da una associazione apposita chiamata Manda Wilderness Project. Si trova vicino all'estremit\u00e0 nordoccidentale del paese, nei pressi della cittadina di Cobue; ha un'area complessiva di 600\u00a0km\u00b2, che comprende un tratto della costa orientale del Lago Malawi.\nNella si trovano diversi tipi di ambiente; boschi di acacia, pianure erbose tagliate da fiumi e ruscelli, e profonde gole rocciose. La fauna comprende diverse specie di antilopi, elefanti e numerose specie di uccelli. La parte costiera sul lago Malawi \u00e8 sabbiosa, e viene chiamata \"nkwichi\" (nella lingua locale significa \"sabbia che squittisce\") a causa del particolare rumore che fa la sabbia quando viene calpestata. Nella riserva si trova un unico lodge, affacciato sul lago Malawi, il Manda Nkwichi Lodge."}
{"id": "1088738", "revid": "125851174", "url": "https://it.wikipedia.org/wiki?curid=1088738", "title": "Jackass Number Two", "text": "Jackass Number Two \u00e8 il seguito del film comico \"Jackass The Movie\" uscito nelle sale nel 2002, anch'esso basato sulla precedente serie televisiva in onda su MTV, \"Jackass\".\nTutto il cast del primo film e della serie originale si \u00e8 riproposto per il sequel, inclusi Johnny Knoxville, Bam Margera, Ryan Dunn, Chris Pontius, Steve-O, Dave England, Ehren McGhehey, Preston Lacy, e Jason \"Wee-Man\" Acu\u00f1a. Anche la maggior parte del cast secondario si \u00e8 ripresentata per il secondo film, ad eccezione di Raab Himself, Rake Yohn e Tim Glomb.\nLe riprese iniziarono nel gennaio 2006. La data di distribuzione nelle sale cinematografiche \u00e8 il 22 settembre 2006.\nI fan della serie di Jackass hanno visto il cast girare la pellicola in vari stati d'America, ma la produzione si rifiutava di rendere pubblico il luogo delle riprese per paura che i fan interferissero. La pellicola \u00e8 stata girata anche in India, Australia, Mosca.\nIl primo teaser ufficiale del film fu distribuito da Yahoo il 15 giugno 2006. Gli stunt nel trailer includevano Johnny Knoxville a bordo di una bicicletta-razzo, e successivamente bendato veniva caricato da un toro.\nIl DVD di questo film \u00e8 disponibile dal 15 maggio 2007 in versione non censurata, in widescreen 16:9.\nTrama.\nCome per il precedente \"Jackass The Movie\" il film non ha una trama delineata, bens\u00ec \u00e8 una raccolta di vari stunt.\nInizio.\nIl film apre con il brano \"The Ecstasy of Gold\" da \"Il buono, il brutto, il cattivo\" creata da Ennio Morricone mentre i protagonisti con il viso stravolto e molto trasandati corrono al rallentatore. La telecamera fa dei primi piani su ogni personaggio presentandone il nome mentre questo corre. La telecamera dopo le presentazioni si alza e con l'obbiettivo rivolto verso il basso riusciamo a vedere una mandria di tori infuriati che rincorrono i protagonisti. Ryan Dunn si rifugia in una macchina, Preston Lacy in un bidone della spazzatura e gli altri si gettano in terra schivando i tori, facendoci capire che la scena \u00e8 finta.Rimangono solo Knoxville e Margera che corrono in una casa vuota. Margera si getta per primo da una finestra e Knoxville si ferma per un istante per urlare la sua frase \"Hi, I'm Johnny Knoxville, welcome to Jackass!\" per poi esser travolto dai tori che lo scaraventeranno fuori dalla finestra con violenza.\nStunt.\nNella versione cinematografica in totale vengono eseguiti 52 stunt. Altri 22 sono disponibili nelle scene tagliate presenti nel DVD.\nFinale.\nIl film termina con un balletto che vede protagonisti il cast della pellicola. Alcuni stunts vengono eseguiti durante il mini musical, sulle note di \"The best of times\".\nCamei.\nIl film include anche camei di Brandon Novak, Brandon DiCamillo, Luke Wilson, Willie Garson, Mark Zupan (\"Murderball\"), Dimitry Elyashkevich, Lance Bangs, David Weathers, Rick Kosick, Spike Jonze e il regista John Waters (\"A Dirty Shame\"), Jay Chandrasekhar (\"Super Troopers\") e Mike Judge (\"Beavis e Butt-Head\"). Il pro-skater Tony Hawk e il campione di BMX Matt Hoffman hanno partecipato ad alcuni stunts.\nIl gruppo rap Three 6 Mafia fece la sua apparizione nella pellicola, cos\u00ec come il cantante degli HIM Ville Valo, l'attore James DeBello, con Kat Von D e la star del NFL Jason Taylor.\nAlcuni stunt con protagonista Don Vito, zio di Bam Margera, sono stati girati e inseriti nei trailer del film. Nonostante ci\u00f2 le scene sono state tagliate dalla pellicola a causa dell'arresto (dovuto al palpeggiamento ai danni di una minorenne) di Don Vito, non pi\u00f9 ben accetto tra i membri del cast di Jackass.\nVersione DVD.\nLa versione censurata e non del DVD \u00e8 stata pubblicata in America il 26 dicembre 2006 (15 maggio 2007 in Italia). Contiene i 96 minuti della versione cinematografica pi\u00f9 alcuni contenuti speciali. Include parti del film censurate o tagliate nell'originale. Entrambi i contenuti speciali delle due versioni contengono interviste della maggior parte del cast, inclusi Jeff Tremaine e Dimitry Elyashkevich, contenuti segreti, il making del film, 9 scene tagliate nella versione cinematografica, 20 scene addizionali, 9 spot TV, varie gag, la versione non censurata della canzone \"Karazy\" di Chris Pontius e il promo commerciale per i VMA '06.\nColonna sonora.\nLa colonna sonora ufficiale del film \u00e8 stata pubblicata il 26 settembre del 2006 dalla BulletProof Records e contiene canzoni inserite nel film e varie audio clip prese dal film. Il gruppo rap Three Six Mafia si \u00e8 unito al frontman dei Saliva, Josey Scott, per creare la canzone \"Gettin' Fucked Up\" in esclusiva per la colonna sonora. Ancora un'altra collaborazione \u00e8 stata quella della leader degli Yeah Yeah Yeahs, Karen 0, con Peaches per scrivere \"Backass\", un'altra canzone esclusiva per la colonna sonora. Ancora un'esclusiva \u00e8 stato il debutto di Chris Pontius con \"Karazy\" e la cover della canzone di Roger Alan Wade, \"If you're gonna be dumb\" (gi\u00e0 presente nel primo film), eseguita dal gruppo rock Smut Peddlers. Inoltre \u00e8 presente la versione del cast del film di \"The best of times\". Il singolo del film Joker and the thief dei Wolfmother, in cui nel video appaiono i ragazzi del cast del film, non \u00e8 incluso nel CD come non lo sono \"Gettin' Fucked Up\" e \"Fuck the pain away\".\n(*) Si riferisce alle tracce audio che appaiono nel film, tranne \"Your Teeth Look Like.\"\n(**) Si pu\u00f2 ascoltare a fine film durante i credits, durante il salto di steve-o\n(***) Non disponibile nella colonna sonora in circolazione.\nGiudizi.\nIl film ha riscosso negli USA 12 milioni di dollari solo nella prima settimana di uscita, superando cos\u00ec il primo ai botteghini. Il film poi ha aggiunto la cifra di 14 milioni durante la seconda settimana; ha incassato circa 84.210.524 milioni di dollari in pi\u00f9 del primo. Il New York Times ha definito \"Jackass Number Two\": \"senza basi, infantile e disgustoso ai limiti dell'estremo, un mix di bravate e di malfunzioni ha reso possibile la creazione di una delle pi\u00f9 esplicite e catartiche commedie nella storia del cinema\". Il critico Fred Willard ha dato \"2 pollici in su\" per \"Jackass Number Two\" dopo aver visto la prima del film. Il critico di film Joe Gayeski del sito web AndersonVision ha assegnato a \"Jackass number two\" \"2 stelle e mezzo su 5\" e quindi in accordo con la sua critica lo avrebbe definito \"molto buono\". Egli ha detto \"Il sequel ha certamente una scaletta meno coinvolgente del primo ma rimane sempre la commedia pi\u00f9 divertente che sia mai stata sfornata dalla \"macchina di film di Hollywood\" negli ultimi anni e specialmente nel 2006\". Ha ricevuto un 60% (positivo) dal sito RottenTomatoes.com con il consenso critico che diceva: \"Vi sfido a non ridere\"."}
{"id": "1088739", "revid": "228587", "url": "https://it.wikipedia.org/wiki?curid=1088739", "title": "Scorcio", "text": ""}
{"id": "1088740", "revid": "2175", "url": "https://it.wikipedia.org/wiki?curid=1088740", "title": "Antivirali", "text": ""}
{"id": "1088741", "revid": "28592", "url": "https://it.wikipedia.org/wiki?curid=1088741", "title": "Battello", "text": ""}
{"id": "1088742", "revid": "34928", "url": "https://it.wikipedia.org/wiki?curid=1088742", "title": "Teuth", "text": ""}
{"id": "1088743", "revid": "184755", "url": "https://it.wikipedia.org/wiki?curid=1088743", "title": "Statua della Libert\u00e0 (Kirghizistan)", "text": ""}
{"id": "1088744", "revid": "90227", "url": "https://it.wikipedia.org/wiki?curid=1088744", "title": "Orto degli ulivi", "text": ""}
{"id": "1088747", "revid": "28592", "url": "https://it.wikipedia.org/wiki?curid=1088747", "title": "Moquette", "text": ""}
{"id": "1088748", "revid": "287204", "url": "https://it.wikipedia.org/wiki?curid=1088748", "title": "Direttore", "text": ""}
{"id": "1088749", "revid": "2221892", "url": "https://it.wikipedia.org/wiki?curid=1088749", "title": "Monumento alla Libert\u00e0 (Riga)", "text": "Il Monumento alla Libert\u00e0 (\"Br\u012bv\u012bbas piemineklis\" in lingua lettone) di Riga fu concepito dallo scultore lettone K\u0101rlis Z\u0101le ed eretto nel 1935 durante un breve periodo d'indipendenza tra le guerre. Il Monumento \u00e8 alto 42 metri ed \u00e8 situato in centro a Riga. In cima si trova una figura femminile che rappresenta la libert\u00e0 (chiamata affettuosamente Milda), che solleva sopra il capo tre stelle d'oro che simboleggiano le tre regioni della Lettonia: Curlandia, Livonia e Letgallia. Lasciata intatta dai sovietici, la torre resta un simbolo ricco di potere per la popolazione e alla base di questa vengono regolarmente lasciati dei fiori.\nSulla base del monumento \u00e8 incisa una dedica del poeta lettone K\u0101rlis Skalbe: \"Per la patria e la libert\u00e0\" (in lettone \"T\u0113vzemei un Br\u012bv\u012bbai\")."}
{"id": "1088750", "revid": "490388", "url": "https://it.wikipedia.org/wiki?curid=1088750", "title": "Poesia neoterica", "text": ""}
{"id": "1088755", "revid": "188116", "url": "https://it.wikipedia.org/wiki?curid=1088755", "title": "Onorificenza", "text": "Per onorificenza, dell'etimo latino \"honorificentia\" \u00abonore, motivo d\u2019onore\u00bb, si intende un segno di onore che viene concesso da un'autorit\u00e0 in riconoscimento di particolari atti benemeriti. Le onorificenze sono oggetto di studio della faleristica.\nLa diffusa dizione \"onoreficenza\" \u00e8 considerata da alcuni una variante, da altri un errore.\nOnorificenze in Italia.\nIn Italia ci sono 5 gradi di onorificenze dell'Ordine al merito della Repubblica Italiana, concesse dal Capo di Stato ogni 2 giugno (fondazione della Repubblica) e 27 dicembre (promulgazione della Costituzione):"}
{"id": "1088757", "revid": "1340213", "url": "https://it.wikipedia.org/wiki?curid=1088757", "title": "Jenna Dewan", "text": "Biografia.\nJenna \u00e8 figlia di Daryll Dewan (libanese/polacco) e Nancy Lee Bursch Smith, che divorziarono quando Jenna era ancora una bambina. Sua madre si rispos\u00f2 con Claude Brooks Smith. Jenna frequenta la University of Southern California ed \u00e8 membro dei Pi Beta Phi. Nel 1999 Jenna si \u00e8 diplomata alla Grapevine High School a Grapevine nel Texas. Prima di diventare attrice, Jenna \u00e8 attiva come ballerina e modella, lavorando con famosi artisti come Justin Timberlake, 'N Sync, Sean Combs, Ricky Martin, Billy Crawford, e Janet Jackson, sia nelle performance live che nei video musicali.\nCarriera.\nOttiene il suo primo ruolo da attrice protagonista nel 2005 nel film horror \"Tamara - Toccata dal fuoco\". In seguito, Jenna \u00e8 apparsa in altri film come \"Waterborne\" (2005), \"Ti va di ballare?\", \"Step Up\" e \"The Grudge 2\" (tutti realizzati nel 2006). Ha completato \"Love Lies Bleeding - Soldi sporchi\" con Christian Slater in Nuovo Messico, uscito nelle sale americane nel 2008.\nNel 2008 iniziano le riprese di altri tre film: \"Shine On\", \"6 mogli e un pap\u00e0\" e \"Cheerleader Scandal\", che la vedono parte del cast. Nel 2010 \u00e8 apparsa nel video musicale di Christina Aguilera \"Not Myself Tonight\". Nel 2012 viene scelta nel cast della seconda stagione della famosa serie televisiva \"American Horror Story: Asylum\", di Ryan Murphy.\nA partire dal 2015 prende parte alla serie televisiva \"Supergirl\", interpretando il ruolo di Lucy Lane.\nVita privata.\nL'11 luglio 2009 si \u00e8 sposata con l'attore Channing Tatum in una cerimonia a Malib\u00f9. Il 18 dicembre 2012 la coppia annuncia l'attesa del loro primo figlio, ed il 31 maggio 2013 diventano genitori di una bambina, Everly Elizabeth Maiselle, nata a Londra. Il 3 aprile 2018 i due hanno annunciato la loro separazione.\nNell'ottobre del 2018, la Dewan inizia una relazione con l'attore Steve Kazee. Nel febbraio 2020, la Dewan e Kazee annunciano il loro matrimonio. Il 6 marzo 2020 nasce il loro primo figlio Callum Michael Rebel. \nHa dichiarato di essere vegana ed \u00e8 anche un'attivista per i diritti degli animali.\nDoppiatrici italiane.\nNelle versioni in italiano delle opere in cui ha recitato, Jenna Dewan \u00e8 stata doppiata da:"}
{"id": "1088761", "revid": "3115", "url": "https://it.wikipedia.org/wiki?curid=1088761", "title": "Ascensori", "text": ""}
{"id": "1088763", "revid": "212348", "url": "https://it.wikipedia.org/wiki?curid=1088763", "title": "Onoreficenza", "text": ""}
{"id": "1088764", "revid": "1712526", "url": "https://it.wikipedia.org/wiki?curid=1088764", "title": "Luciano Liboni", "text": "Biografia.\nLuciano Liboni ha una carriera da criminale comune e una vita da bandito quasi sempre alla macchia. Primo di sette figli, cresciuto in condizioni malsane, nasce a Montefalco, in provincia di Perugia, e trascorre qui i primi anni mostrando subito un carattere problematico. La cattiva condotta scolastica evolve presto in comportamenti delittuosi. Il giovane Luciano si rende, cos\u00ec, responsabile di rissa e furto aggravato, conoscendo perci\u00f2 il carcere minorile a Firenze, all'et\u00e0 di 14 anni. Gi\u00e0 in questa prima occasione, Liboni \u00e8 tutt'altro che facile alla resa e costringe le forze dell'ordine a uno snervante inseguimento.\nEsercita un mestiere, quello di falegname, ma \u00e8 isolato e preferisce la strada del crimine. Con una donna di Foligno intraprende una relazione che per\u00f2 fallisce a causa della sua violenza e dell'incapacit\u00e0 di cambiare vita. Lasciata la madre a Montefalco, il \"Lupo\" - cos\u00ec chiamato per il carattere scostante e asociale - si specializza in furti di opere d'arte: nel 1990 \u00e8 sospettato di averne trafugate in Umbria, Toscana e Lazio. Non disprezza per\u00f2 le rapine alle poste e non rinuncia a maneggiare armi da fuoco. Per sfuggire all'arresto ripara spesso e a lungo in luoghi selvaggi, vivendo di quel che trova: ci\u00f2 gli merita, oltre a quello di \"Lupo\", l'appellativo di \"Cinghiale\".\nLatitanza.\nNel febbraio 2002, riconosciuto alla guida di una Volkswagen Polo bianca rubata, spara e ferisce un uomo in una stazione di rifornimento.\nRicercato per tentato omicidio e latitante, rapina banche e uffici postali. In marzo, dopo aver forzato l'alt della Guardia di Finanza a Civitavecchia, fa fuoco contro i militari, senza causare feriti; l'indomani sequestra un automobilista per farsi condurre a Roma, dove fa perdere le proprie tracce. Sempre nella capitale, il luglio seguente, spara a un carabiniere che gli chiede i documenti, colpendolo in modo non grave. Liboni espatria: nel dicembre 2003 le autorit\u00e0 ceche lo individuano a Praga in possesso di documenti falsi. Va in carcere per quattro mesi, ma esce prima che l'Interpol avverta la polizia italiana, fuggendo nuovamente.\nIl caso mediatico del 2004.\nIl 21 luglio 2004 Liboni viene ricoverato all'ospedale di San Piero in Bagno sotto falso nome per lievi ferite, dichiarando di aver sub\u00ecto un incidente motociclistico presso Sarsina. Dopo una notte di degenza, si fa dimettere e si reca a Pereto di Sant'Agata Feltria, fermandosi in un bar dal quale telefona verso lo Sri Lanka. L'appuntato scelto dei Carabinieri Alessandro Giorgioni, arrivato al bar dopo una chiamata ai Carabinieri di una gestrice che si era insospettita, venne ucciso mentre chiede i documenti a Liboni. Liboni fugge sulla Tiberina in direzione sud, verso l'Umbria. Viene avvistato in un'area di servizio presso Canili di Verghereto.\nLa morte di Giorgioni, resa nota dai media, desta emozione e scatena una caccia serrata: Liboni \u00e8 stato infatti riconosciuto dalla titolare del bar e da un avventore grazie a una foto segnaletica. Le ricerche investono molte regioni dell'Italia centrale, soprattutto Umbria, Lazio e Abruzzo. \u00c8 segnalato a Roma, dove anche alla stazione Termini spara contro alcuni agenti di polizia e dove viene ritrovata la Yamaha rubata con la quale \u00e8 fuggito. Dopo lo scontro a fuoco, commette un nuovo sequestro e scompare di nuovo. Il prefetto Achille Serra avverte che si tratta di un uomo particolarmente pericoloso perch\u00e9 disperato, consapevole di essere malato di AIDS, prossimo a morte, e sembra aver iniziato a uccidere proprio dopo averlo appreso.\nTrascorsi vari giorni apparentemente tra vagabondi e senzatetto di Roma, il 31 luglio viene di nuovo riconosciuto e individuato dalla polizia locale di Roma Capitale, che d\u00e0 l'allerta alle altre forze dell'ordine. Al Circo Massimo, sentendosi ormai in trappola, il \"Lupo\" prende in ostaggio una turista francese e apre nuovamente il fuoco sui carabinieri. I militari rispondono e lo feriscono gravemente al capo, poi lo ammanettano. Liboni per\u00f2 non sembra voler arrendersi, al punto che tenta di recuperare la pistola e mena calci contro i soccorritori durante il trasporto all'Ospedale San Giovanni. Quando l'ambulanza giunge in ospedale, Liboni \u00e8 gi\u00e0 morto.\nViene sepolto nel cimitero di Montefalco, vicino al padre e a un fratello, a conclusione di un funerale celebrato in forma privata. Durante le esequie, la sorella Giovanna accusa i giornalisti, accorsi al rito funebre nonostante la forma privata, di speculare sulla disgrazia di una famiglia.\nImpatto del caso Liboni.\nL'omicidio di Alessandro Giorgioni, coniugato e padre di un bambino, acquista il sapore di un'esecuzione spietata e suscita commozione e sdegno nell'opinione pubblica di fronte alla figura di Liboni, uomo asociale e violento. \nIl caso Liboni d\u00e0 a Stefano Calvagna l'ispirazione per un film, \"Il lupo\" (2007), con Massimo Bonetti nel ruolo del noto criminale. Calvagna dichiara di non voler mitizzare n\u00e9 demonizzare Liboni, ma afferma apertamente - e con toni critici verso la concessione dell'indulto nel 2006 - di vedere in lui la vittima da riabilitare di una spietata caccia all'uomo. Il film \u00e8 romanzato in un senso assai duro nei confronti dei carabinieri e desta numerose polemiche, inclusa un'aggressione al regista, durante la quale gli vengono inflitti diversi colpi d'arma da fuoco alle gambe. Tuttavia, le successive indagini portarono alla condanna del regista per \"simulazione di reato\".\nLa costruzione sociale del Lupo come un essere al tempo stesso ferino, mostro, e antieroe, \u00e8 uno degli aspetti pi\u00f9 importanti della vicenda di Liboni. Sul piano dell'immaginario collettivo, la sua figura sembra svolgere funzioni complesse: contenitore di proiezioni, capro espiatorio di tensioni sociali e psicologico-sociali, realizzatore di desideri negati, incarnazione di una sfida al potere impossibile per il cittadino comune, e dunque delegata al marginale e al mostro.\nIl rapper Ted Bee, componente della Dogo Gang, dedica a Liboni la canzone \"Lupo Solitario\".\nLa figura di Luciano Liboni viene anche citata nel romanzo di Tommaso Giagni, \"L'estraneo\", pubblicato da Einaudi nel 2012. Liboni viene citato anche nella canzone \"Fake Emcees\" del rapper romano Noyz Narcos, in \"Stolen Car\" del gruppo rap romano TruceKlan, in \"Bottiglia di vino\" dei rapper Ketama126 e Pretty Solero in collaborazione con Mr. P, in \"Poche Pallottole\" del gruppo punk rock Tommi e gli Onesti Cittadini e in \"Morte Alle Spie\" dei rapper romani G-Sniper e Wasted. Viene anche citato nell\u2019omonima canzone \"Luciano Liboni\" nell\u2019album \"SPA\" dei rapper romani Pa Pa, Simo Gigi, Manali e del producer Gumma Vybz."}
{"id": "1088773", "revid": "484362", "url": "https://it.wikipedia.org/wiki?curid=1088773", "title": "Corona di spine", "text": ""}
{"id": "1088775", "revid": "124111374", "url": "https://it.wikipedia.org/wiki?curid=1088775", "title": "Viljandi", "text": "Viljandi (in tedesco: \"Fellin\", in polacco \"Felin\") \u00e8 una citt\u00e0 dell'Estonia meridionale, capoluogo della contea di Viljandimaa; conta circa ventimila abitanti. Sorge lungo le rive del fiume Valouja ed \u00e8 conosciuta per le rovine del suo castello, posto a sud del centro cittadino e fondato dai Cavalieri Portaspada. \nLa citt\u00e0 era l'antica sede della Chiesa evangelica luterana estone.\nUbicazione.\nViljandi si affaccia su una caratteristica vallata al centro del quale si trova il Lago di Viljandi. Questa citt\u00e0 costituisce un'ottima base per coloro che desiderano inoltrarsi nelle bellezze naturali del Parco Nazionale di Sooma o rilassarsi negli agriturismi sparsi nella campagna. Il minuscolo centro di Viljandi, caratterizzato da un insieme di edifici del XIX secolo \u00e8 gradevole da girare a piedi, in un'atmosfera di altri tempi.\nLocalizzazione e collegamenti.\nLa cittadina si trova a 160 chilometri a sud di Tallinn, lungo la strada che porta verso Valga, quest'ultima sul confine lettone. Viljandi e collegata con Tallinn, P\u00e4rnu e Valga per mezzo di treni e autobus giornalieri. Il viaggio dura da un'ora a tre.\nSport.\nCalcio.\nLa citt\u00e0 vanta un club che milita in Meistriliiga, il massimo campionato calcistico estone, il Tulevik Viljandi."}
{"id": "1088778", "revid": "90227", "url": "https://it.wikipedia.org/wiki?curid=1088778", "title": "Santa Spina", "text": ""}
{"id": "1088779", "revid": "1363832", "url": "https://it.wikipedia.org/wiki?curid=1088779", "title": "Theatre Royal Drury Lane", "text": "Il Theatre Royal Drury Lane \u00e8 un teatro del West End situato nel distretto londinese di Covent Garden. Si affaccia su \"Catherine Street\" (un tempo chiamata \"Brydges Street\") e ha sul retro la strada Drury Lane.\nIl Drury Lane \u00e8 il teatro pi\u00f9 vecchio di Londra ed \u00e8 stato ricostruito tre volte sullo stesso terreno di quello originale, che fu inaugurato nel 1663. Durante i primi due secoli della sua storia, fu il teatro pi\u00f9 importante della capitale. Nel periodo del suo massimo splendore era uno dei pochi teatri a godere del titolo di \"Patent theatre\", riservato ai teatri che avevano la licenza di rappresentare drammi teatrali a seguito della riforma di Carlo II d'Inghilterra nel 1660.\nStoria.\nVenne realizzato per volere del drammaturgo ed impresario teatrale Thomas Killigrew, un favorito della corte di Carlo II. Nato con il nome di \"Theatre Royal in Bridges Street\", tra i primi grandi attori che ne calcarono le scene vi furono Nell Gwyn e Charles Hart. Fu distrutto da un incendio nel 1672 e venne ricostruito ampliato dallo stesso Killigrew, dietro la progettazione del celebre architetto britannico Christopher Wren.\nIl nuovo teatro \"Theatre Royal in Drury Lane\" riapr\u00ec nel 1674 e fu diretto nei successivi 120 anni da nomi come il drammaturgo Colley Cibber, l'attore e impresario teatrale David Garrick e il drammaturgo irlandese Richard Brinsley Sheridan. Nel 1791, per volere di Sheridan, il teatro venne demolito per fare spazio ad uno stabile ampliato che riapr\u00ec nel 1794; il nuovo Drury Lane ebbe vita relativamente breve e fu nuovamente distrutto da un incendio nel 1809.\nLo stabile attuale riapr\u00ec nel 1812 ed ha ospitato celebrit\u00e0 del calibro di Edmund Kean, Dan Leno, i Monty Python e l'attore e cantante Ivor Novello.\nAttualmente il teatro \u00e8 di propriet\u00e0 del compositore e autore di musical Andrew Lloyd Webber, ospita per la maggior parte allestimenti di musical ed \u00e8 considerato un monumento classificato, ovvero uno dei palazzi di particolare importanza per la storia e la cultura londinese. Nel 1984, il premio Oscar Catherine Zeta Jones esord\u00ec al Drury Lane con il musical \"42nd Street\".\nIl primo teatro del 1663.\nDopo la decade di interregno tra l'assassinio di Carlo I d'Inghilterra e l'elezione di Carlo II, dominata dai Puritani che avevano condannato e bandito la cultura teatrale come fonte di frivolezza, la restaurazione di Carlo II consent\u00ec con tanto di decreto a due compagnie di allestire nuovi spettacoli teatrali. Uno dei beneficiari di questi permessi fu Thomas Killigrew e il Drury Lane fu costruito per la sua compagnia, che divenne nota con il nome King's Company. Fu progettato da un anonimo architetto ed apr\u00ec i battenti il 7 maggio 1663, diventando presto noto con il nome \"Theatre Royal in Bridges Street\" in quanto l'entrata si affacciava lungo Bridges Street.\nPort\u00f2 anche altri nomi, compreso quello di \"Teatro del Re\". L'edificio era una struttura di legno a tre livelli, con una pianta rettangolare di 34 metri per 18. Relativamente lontano dalle strade pi\u00f9 larghe, l'accesso era possibile attraverso stretti passaggi fra gli edifici.\nCarlo II era solito assistere alle rappresentazioni del Drury Lane, secondo le testimonianze di Samuel Pepys, i cui diari personali sono una fonte inestimabile per conoscere la storia del teatro londinese nel 1600. Il giorno successivo all'inaugurazione del teatro, Pepys assistette ad una rappresentazione di Francis Beaumont dal titolo \"The Humorous Lieutenant\" e scrisse nelle sue memorie:\nCapace di ospitare circa 700 spettatori, le rappresentazioni teatrali iniziavano intorno alle 15:00 per sfruttare al meglio la luce diurna, infatti la platea principale per il pubblico non aveva tettoia, in maniera da far penetrare la luce del sole. Per riparare il pubblico dalle intemperie venne costruita una cupola che per\u00f2 non era molto funzionale, secondo quanto riport\u00f2 Pepys, il quale insieme alla moglie dovette rinunciare ad assistere ad una rappresentazione a causa di una tempesta.\nLe panche della platea erano coperte di tela verde, usata anche per decorare i palchi (che avevano anche decorazioni di cuoio con dorature) e lo stesso palcoscenico. Le panche senza schienale della platea erano disposte a semicerchio di fronte al palcoscenico, secondo la testimonianza di una lettera del maggio 1663 di un certo Monsieur de Maonconys: \"Tutte le panche della platea, dove siede anche la gente di rango, sono disposte a semicerchio, ogni fila pi\u00f9 alta della precedente\". Le tre gallerie formavano un semicerchio intorno alla platea. La prima e la seconda galleria erano divise in palchi.\nLa King's Company fu costretta con una certa riluttanza a commissionare la costruzione di un teatro cos\u00ec costoso a causa degli enormi successi ottenuti dalla compagnia rivale, la \"Duke's Company\" che richiamava un ampio pubblico grazie agli scenari semoventi allestiti presso il \"Lincoln's Inn Fields\". Gli investimenti di Killigrew per una nuova scenografia portarono le due compagnie allo stesso livello dal punto di vista scenico e tecnico, tuttavia esse offrivano due tipi di rappresentazioni del tutto differenti, il Drury era ancora legato ad allestimenti drammatici, al contrario del Lincoln's Inn Fields, dove si rappresentavano spettacoli pi\u00f9 vivaci e ammiccanti, sotto la guida di William Davenant.\nI motivi di queste differenze erano legati soprattutto ai diversi equilibri interni delle due compagnie, nel Drury Lane Killigrew aveva attori del calibro di Michael Mohun (che Pepys defin\u00ec \"il pi\u00f9 grande attore del mondo\") e Charles Hart, i quali, oltre a ottenere lauti contratti da Killigrew, disprezzavano gli spettacoli barocchi. Al contrario, Davenant poteva contare su una compagnia priva di grandi nomi e composta da elementi molto giovani; Killigrow poteva quindi esercitare un controllo minore sugli attori pi\u00f9 anziani della sua compagnia. Questo squilibrio tra Killigrew ed i suoi attori fu motivo di frequenti conflitti, che comportarono un grosso danno alla compagnia, la cui continua ricerca artistica ed il dialogo con il mondo letterario consentirono per\u00f2 anche una certa rinascita della drammaturgia inglese.\nDa questo punto di vista il Drury Lane fu un caposaldo della cosiddetta \"Restoration comedy\" dominata dal drammaturgo William Wycherley e da John Dryden, che fece rappresentare molte delle sue opere al Drury Lane. Attori come Hart e la favorita di Carlo II, Nell Gwyn, furono magistrali nel rendere ancora pi\u00f9 vivaci le scene ideate e scritte da Dryden e Wycherley.\nCon lo scoppio della grande peste di Londra nell'estate del 1665, il Theatre Royal, insieme a tutti gli altri luoghi pubblici di intrattenimento, venne chiuso per ordine del Lord Mayor e dell'aldermanno di Londra il 5 giugno 1665 e rimase chiuso per 18 mesi, nel corso dei quali fu ampliato il palcoscenico. La struttura non sub\u00ec danni durante il grande incendio di Londra scoppiato nel settembre del 1666, ma fu completamente distrutto da un altro incendio il 25 gennaio 1672\nIl secondo teatro del 1674.\nNonostante la King's Company non si fosse mai completamente ripresa dal punto di vista economico dopo la perdita del teatro, fu costretta dalla concorrenza ad investire nella costruzione di un nuovo e pi\u00f9 spazioso stabile, capace di contenere 2.000 persone. Nacque cos\u00ec il \"Theatre Royal in Drury Lane\", su progetto di Christopher Wren, che apr\u00ec i battenti il 26 marzo 1674. Il nuovo edificio venne costruito grazie ai risparmi della compagnia che invest\u00ec tutte le sue risorse, per cui fu necessario reperire la maggior quantit\u00e0 possibile di denaro dalle vendite al botteghino.\nIl nuovo stabile comprendeva un vasto auditorium e dieci strutture connesse tra loro, tra le quali vi erano uffici, sale di prova, magazzini e spogliatoi al servizio degli attori e del personale del teatro, forte di circa settanta persone, insieme a circa una cinquantina di assistenti al palcoscenico. Oltre a questi ambienti esistevano anche tre stanze adibite a scrittoio, una libreria per la conservazione delle opere e una stanza separata dove venivano studiate le singole parti degli attori. Questa quantit\u00e0 di ambienti risult\u00f2 spesso un ostacolo per la coordinazione dei vari dipartimenti del teatro, problema che venne affrontato e risolto da David Garrick, il nuovo impresario del teatro. L'intero complesso occupava circa 13.134 piedi quadrati, in uno spazio che fiancheggiava Drury Lane a est, Brydges Street a ovest, Great Russell Street a nord e Little Russell Street a sud.\nPer arrivare ai passaggi da cui si accedeva alla platea e ai loggioni, gli spettatori dovevano passare attraverso stretti corridoi ubicati sotto ai vari appartamenti del teatro. Gli interni mantennero il rivestimento in panno verde del vecchio stabile, e il viaggiatore francese Henri Misson cos\u00ec li descrisse nei suoi diari di viaggio durante uno spettacolo del 1868:\nCome sottolineato da questo viaggiatore, i posti del teatro erano suddivisi per ceto sociale, e cos\u00ec proporzionalmente i costi dei biglietti. Il costo dei loggioni, di solito usati dalla nobilt\u00e0 e dai ricchi, era di 5 scellini, mentre la platea, dove sedevano soprattutto i critici e gli intellettuali, costava 3 scellini. I posti pi\u00f9 lontani erano riservati alle persone comuni, per il prezzo di un solo scellino. I posti non erano numerati, di conseguenza molti nobili mandavano i loro servitori ad acquistare i posti con molto anticipo.\nTutti gli spettatori del teatro godevano di una chiara visione del palcoscenico, ampio 14 metri e profondo 9. Il pavimento del palcoscenico era inclinato, cos\u00ec che un attore in piedi in fondo al palcoscenico si trovava quasi 40\u00a0cm pi\u00f9 in alto di un attore alla ribalta. Verso la fine del XVIII secolo furono sistemate delle porte su entrambi i lati del palcoscenico, e una protezione fatta con sporgenze appuntite lungo il bordo, per impedire al pubblico di arrampicarsi. In fondo alla scena, una porta si apriva su Drury Lane.\nLa grave crisi politica dovuta alle voci di un presunto complotto papista e la crisi dell'Exclusion Bill, allontanarono gran parte del pubblico dalle platee dei teatri, con un effetto devastante sia per la King's Company che per la sua rivale, la Duke's Company. Nel 1682 le due compagnie teatrali furono costrette a unirsi, anche se sarebbe pi\u00f9 corretto dire che la King's Company fu assorbita dalla sua rivale, ribattezzata in quel periodo \"United Company\" e guidata da Thomas Betterton.\nNel 1668 Betterton venne rimosso dal suo incarico da Alexander Davenant, figlio di William Davenant, detentore dei diritti concessi dal re alla compagnia. La conduzione di Davenant in concomitanza con Killigrew si rivel\u00f2 disastrosa ed ebbe vita breve; nel 1693 Davenant abbandon\u00f2 il teatro e fu costretto a fuggire alle isole Canarie per delle accuse nei suoi confronti. Fu cos\u00ec che l'amministrazione del teatro venne lasciata nelle mani di Christopher Rich, avvocato ed impresario e padre del pi\u00f9 celebre impresario teatrale John Rich.\nI metodi di Rich per risollevare le sorti finanziarie del teatro furono poco ortodossi; cerc\u00f2 di aizzare gli attori l'uno contro l'altro e li vess\u00f2 tagliando loro il salario. La sua conduzione fu cos\u00ec umiliante che una parte degli attori nel 1695 usc\u00ec dalla compagnia per fondarne una propria. Nove uomini e sei donne, tutti grandi professionisti, comprese figure come l'attrice drammatica Elizabeth Barry e l'attrice di commedie Anne Bracegirdle, lasciarono la United Company (da allora nota con il nome di \"Patent Company\") ridotta in una situazione davvero miserabile. Come scrisse un anonimo autore di pamphlet dell'epoca:\nIn una corrispondenza privata datata 19 novembre 1696, si legge che \"il Drury non ha dopotutto una vera compagnia, e a meno che questo sabato non venga un nuovo spettacolo a ravvivarne la reputazione, sar\u00e0 costretto a chiudere\". Questa nuova rappresentazione, l'ultima speranza di Rich, sembra sia stato \"The Relapse\" di John Vanbrugh, che port\u00f2 alla compagnia il successo tanto atteso. Rich continu\u00f2 a condurre il teatro fino al 1709, quando la patente reale di cui godeva la compagnia venne revocata a causa di un complesso reticolo di macchinazioni.\nNel 1710 la compagnia venne affidata alle mani di un triumvirato di attori, Colley Cibber, Robert Wilks e Thomas Doggett, che in questa veste divennero oggetto di satira nell'opera \"Dunciad\" di Alexander Pope. Nel 1713 Barton Booth sostitu\u00ec Doggett nel triumvirato, del quale Cibber era \"de facto\" il leader, e condusse il teatro in un periodo contrastato ma sostanzialmente prospero fino al 1733, quando rinunci\u00f2 alla carica.\nFu allora che scoppi\u00f2 un'autentica sommossa da parte degli attori, risentiti di questi continui passaggi di mano dei diritti del teatro, le cui redini vennero prese dall'attore Charles Fleetwood. La sua conduzione dello stabile fu a dir poco tumultuosa, proib\u00ec a una parte dei servitori di raggiungere le gallerie superiori, scatenando le proteste del pubblico nel 1737. Fleetwood ebbe inoltre problemii finanziari dovuti al suo vizio del gioco.\nIn questo periodo nacque la stella dell'attore drammatico Charles Macklin, che divenne noto per la sua interpretazione del tutto innovativa del personaggio di Shylock nel \"Mercante di Venezia\" di William Shakespeare, per il quale introdusse uno stile recitativo realistico e naturale.\nNel 1747 la concessione reale assegnata a Fleetwod giunse alla scadenza e la nuova concessione venne assegnata all'attore David Garrick ed al suo socio James Lacy. Garrik ricopr\u00ec l'incarico di responsabile e di attore principale fino al 1766, quando smise di recitare e rimase alla conduzione del teatro per altri dieci anni. \u00c8 ricordato come uno dei pi\u00f9 grandi attori di teatro inglesi grazie soprattutto alle sue interpretazioni shakespeariane, e durante questo periodo il Drury Lane allest\u00ec non meno di 24 opere del celebre drammaturgo.\nLa popolarit\u00e0 di queste interpretazioni \u00e8 testimoniata dall'emanazione del Licensing Act nel 1737, che assegnava il diritto al Lord Ciambellano di visionare qualsiasi nuova opera teatrale e dare l'avallo per il suo allestimento. La compagnia teatrale di Garrick poteva contare su nomi importanti come quelli dell'attrice irlandese Peg Woffington e dell'attrice britannica Kitty Clive, oltre a Susannah Cibber, Hannah Pritchard, Spranger Barry, Richard Yates e Ned Shuter. Fu Garrick a imporre il divieto definitivo al pubblico di accedere al palcoscenico. Diede inoltre il compito di rinnovare l'interno del teatro nel 1775 agli architetti scozzesi, i fratelli Robert e James Adam, i quali aggiunsero una facciata a stucco per il lato che dava su Bridges Street e ornarono i soffitti con diverse decorazioni.\nDopo una serie di indimenticabili performance, Garrick lasci\u00f2 il teatro nel 1776 e vendette i suoi diritti all'attore irlandese Richard Brinsley Sheridan che rest\u00f2 gestore del teatro fino al 1809. Nel 1777 il teatro ospit\u00f2 la prima di Sheridan \"The School for Scandal\" dello stesso Sheridan.\nIl terzo teatro del 1794.\nIl teatro necessitava di ammodernamenti dalla fine del XVII secolo e fu demolito nel 1791. Il terzo teatro fu disegnato dall'architetto Henry Holland: l'inaugurazione avvenne il 12 marzo 1794 con la capienza portata a 3600 posti. La motivazione dell'ampliamento fu data da uno dei proprietari:\nLe nuove tecnologie facilitarono l'ampliamento del teatro: le colonne in ferro presero il posto delle travi lignee, sostenendo il peso di cinque ordini di palchi. Anche il palco era ampio: 25 metri circa di ampiezza per 28 circa di profondit\u00e0. Holland, l'architetto, lo defin\u00ec \"in scala maggiore di qualsiasi altro teatro in Europa\". Ad eccezione delle chiese, si trattava della pi\u00f9 alta costruzione di Londra. Ma la convenzione che i teatri dovessero essere piccoli aveva un fondo di verit\u00e0. Vari resoconti dell'epoca riportano che le gigantesche dimensioni del teatro non fossero n\u00e9 pratiche n\u00e9 particolarmente gradite dagli abitu\u00e9es, tanto che uno di essi ebbe a provare nostalgia per i \"caldi, fedeli posti del vecchio Drury\" L'attrice Sarah Siddons, che al tempo faceva parte della compagnia teatrale del Drury, lo defin\u00ec come un luogo selvatico e lo abbandon\u00f2 nel 1803, insieme al fratello John Philip Kemble.\nNon solo si era perso completamente il senso di intimit\u00e0 e di contatto con la compagnia in scena, ma la vastit\u00e0 stessa del teatro teneva buona parte del pubblico ad una tale distanza dal palcoscenico da rendere difficile l'ascolto delle voci degli attori. Di conseguenza, le opere messe in scena tendevano a privilegiare la parte spettacolare rispetto alla parola. Un esempio di questo genere di spettacoli \u00e8 un allestimento del 1794, nel quale vera acqua scendeva come un torrente fra i sassi per confluire in un lago abbastanza grande da contenere una barca ormeggiata. L'acqua sgorgava da serbatoi nelle soffitte sopra l'edificio, installati \u2014 assieme al sipario tagliafuoco di ferro \u2014 come misure di sicurezza contro gli incendi.\nRichard Sheridan rimase proprietario del teatro per tutta la durata di questo terzo edificio, ma la gestione compromise irreparabilmente le sue finanze. La ricostruzione del 1794 era costata il doppio delle 80 000 sterline preventivate, e Sheridan si assunse l'intero debito. Gli allestimenti nella struttura ingrandita erano molto pi\u00f9 costosi, e l'aumento degli incassi dovuto al maggior numero di posti non riusc\u00ec comunque a coprire la differenza.\nIl 15 maggio 1800 nel teatro avvenne un tentato regicidio: James Hadfield spar\u00f2 dalla platea due colpi di pistola contro il re Giorgio III, che sedeva nel palco reale. I proiettili mancarono il bersaglio di qualche centimetro, Hadfield fu prontamente arrestato, e il re Giorgio, apparentemente tranquillo, ordin\u00f2 che lo spettacolo continuasse.\nIl 24 febbraio 1809, nonostante le gi\u00e0 citate misure di sicurezza contro il fuoco, un incendio distrusse il teatro. La perdita dell'edificio signific\u00f2 la rovina per Sheridan, che era gi\u00e0 in gravi difficolt\u00e0 finanziarie. Chiese dunque aiuto ad un amico, il produttore di birra Samuel Whitbread, che accett\u00f2 di presiedere un comitato incaricato di gestire la compagnia e di provvedere alla ricostruzione dell'edificio, ma pose come condizione la rinuncia all'incarico di direttore da parte di Sheridan, che lasci\u00f2 il teatro nel 1811.\nIl teatro moderno del 1812.\nL'odierno teatro, progettato da Benjamin Dean Wyatt su commissione di Whitbread, venne inaugurato il 10 ottobre 1812 con l\"'Amleto\", con Robert William Elliston nel ruolo del principe di Danimarca.\nIl nuovo teatro era di dimensioni pi\u00f9 modeste rispetto al precedente, con un totale di 3060 posti per gli spettatori, 550 in meno della terza costruzione: nonostante tutto la cubatura dell'edificio era imponente se confrontata agli altri teatri. Nel 1820 venne aggiunta la pensilina a copertura del portico che ancora si staglia sull'ingresso rivolto verso Catherine Street; nel 1822, cinque anni dopo l'installazione dell'illuminazione a gas, gli interni subirono un significativo rimodellamento. Il colonnato posto sul lato di Russell Street venne aggiunto nel 1831.\nLe nuove produzioni mirarono all'effetto spettacolare pi\u00f9 che ai testi o alla capacit\u00e0 degli attori, grazie all'ausilio di scenografie ed effetti speciali. L'allestimento della \"Cascata del Gange\" del 1823 prevedeva un finale con una fuga a cavallo risalendo una cascata vera \"col fuoco che imperversa tutto attorno\". Gli effetti per una produzione del 1929 erano prodotti da un apparato idraulico capace di emettere 39 tonnellate di acqua.\nLa gestione del teatro, dopo la riapertura nel 1813, fu assunta da Samuel Arnold, sotto il controllo di un consiglio e di un sottocomitato che dovevano preservare il ruolo importante del Drury Lane come istituzione culturale nazionale (Byron fu per breve tempo in questo sottocomitato, dal giugno 1815 fino alla sua partenza dall'Inghilterra nell'aprile 1816). Il grande attore Edmund Kean era la stella del teatro; come Macklin prima di lui, aveva guadagnato la popolarit\u00e0 col ruolo di Shylock, che aveva interpretato la prima volta nel 1814. Kean rimase al Drury Lane fino al 1820, ma nonostante la sua celebrit\u00e0, gli sforzi del comitato di privilegiare la cultura piuttosto che il profitto si rivelarono fallimentari. Nel 1819 il teatro e i diritti connessi furono ceduti a Robert Elliston. Anche Elliston fall\u00ec e lasci\u00f2 la gestione del teatro nel 1826. Nel periodo successivo, dopo l'americano Stephen Price (1826-1830), il teatro pass\u00f2 rapidamente di mano in mano. Nel 1833 pass\u00f2 sotto la gestione di Alfred Bunn, che controllava anche il Covent Garden.\nNel 1837 l'impresario-attore Samuel Phelps (1804-1878) si un\u00ec alla compagnia del Drury Lane, recitando con William Charles Macready in diversi allestimenti shakespeariani. Fu anche il primo interprete del ruolo del Captain Channel nel melodramma \"The Prisoner of War\" (1842) di Douglas Jerrold, e di Lord Tresham in \"A Blot in the 'Scutcheon\" (1843) di Robert Browning. Macready gest\u00ec il teatro tra il 1841 e il 1843, introducendo significative riforme. Ci\u00f2 nonostante, molti degli allestimenti continuavano a rivelarsi disastri finanziari.\nIl monopolio concesso dalla Royal Letters Patent 183 anni prima fu abolito dal Theatre Act del 1843. In realt\u00e0, gi\u00e0 da decenni il privilegio aveva perso efficacia e l'abolizione ebbe quindi effetti trascurabili. I teatri che in passato presentavano spettacoli musicali continuarono a farlo e il Drury Lane continu\u00f2 ad essere uno dei pi\u00f9 prestigiosi teatri drammatici. La serie di disastri finanziari ed artistici del XIX secolo fu interrotta da quattro allestimenti dell'attore-drammaturgo Dion Boucicault: \"The Queen of Spades\" (1851), \"Eugenie\" (1855), \"Formosa\" (1869), e \"The Shaughraun\" (1875). Il periodo di declino, comunque, culmin\u00f2 con le dimissioni di F. B. Chatterton nel 1878; secondo le sue parole, \"Shakespeare evoca la rovina e Byron il fallimento\" Nel corso dell'Ottocento, il Drury Lane mise in scena anche dei balletti, con danzatori celebri come Carlotta Grisi. Un famoso direttore musicale del Drury Lane fu il direttore d'orchestra e compositore francese Louis-Antoine Jullien (1812-1860), che invit\u00f2 Berlioz a tenere alcuni concerti.\nLe sorti del teatro si risollevarono sotto la direzione di Augustus Harris, iniziata nel 1879. Negli ultimi due decenni del XIX secolo, il teatro ospit\u00f2 numerose produzioni della Carl Rosa Opera Company. Alla fine del secolo, gli allestimenti che puntavano soprattutto sul lato spettacolare divennero sempre pi\u00f9 la norma sulle scene del Drury Lane, sotto la direzione prima di Augustus Harris (1879-1896) e quindi di Arthur Collins (1896-1923). Un esempio di tali produzioni fu l'allestimento di \"The Whip\" (1909), che port\u00f2 sul palcoscenico un incidente ferroviario, con tanto di sbuffi di vapore, e una corsa di dodici cavalli che correvano su un tapis-roulant con i fantini in groppa. Nel 1889 Harris istitu\u00ec una pantomima annuale: le rappresentazioni, che vedevano sulla scena il celebre attore Dan Leno, ebbero un grande successo.\nCon l'ultimo importante ammodernamento, avvenuto nel 1922, la capacit\u00e0 del teatro, su quattro livelli, raggiunse i 2200-2300 posti. Il compositore Ivor Novello, molto popolare ai suoi tempi ma in seguito quasi dimenticato, present\u00f2 i suoi musical al Drury Lane dal 1931 alla chiusura del teatro per la Seconda guerra mondiale, nel 1939. L'8 settembre 1933, il teatro ospit\u00f2 la prima rappresentazione, fuori dalla Germania, dell'operetta \"Ballo al Savoy\" (\"Ball im Savoy\"), andata in scena a Berlino in prima mondiale l'anno precedente.\nDurante la guerra, il teatro serv\u00ec da quartier generale per l'Entertainments National Service Association e sub\u00ec qualche danno per i bombardamenti. Riapr\u00ec con \"Pacific 1860\" di No\u00ebl Coward, nel 1946. Nel dopoguerra il Drury Lane ospit\u00f2 le prime di molti musical, fra cui \"Oklahoma!\" (1946), \"South Pacific\" (1951) e \"The King and I\" (1953). \"My Fair Lady\" (1958) di Lerner e Loewe rest\u00f2 sulle scene per cinque anni. Anche la compagnia Monty Python si \u00e8 esib\u00ec al Drury Lane. L'edificio fu dichiarato monumento classificato ed incluso nell'English Heritage (patrimonio culturale inglese) nel febbraio 1958.\nIl Drury Lane entr\u00f2 quindi a far parte del circuito del West End, che ancora mette in scena musical molto popolari. Fra le produzioni di grande successo di fine millennio vi furono \"A Chorus Line\" (1976-79), \"42nd Street\" (1984-89) e \"Miss Saigon\" (1989-1999). Tra i maggiori allestimenti di inizio secolo furono rappresentati il musical di Mel Brooks \"The Producers\" (2004-2007), un adattamento musicale de \"Il Signore degli Anelli\" (2007-2008), \"Oliver!\" (2009\u20132011), \"Shrek the Musical\" (2011\u20132013) e \"Charlie and the Chocolate Factory the Musical\" (2013 - 2017).\nLa propriet\u00e0 e la gestione appartengono al Really Useful Theatres, una divisione del gruppo Really Useful di Andrew Lloyd Webber, che acquist\u00f2 nel 1999 sia il Drury Lane che altri nove teatri londinesi dall'imprenditrice australiana Janet Holmes \u00e0 Court.\nFantasmi.\nIl Drury Lane \u00e8 considerato uno dei teatri pi\u00f9 \"infestati\" di fantasmi del mondo. L'apparizione di almeno uno della moltitudine di fantasmi che secondo una leggenda metropolitana infesterebbero il teatro \u00e8 considerato segno di buon auspicio per un attore. Il fantasma pi\u00f9 famoso \u00e8 \"L'Uomo in grigio\", che appare vestito come un nobiluomo del tardo XVIII secolo; capelli incipriati sotto un cappello a tricorno, una giacca e un mantello o una cappa, stivali da cavaliere e una spada. La leggenda vuole che l'\"Uomo in grigio\" sia il fantasma di un uomo morto pugnalato il cui scheletro venne rinvenuto murato in un passaggio nel 1848.\nSi suppone che i fantasmi dell'attore Charles Macklin e del commediante Joe Grimaldi infestino il teatro. Macklin appare dietro le quinte, vagando nel corridoio che si trova nel luogo dove, nel 1735, uccise il collega attore Thomas Hallam nel corso di una discussione per una parrucca, perforandogli l'occhio sinistro con un bastone). Joe Grimaldi \u00e8 un'apparizione benevola, che in pi\u00f9 di un'occasione ha guidato con destrezza gli attori nervosi sul palco."}
{"id": "1088784", "revid": "729019", "url": "https://it.wikipedia.org/wiki?curid=1088784", "title": "Autostrada dei Fiori (azienda)", "text": "La societ\u00e0 Autostrada dei Fiori \u00e8 l'ente esercente concessionario ANAS dei tratti autostradali dell'A6 e dell'A10, compreso fra il casello autostradale di Savona e Ventimiglia (confine francese), rispettivamente fino al 2038 e al 30 novembre 2021.\nStoria.\nLa societ\u00e0 viene costituita il 30 luglio 1960.\nNel 2008 ricav\u00f2 138,44 milioni di Euro dal settore autostradale.\nNel 2012 il pacchetto azionario del 99,98% dell'Autostrada Torino - Savona S.p.A., posseduto da Autostrade per l'Italia viene ceduto alla controllata del gruppo SIAS, Autostrada dei Fiori S.p.A..\nIl 13 settembre 2016 l\u2019Autostrada dei Fiori S.p.A. ha acquisito le 66.253 azioni di Autostrada Torino-Savona S.p.A. detenute da Finanziaria Citt\u00e0 di Torino Holding S.p.A., pari allo 0,02% del capitale sociale. Pertanto ATS era detenuta da un socio unico e ADF era titolare di n. 311.000.000 azioni, rappresentanti il 100% del capitale sociale.\nIl 1\u00ba novembre 2017 la societ\u00e0 Autostrada dei Fiori S.p.A. ha incorporato per fusione la societ\u00e0 Autostrada Torino-Savona S.p.A.\nLe tratte gestite.\nAutostrada dei Fiori gestisce i tronchi:\nDati societari.\nL'Autostrada dei Fiori \u00e8 una societ\u00e0 controllata da ASTM. La sede legale si trova a Imperia, mentre quella secondaria \u00e8 a Torino."}
{"id": "1088791", "revid": "697352", "url": "https://it.wikipedia.org/wiki?curid=1088791", "title": "Sierra", "text": ""}
{"id": "1088792", "revid": "1611634", "url": "https://it.wikipedia.org/wiki?curid=1088792", "title": "Henryk Szeryng", "text": " \nBiografia.\nBoleslaw Henryk Szeryng studi\u00f2 il violino con Moritz Frenkel a Varsavia (1925-1927), con Willy Hess a Berlino (1928-1930), e, su raccomandazione di Bronis\u0142aw Huberman, con Carl Flesch a Berlino e a Baden-Baden (1930-1933). Dopo un brillante inizio di carriera (1933-1936), il giovane virtuoso decise di riprendere gli studi con Nadia Boulanger (composizione) e Paul Juon (contrappunto). Inoltre, frequent\u00f2 i corsi di storia, linguistica e filosofia alla Sorbonne. Il 18 novembre 1936 fu ammesso nel corso superiore di violino del Conservatorio di Parigi nella classe di Gabriel Bouillon, ottenendo il Premier Prix l'anno successivo.\nConsiderato uno dei massimi violinisti del suo tempo, Szeryng \u00e8 famoso per la sua incisione delle \"Sonate e Partite\" di Johann Sebastian Bach delle quali fece anche una revisione critica, pubblicata dalla Schott Music nel 1981.\nA Venezia, per il Teatro La Fenice, nel 1960 esegu\u00ec il Concerto per violino di Ludwig van Beethoven nel Cortile del Palazzo Ducale, nel 1973 10 Sonate per pianoforte di Beethoven con il pianista Eugenio Bagnoli in tre concerti, nel 1974 il ciclo delle Sonate per tastiera e violino di Johann Sebastian Bach con la clavicembalista Huguette Dreyfus in tre concerti, e nel 1976 le tre Sonate di Johannes Brahms con Bagnoli.\nA Salisburgo suon\u00f2 nel 1965, 1967 e 1968 con il pianista Marinus Flipse, nel 1967 il Concerto per violino di Johannes Brahms con i Wiener Philharmoniker diretti da Claudio Abbado, nel 1970 il Concerto n. 2 per violino di B\u00e9la Bart\u00f3k con i Berliner Philharmoniker diretti da Seiji Ozawa ed esegu\u00ec Sonate di Mozart in concerto con la pianista Ingrid Haebler nel 1970 e 1973, nel 1973 il Concerto per violino n. 7 di Mozart con la London Symphony Orchestra diretta da Karl B\u00f6hm e nel 1979 un recital con il pianista James Tocco.\nNel 1975 vinse il Grammy Award for Best Chamber Music Performance per l'album Brahms: Piano Trio No. 3, Op. 101/Schubert: Piano Trio No. 2, d. 929 (Rubinstein Collection, Vol. 73) per la RCA con Arthur Rubinstein e Pierre Fournier e nel 1976 il Grammy Award for Best Chamber Music Performance per l'album \"Schubert, The Piano Trios\" - Op. 99 In B-Flat \u2022 Op. 100 In E-Flat - Rubinstein/Szeryng/Fournier, del 1975 per la RCA Red Seal. \nIl 19 novembre 1987, Szeryng diede la premi\u00e8re americana del Concerto per Violino di Reynaldo Hahn con l'Atlanta Symphony Orchestra diretta da Louis Lane. \nL\u20198 febbraio 1988, tenne un ultimo concerto al Teatro alla Scala di Milano in doppia veste di direttore e violinista."}
{"id": "1088793", "revid": "842", "url": "https://it.wikipedia.org/wiki?curid=1088793", "title": "Sierra On-Line", "text": ""}
{"id": "1088794", "revid": "767487", "url": "https://it.wikipedia.org/wiki?curid=1088794", "title": "Nemiche amiche", "text": "Nemiche amiche (\"Stepmom\") \u00e8 un film del 1998 diretto da Chris Columbus, con Julia Roberts e Susan Sarandon.\nTrama.\nIsabel \u00e8 una fotografa di moda di New York che pensa esclusivamente alla carriera e che deve occuparsi dei figli del suo nuovo compagno Luke: Anna di dodici anni e Ben di sette. Sia Isabel che i due bambini amano con tutto il cuore Luke, ma tra di loro i rapporti non sono idilliaci. Isabel deve fare i conti anche con Jackie, la madre naturale, considerata dai due bambini insuperabile in tutto. La donna nutre ovviamente del risentimento nei confronti di Isabel che le ha \"rubato\" i figli. Ma un giorno Jackie si scopre malata di cancro. Le due, dopo reciproche accuse e liti furibonde, riescono comunque a trovare un equilibrio e a diventare finalmente amiche, per il bene dell'uomo che hanno amato e che amano e soprattutto per il bene di coloro che sono stati \"il loro passato ed il loro futuro\"."}
{"id": "1088796", "revid": "298055", "url": "https://it.wikipedia.org/wiki?curid=1088796", "title": "Mocassini McGuire", "text": ""}
{"id": "1088803", "revid": "278830", "url": "https://it.wikipedia.org/wiki?curid=1088803", "title": "Tim Parks", "text": "\u00c8 autore di molti romanzi e di saggi. \u00c8 stato traduttore di romanzi dall'italiano in lingua inglese per autori quali Alberto Moravia, Italo Calvino, Antonio Tabucchi e Roberto Calasso.\nBiografia.\nTim Parks ha trascorso la sua adolescenza a Londra e ha compiuto gli studi universitari presso il Downing College di Cambridge conseguendo una laurea in lingua e letteratura inglese. Successivamente, ha conseguito un master in letteratura americana presso l'Universit\u00e0 Harvard.\nSposato con un'italiana, vive a Verona dal 1981. Dal 1991 insegna Traduzione letteraria e Traduzione tecnico-scientifica all'Universit\u00e0 IULM di Milano.\nAttivit\u00e0 letteraria.\nTim Parks \u00e8 autore di numerosi romanzi e saggi di carattere letterario tra i quali sono noti \"Europa\", con cui \u00e8 stato tra i finalisti del premio Booker Prize nel 1997, e \"A Season with Verona\" (trad. it. \"Questa pazza fede\", Einaudi): il saggio riporta l'esperienza che l'autore ha vissuto nella tifoseria del Verona. Il romanzo \"Cleaver\" (trad. it. \"Il silenzio di Cleaver\") invece \u00e8 largamente ambientato nel paesino di montagna di Lutago, nella provincia autonoma di Bolzano.\nAttivit\u00e0 giornalistica.\nTim Parks collabora con diverse testate italiane, inglesi e americane. Molti dei suoi articoli o racconti sono pubblicati sul New Yorker, sulla New York Review of Books e sul Daily Telegraph.\nOpere accademiche.\nNegli anni, Tim Parks ha affrontato il tema della traduzione letteraria. Numerose sono le sue opere di carattere accademico, pubblicate in Italia, Inghilterra e Stati Uniti,fra cui \"Translating Style\" (Cassell, London, 1996; trad. it.\"Tradurre l'inglese\", Bompiani, Milano, 1997), con saggi sulle traduzioni italiane di vari autori inglesi - Virginia Woolf, James Joyce, David Herbert Lawrence e Samuel Beckett, Henry Green, Barbara Pym;\nRiconoscimenti.\nNel 2008 ha ricevuto la cittadinanza onoraria di Verona e le chiavi della citt\u00e0 dal sindaco Flavio Tosi e il premio Cangrande dal vicepresidente della provincia di Verona Antonio Pastorello con la motivazione secondo cui avrebbe difeso l'onore di Verona rifiutandosi di scrivere un articolo negativo sulla citt\u00e0 commissionatogli da un tabloid inglese, che avrebbe avuto lo scopo di screditare la citt\u00e0 stessa. \n\u00c8 molto tifoso dell'Hellas Verona."}
{"id": "1088805", "revid": "767487", "url": "https://it.wikipedia.org/wiki?curid=1088805", "title": "Musica (romanzo)", "text": " \u00e8 un romanzo dello scrittore giapponese Yukio Mishima. Con il sottotitolo \"Un'interpretazione psicoanalitica di un caso di frigidit\u00e0\", \u00e8 una relazione apocrifa nella quale lo psicologo di T\u014dky\u014d dott. Shiomi Kazunori ricapitola il caso particolarmente complesso di una sua cliente.\nTrama.\nIl dott. Shiomi Kazunori ricapitola in una relazione un caso clinico affrontato di recente.\nTutto inizia quando nel suo studio si presenta una nuova cliente, una bella ragazza di nome Yumigawa Reiko, che sostiene di non riuscire assolutamente a sentire la musica; se ascolta la radio, per esempio, ogni volta che passa un brano musicale per lei cala immediatamente il silenzio. Dalla prima anamnesi risulta che Reiko \u00e8 ufficialmente fidanzata al paese d'origine con un cugino, che odia perch\u00e9 la ha praticamente violentata, per cui ha una relazione a T\u014dky\u014d con il collega Egami Ry\u016bichi.\nIl dott. Shiomi accetta la paziente. Prima della successiva seduta settimanale, tuttavia, riceve da Reiko una lettera nella quale la giovane confessa di avergli mentito: la sua affermazione di non riuscire a udire la musica \u00e8 una metafora per fargli capire che non riesce a raggiungere l'orgasmo durante il rapporto sessuale con Ry\u016bichi. Nel corso della seconda seduta le sue confessioni continuano: la sua precoce iniziazione al mistero del sesso \u00e8 avvenuta all'et\u00e0 di otto anni, quando vide la zia ricevere in camera d'albergo un uomo, con il quale ebbe un rapporto completo convinta che la nipotina fosse addormentata.\nNei giorni successivi Egami Ry\u016bichi si presenta furibondo nello studio del dott. Shiomi, invitandolo a lasciare in pace Reiko: esibisce una pagina di diario nella quale la giovane racconta di essere stata sedotta dallo psicologo, con il quale ha avuto un rapporto. Shiomi riesce a convincerlo che \u00e8 una fantasia della paziente, con la quale \u00e8 naturalmente piuttosto seccato.\nUna seconda lettera di Reiko contiene la confessione che l'uomo ricevuto in camera dalla zia era il fratello maggiore della ragazza, il quale fece poi perdere completamente le sue tracce quando il padre dei due giovani scopr\u00ec la tresca.\nRy\u016bichi si rif\u00e0 vivo con il dottore e gli rivela che Reiko \u00e8 tornata a casa perch\u00e9 Shun, il cugino/fidanzato, si trova in fin di vita. Giungono notizie che la ragazza assiste con devozione l'uomo consumato dalla malattia. Una nuova lettera di Reiko racconta al dottore che \u00e8 tornata a casa per esaudire l'ultimo desiderio dell'uomo che odiava; al suo capezzale, poco prima della morte, \u00e8 riuscita finalmente a \u201csentire la musica\u201d. Il dott. Shiomi si rende conto di desiderare Reiko, anche durante il rapporto sessuale con la sua amante, l'infermiera Akemi.\nReiko torna a T\u014dky\u014d, pronta a partire per una vacanza nella penisola di Izu, e invita il dottore a accompagnarla. Lui declina; qualche giorno pi\u00f9 tardi riceve una lunga lettera. Reiko racconta del suo incontro all'Hotel Turistico con un giovane solitario di nome Hanai, che lei sospetta voglia suicidarsi. Il ragazzo le ha confermato che il suo dramma \u00e8 l'impotenza sessuale.\nPoco dopo Shiomi comincia a ricevere lettere anonime che insultano lui e la sua professione; una volta escluso che si tratta di elementi di estrema destra contrari alla pratica della psicanalisi, intuisce che si tratta di qualcuno che conosce Reiko. Infatti un giorno si presenta da lui Hanai, il giovane con tendenze suicide, che chiede di entrare in terapia. Gli confessa di essere l'anonimo denigratore e racconta la sua esperienza con Reiko: dopo che si sono conosciuti all'albergo di Izu hanno trovato conforto uno nella disfunzione sessuale dell'altra, entrambi incapaci di un rapporto sessuale soddisfacente. Tuttavia Hanai si \u00e8 sentito tradito perch\u00e9 una notte in albergo ha provocato con carezze intime l'orgasmo della ragazza: non \u00e8 dunque frigida.\nDopo qualche tempo Ry\u016bichi contatta il dottore perch\u00e9 Reiko \u00e8 grave, la accompagna in studio. La ragazza, psicologicamente prostrata, racconta che \u00e8 tornata da Ry\u016bichi dopo che Hanai \u00e8 guarito, almeno con lei, dalla sua impotenza; lei non lo considera pi\u00f9 \u201cpuro\u201d. Il dott. Shiomi tuttavia riesce a farle confessare di avergli mentito, \u00e8 stato in realt\u00e0 Hanai a allontanarsi perch\u00e9 lei ha cominciato a \u201csentire la musica\u201d. Il problema della giovane ha radici pi\u00f9 profonde.\nFinalmente ci si avvicina alla verit\u00e0. Reiko ha iniziato la terapia perch\u00e9, prima ancora di conoscere Ry\u016bichi, incontr\u00f2 casualmente il fratello ( di Reiko ) che la port\u00f2 a casa. Egli viveva con una donna di strada, i tre si ubriacarono; la donna non credette che si trattasse di sua sorella e li incit\u00f2 a fare l'amore davanti a lei. Cos\u00ec Reiko ebbe un rapporto con il fratello, e da quel momento in poi non riusc\u00ec pi\u00f9 ad avere un orgasmo con un altro uomo.\nShiomi sostiene che la ragazza deve essere messa a confronto con il fratello perch\u00e9 la terapia possa riuscire. Lei non sa dove viva il fratello, per\u00f2 un giorno riesce a riconoscerlo in televisione tra i teppisti durante una sommossa di piazza. Il dottore, la sua assistente Akemi, Ry\u016bichi e Reiko si recano nella zona malfamata di T\u014dky\u014d dove vivrebbe il ragazzo e riescono a rintracciarlo. Quando Reiko scopre che ha avuto un figlio da una prostituta, le sue turbe sembrano dissolversi. Shiomi capisce che alla base dei suoi problemi era la volont\u00e0 inconscia di dare un figlio al fratello, e adesso si sente libera.\nQualche tempo dopo, il dott. Shiomi riceve un telegramma da Ry\u016bichi: \u201cLa musica si sente. La musica non smette mai.\u201d\nCritica.\nMishima rinuncia allo stile ricercato e colto che lo caratterizza per adattarsi alle esigenze di una rivista rivolta al pubblico femminile, ma ci\u00f2 non gli impedisce di portare il lettore in un mondo oscuro. Dominata da un mondo a misura d'uomo, la protagonista Reiko porta con s\u00e9 l'atavica memoria della femminilit\u00e0 frustrata, ed erge barriere mentali per isolare una realt\u00e0 che deve restare oscura all'altro lato del sesso, tanto che perfino Mishima non \u00e8 capace di penetrarla fino in fondo. Ne scaturisce un racconto che mette in discussione non soltanto la presunta normalit\u00e0 sessuale, ma una vasta gamma di valori e di certezze come la famiglia borghese, l'efficacia della psicoanalisi, la purezza dell'amore.\nDa notare il fatto che a interpretare la musica come metafora dell'orgasmo non \u00e8 l'indagine medica, bens\u00ec la confessione diretta della paziente. Lo psicologo, con incredibile miopia, si limita a dare per scontato che l'orgasmo che Reiko non riesce ad avere sia quello che \"comunemente\" provano tutte le donne, i cui sintomi sono descritti nei manuali di medicina e psicoanalisi. Se il dottor Shiomi avesse fiducia in Reiko, nella sua intelligenza, nella sua capacit\u00e0 di giudicare se stessa, al di l\u00e0 di ci\u00f2 che si pu\u00f2 trovare scritto nelle \"istruzioni per l'uso\" della sessualit\u00e0 femminile, forse eviterebbe clamorosi errori di giudizio e inversioni di marcia che caratterizzano il tentativo di risoluzione dei problemi della paziente. Perch\u00e9 dunque il pudore di Reiko nel definire l'orgasmo con una metafora? Perch\u00e9 come scrive Ry\u016bichi nel telegramma che chiude la narrazione, \"la musica che si sente\" \u00e8 qualcosa che va oltre l'orgasmo in s\u00e9. Quasi che, in un ribaltamento delle parti, il termine \"orgasmo\" sia divenuto la metafora di qualcosa ancora pi\u00f9 potente, paragonabile solo ad una \"musica\" udibile se si \u00e8 in perfetta armonia in due."}
{"id": "1088808", "revid": "18379", "url": "https://it.wikipedia.org/wiki?curid=1088808", "title": "Sorabi", "text": ""}
{"id": "1088812", "revid": "438678", "url": "https://it.wikipedia.org/wiki?curid=1088812", "title": "The Final Terror", "text": "The Final Terror \u00e8 un film del 1983, diretto dal regista Andrew Davis.\nNote.\nIl film \u00e8 uscito nei cinema americani nel maggio 1983 ed in Italia \u00e8 ancora inedito."}
{"id": "1088813", "revid": "729019", "url": "https://it.wikipedia.org/wiki?curid=1088813", "title": "Contea di Beaverhead", "text": "La contea di Beaverhead (in inglese Beaverhead County) \u00e8 una contea del Montana, negli Stati Uniti. Il suo capoluogo amministrativo \u00e8 Dillon.\nStoria.\nLa contea di Beaverhead venne fondata il 2 febbraio del 1865 e fu una delle prime contee che costituirono il Montana. Il suo nome \u00e8 dovuto alla roccia che Sacajawea, una donna indiana che accompagn\u00f2 gli esploratori Lewis e Clark, present\u00f2 a questi ultimi spiegando che la sua gente la chiamava cos\u00ec per la rassomiglianza alla testa di un castoro (\"Beaver's Head\").\nAll'inizio era una delle contee pi\u00f9 piccole mentre oggi si ritrova ad essere una delle maggiori in termini di area. I suoi confini rimasero inviariati fino al 1911 quando venne annessa una parte della Contea di Madison.\nGeografia fisica.\nLa contea ha un'area di 14.432 km\u00b2 di cui lo 0,53% \u00e8 coperto d'acqua. Confina con le seguenti contee:"}
{"id": "1088821", "revid": "125760666", "url": "https://it.wikipedia.org/wiki?curid=1088821", "title": "Paramount Comedy (Italia)", "text": "Paramount Comedy \u00e8 stata un'emittente televisiva italiana.\nStoria.\nParamount Comedy nasce il 1\u00ba dicembre 2004 su iniziativa di MTV Italia S.r.l., di propriet\u00e0 di Viacom, in collaborazione con la Paramount Pictures. La rete ha trasmesso una programmazione dedicata all'intrattenimento comico basato su telefilm, cartoni animati, programmi originali e cabaret. Era sintonizato sul canale 115 del bouquet digitale di Sky Italia.\nMentre le attivit\u00e0 di comunicazioni di Paramount Comedy si concentrarono sul lancio del canale stesso, verso fine 2006, con un investimento annuale di 2 milioni di euro, queste si concentrarono sul suo contenuto. Il canale era associato all'agenzia creativa This is a Thing e al centro di pianificazione media Maxus BBS. Il lancio pubblicitario del canale avvenne tra dicembre 2006 e gennaio 2007, con la promozione dei propri contenuti in modo similmente al suo modello di riferimento Comedy Central. Nello stesso periodo, Paramount Comedy raggiunse due accordi con Warner Bros. e CBS Paramount. Con il nuovo palinsesto, l'investimento nelle produzione originali (riguardanti per la maggior parte cabaret) era del 30% del budget del canale.\nOriginariamente trasmetteva solo dalle 20:00 fino alle 6:00, dividendo la propria programmazione con Nickelodeon, che trasmetteva dalle 6:00 alle 20:00. Dal 12 giugno 2006, Paramount Comedy trasmetteva 24 ore su 24. Il 30 aprile 2007, il canale diventa Comedy Central, riprendendo di fatto il nome dell'omonima rete statunitense. La voce ufficiale dei promo del canale era quella del doppiatore Paolo De Santis, attuale speaker di Comedy Central.\nProgrammi trasmessi.\nAlcune delle serie televisive e dei programmi del canale:"}
{"id": "1088826", "revid": "767487", "url": "https://it.wikipedia.org/wiki?curid=1088826", "title": "Floyd 'Red Crow' Westerman", "text": "Biografia.\nFloyd \"Red Crow\" Westerman nasce nel 1936 in una riserva indiana chiamata \"Lake traverse indian reservation\" patria della trib\u00f9 federale riconosciuta Sisseton Wahpeton Oyate. Tale trib\u00f9 \u00e8 una dei sottogruppi della grande nazione Sioux presenti nello stato del Sud Dakota in America. All'et\u00e0 di dieci anni fu mandato a scuola presso la Wahpeton Boarding School, dove per la prima volta incontr\u00f2 Dannis Bank, un uomo che divenne attivista politico per i diritti degli indiani (movimento degli indiani d'america). Li Westerman e i suoi compagni Sioux furono costretti a tagliare i loro tradizionali lunghi capelli e a dimenticare la loro lingua natia per imparare l'inglese. Si \u00e8 laureato presso il college Northern State University ed ha servito il suo paese per due anni nei Marines.\nPrima di diventare un famoso attore, Floyd ebbe una luminosa carriera come cantante Country, La sua musica offriva in particolare un'analisi particolareggiata dell'influenza della cultura europea in quella dei nativi americani. In aggiunta a grandi musiche registrate ha collaborato con grandi artisti quali Jackson Browne, Willie Nelson, Bonnie Raitt, Harry Belafonte, Joni Mitchell, Kris Kristofferson, e Buffy Sainte-Marie. Nel 1990, condusse un tour con Sting, per raccogliere fondi per preservare le foreste pluviali. Successivamente, decise di diventare attore ed esord\u00ec al cinema con il film \"Faccia di rame\" (Renegades) del 1989 dove interpretava appunto il ruolo di Red Crow, un indiano Lakota Sioux, padre di Hank Storm interpretato da Lou Diamond Phillips.\nOltre alle grandi interpretazioni in film come \"Balla coi lupi\", \u00e8 molto ricordato per il ruolo dello Zio Ray nella serie tv \"Walker Texas Ranger\" e per quello di Albert Hosteen nella serie tv \"X-Files\". Westerman \u00e8 stato uno dei personaggi pi\u00f9 in vista per la difesa dei diritti dei nativi americani. Nel 2000, l'American Indian Expo ha nominato Westerman celebrit\u00e0 dell'anno.\nNote.\n1) Andr\u00e9a Ford, \"Milestones \u2013 Died: \"Floyd (Red Crow) Westerman\", Time Magazine, December 27, 2007, accessed October 17, 2010"}
{"id": "1088827", "revid": "1310927", "url": "https://it.wikipedia.org/wiki?curid=1088827", "title": "Marcos Garc\u00eda Barreno", "text": "Carriera.\nProveniente dal vivaio del Villarreal, ha sempre giocato in posizione di trequartista sinistro durante la stagione 2006-2007, la prima a livello professionistico, ma pu\u00f2 giocare anche da attaccante. Ha anche siglato 3 reti, fra cui quella che consente ai canarini di battere il e quella che sigilla un'altra vittoria ai danni del .\nHa inoltre preso parte alle rappresentative spagnole Under-16 e Under-17, diventando vicecampione europeo con quest'ultima."}
{"id": "1088829", "revid": "88812", "url": "https://it.wikipedia.org/wiki?curid=1088829", "title": "Il deserto rosso", "text": ""}
{"id": "1088835", "revid": "767487", "url": "https://it.wikipedia.org/wiki?curid=1088835", "title": "DJ Umek", "text": "Nel 1999 Umek ha fondato le etichette \"Consumer Recreation\" e \"Recycled Loops\", quest'ultima insieme a Valentino Kanzyani, mentre, nel 2007, ha creato l'etichetta techno \"1605 Music Therapy\".\nNel 2010 ha vinto il premio come \"Miglior artista techno\" ai \u201cBeatport Music Awards\u201d, per poi essere nominato, nel 2013, \u201cMiglior Dj techno\u201d agli \"EMPO Awards\". Nello stesso anno, ha ottenuto il riconoscimento per la \u201cMigliore traccia techno\u201d dell'anno agli \"International Dance Music Awards\", dove l'anno seguente \u00e8 stato nominato \u201cMiglior artista Techno/Tech House\u201d.\nHa recentemente rilasciato singoli e remix per \"Spinnin' Records e Ultra Records\", lavorando con artisti come Groovebox e Waka Flocka.\nBiografia.\nInizia a esibirsi nel 1993 e ad oggi ha inciso per le maggiori label europee, ne ha fondate alcune sue (ad esempio la \"Recycled Loops\" assieme al connazionale Valentino Kanzyani). Nel 2007 fonda la \"1605 Music Therapy\". Nel 2002 pubblica il suo primo album, intitolato \"Neuro\"."}
{"id": "1088851", "revid": "104265", "url": "https://it.wikipedia.org/wiki?curid=1088851", "title": "Gavardina", "text": "La gavardina \u00e8 la casacca utilizzata dai fantini del Palio di Asti durante la corsa.\nSignificato.\nLa parola proviene dal genovese \"gabanin-a\" cio\u00e8 piccolo gabbano (piccola tunica), a sua volta mutuata dall'arabo \"qaba\", che si riferiva ad un corto mantello spesso usato dai beduini.\nStoria.\nLe prime tracce di questo vocabolo si trovano nei documenti di presentazione dei partecipanti al Palio alla fine del XVII secolo.\nIl regolamento del Palio del 1688 infatti, definisce l'intero equipaggiamento del \"paggio\", che oltre a non dover avere pi\u00f9 di ventun anni, deve essere ben distinguibile dagli altri partecipanti essendo la corsa antica disputata nelle ore del tramonto.\nOltre ad avere una gavardina ed un \"bonetto\" (copricapo) con piuma dello stesso colore della piuma presente sulla testa del cavallo, il paggio indossava gli speroni ed era munito di \"sborello\" (un frustino) di \"due rasi ed un terzo\" (circa un metro e mezzo di lunghezza) formato da due corde intrecciate con un filo di rame.\nNel periodo del XVIII secolo, in cui vi fu la preponderante partecipazione delle confraternite alla corsa del Palio, la gavardina riprese i colori della divisa delle confraternite.\nCos\u00ec il paggio della \"Confraternita dell SS.Annunziata\", indossava una \"gavardina bleu con gallone d'oro \" o quello della \"SS.Trinit\u00e0\" una \"\"gavardina rossa guarnita d'oro\".\"\nNel XIX secolo, con l'avvento francese, la corsa perse la maggior parte dei profondi significati religiosi e sociali che fino a quel momento aveva mantenuto. \nIl governo francese laicizz\u00f2 la festa ed alle partecipazioni delle confraternite, si affiancarono quelle dei reggimenti militari. Alla gavardina venne preferita una divisa, il pi\u00f9 delle volte militare, su cui veniva appuntata una coccarda con i colori di appartenenza.\nSolamente nel XX secolo, con la riproposta degli antichi statuti e privilegi dei Savoia la gavardina venne riutilizzata ed \u00e8 tuttora la casacca dei fantini del Palio di Asti."}
{"id": "1088854", "revid": "125171768", "url": "https://it.wikipedia.org/wiki?curid=1088854", "title": "Divino Afflante Spiritu", "text": "Divino Afflante Spiritu \u00e8 la quinta lettera enciclica di papa Pio XII.\nL'enciclica ha per oggetto lo studio della Sacra Scrittura, argomento gi\u00e0 affrontato dall'enciclica \"Spiritus Paraclitus\" di papa Benedetto XV.\nIl documento ribad\u00ec energicamente il principio secondo cui l'interpretazione autentica della Sacra Scrittura spetta al Magistero della Chiesa, in opposizione agli esegeti postmoderni che intendevano ridurre il ruolo del magistero alle verit\u00e0 di fede e di morale.\nA padre Augustin Bea \u00e8 attribuita una forte influenza nella parte del documento che individua lo scopo principale dell'esegesi nella determinazione del senso letterale del testo. In ogni caso l'enciclica segna anche una disapprovazione per l'ermeneutica simbolica della \"nouvelle th\u00e9ologie\", che, scollata dall'obbedienza al Magistero e dalla teologia scolastica, propugnava un'interpretazione spirituale separata dal senso storico-letterale.\nNonostante tali posizioni conservatrici, l'enciclica sanzion\u00f2 per la prima volta l'utilizzo del metodo storico-critico nello studio della Bibbia, abolendo le precedenti disposizioni restrittive in tale senso (contenute nelle precedenti encicliche \"Providentissimus Deus\", \"Spiritus Paraclitus\" e \"Pascendi Dominici Gregis\"). Per tale motivo, essa \u00e8 stata definita dallo studioso cattolico Raymond Edward Brown come \"la Magna Carta dell'esegesi biblica cattolica.\"\nNel suo primo discorso pubblico, come neoeletto pontefice, affacciandosi al balcone antistante Piazza San Pietro, papa Benedetto XVI ricorse a un'espressione di questa stessa enciclica (\"operai della vigna del Signore\") per definire s\u00e9 stesso al principio del proprio pontificato."}
{"id": "1088865", "revid": "28592", "url": "https://it.wikipedia.org/wiki?curid=1088865", "title": "Minoranze", "text": ""}
{"id": "1088867", "revid": "125875154", "url": "https://it.wikipedia.org/wiki?curid=1088867", "title": "Little Tony", "text": "Cittadino dello Stato di San Marino nato in Italia, a Tivoli, di famiglia sammarinese da sette generazioni, e con i genitori entrambi originari di Chiesanuova, \u00e8 vissuto quasi sempre in Italia, senza per\u00f2 mai richiedere la cittadinanza italiana.\nCarriera.\nFiglio di Candida Latini, ha incominciato giovanissimo a interessarsi di musica, grazie a una passione di famiglia che accomunava suo padre Novino, cantante e fisarmonicista, uno zio, Settembrino, chitarrista, e i suoi due fratelli, anch'essi musicisti: Enrico (1942-2018), chitarrista, e Alberto, bassista. Le sue prime pedane sono i ristoranti dei Castelli Romani a cui seguono i locali da ballo, le balere e teatri d'avanspettacolo.\nNel 1958, durante uno spettacolo al Teatro Smeraldo di Milano, viene notato da un impresario inglese, Jack Good, che lo convince a partire con i suoi fratelli per l'Inghilterra.\nQui Antonio assume il nome d'arte di Little Tony, come omaggio a quello di Little Richard e nasce il gruppo \"Little Tony and His Brothers\". Gli spettacoli hanno tale successo da indurre Little Tony a rimanere in Inghilterra per alcuni anni.\nRicorder\u00e0 anni dopo:\nCinema, Il festival e i primi successi.\nTra il 1958 e il 1960 incide un notevole numero di dischi singoli come \"Lucille\", \"Johnny B. Goode\", \"Shake rattle and roll\". Alcune sue canzoni vengono scelte come colonne sonore di alcuni film come \"Blue monday\", \"Il gangster cerca moglie\", \"Che tipo rock\" e \"I Teddy boys della canzone\".\nRientrato in Italia, nel 1961 partecipa al Festival di Sanremo in coppia con Adriano Celentano. Canta \"24 mila baci\", classificandosi al secondo posto.\nSempre nel 1961 incide diverse canzoni per i film \"5 marines per 100 ragazze\", \"Rocco e le sorelle\", \"Nerone '71\", \"La bella americana\" e \"Pugni pupe e marinai\". Il primo successo discografico italiano \u00e8 del 1962: \"Il ragazzo col ciuffo\" (anni dopo ripreso dai Persiana Jones) porta l'artista nei primi posti della classifica.\nPartecipa al Cantagiro 1962 con il brano \"So che mi ami ancora\", che per\u00f2 non riscuote successo; va meglio l'anno dopo, in cui ottiene il secondo posto con \"Se insieme ad un altro ti vedr\u00f2\", scritta da suo fratello Enrico ed arrangiata da Detto Mariano su licenza del Clan Celentano, e incide con successo \"T'amo e t'amer\u00f2\" gi\u00e0 presentata da Peppino Gagliardi; in questo periodo ha inizio anche la sua carriera di attore, in numerosi musicarelli, in cui viene in prevalenza doppiato da Massimo Turci.\nL'anno dopo torna a Sanremo con \"Quando vedrai la mia ragazza\" e ottiene un buon successo estivo con \"Non aspetto nessuno\", portata al Cantagiro, e col retro \"La fine di agosto\". Nel 1965 \u00e8 semifinalista a Un disco per l'estate con \"Viene la notte\", canzone composta da Gianni Meccia. Il vero trionfo arriva nel 1966 quando porta al Cantagiro \"Rider\u00e0\". La canzone non vincer\u00e0 la manifestazione, ma vender\u00e0 oltre un milione di copie.\nL'anno dopo un altro \"boom\": la sanremese \"Cuore matto\" (scritta da Tot\u00f2 Savio ed eseguita poi in spagnolo dal gruppo musicale spagnolo Los Catinos) arriva prima in classifica e rimane tra i primi posti per nove settimane consecutive. \nQuesto nuovo successo apre a Little Tony la strada per molti paesi, in Europa e in America del Sud. Del 1968 \u00e8 la sua quarta partecipazione al Festival di Sanremo con \"Un uomo piange solo per amore\". Nell'autunno dello stesso anno partecipa a Canzonissima dove lancia \"Lacrime\" e \"La donna di picche\".\nL'anno successivo incomincia con un altro successo sanremese, \"Bada bambina\". Tony fonda una propria etichetta, la \"Little Records\", con cui esce \"E diceva che amava me\"/\"Nostalgia\" e nel 1970 c'\u00e8 il grande successo al Festival di Sanremo con \"La spada nel cuore\" (composta da Carlo Donida) conquistando un ottimo 5\u00ba posto finale, in coppia con Patty Pravo. Il momento magico sembra per\u00f2 passato anche se gli anni sessanta l'hanno proiettato definitivamente nella storia della canzone italiana.\nNel 1973 interpreta \"Come un anno fa\" (versione italiana di \"Vincent\" di Don McLean, il cui testo \u00e8 tradotto da Francesco De Gregori che, curiosamente, si firma De Gregorio) sar\u00e0 la sigla dello sceneggiato \"Lungo il fiume e sull'acqua\". Nel 1974 \u00e8 di nuovo a Sanremo con \"Cavalli bianchi\" e a Saint Vincent, semifinalista di Un disco per l'estate con \"Quando c'eri tu\". Nel 1975 incide l'album \"Tony canta Elvis\", in cui rende omaggio al suo maestro interpretandone vari classici. Nel 1978 tornando da un concerto tenutosi a Siena il cantante sbanda nei pressi di Barberino Val d'Elsa con la sua auto e, a seguito di ci\u00f2, riporta danni all'arcata dentale superiore.\nNegli anni successivi parteciper\u00e0 a trasmissioni di revival riproponendo un personaggio che il pubblico non ha mai smesso di amare. Nel 1980 incide \"The love boat (Profumo di mare)\", sigla italiana della fortunatissima serie televisiva Love Boat. In seguito, insieme con Bobby Solo e Rosanna Fratello, forma il supergruppo \"Ro.Bo.T.\" (dalle loro iniziali) che riscuote un certo successo partecipando come ospite fisso agli show di Canale 5 Premiatissima e Cantando cantando; da quest'ultima esperienza nascer\u00e0 la pubblicazione dell'album omonimo. Nel 1985 incide \"Centomila volte ancora, \"singolo scritto\" \"da Toni Malco, Piero Calabrese e Carla Vistarini. Nel 1991 incide il 45 giri \"Welcome to Montebelluna\" e, in seguito, il comune trevigiano gli concede la cittadinanza onoraria.\nLa televisione, il \"Bonifacio VIII\", i tour esteri e l'ultimo Sanremo.\nNel giugno degli anni 2000 e 2001 ha condotto, su Canale 5, il variet\u00e0 musicale \"I ragazzi irresistibili\", insieme con Maurizio Vandelli, Rita Pavone e Adriano Pappalardo, nel quale ha interpretato un repertorio di canzoni che hanno segnato la storia della musica dagli anni sessanta. Nel 2001 si esibisce al Concerto di Primavera tenutosi al Taj Mahal, casin\u00f2 di Atlantic City, insieme con Mario Merola, Anna Calemme e Mino Reitano. Nel 2003 partecipa di nuovo al Festival con \"Non si cresce mai\" in coppia con Bobby Solo, mentre l'anno successivo canta insieme con Gabry Ponte il brano \"Figli di Pitagora\".\nIl 18 marzo 2005, riceve \"per i meriti conseguiti in Italia e nel mondo nel campo dello spettacolo, della canzone, della cultura\", ad Anagni (FR) dall'Accademia Bonifaciana su proposta del Rettore Presidente Cav. Dott. Sante De Angelis, il Premio Internazionale Bonifacio VIII \"...per una cultura della Pace...\" (III edizione).\nIl 23 aprile 2006, durante un concerto tenutosi al \"Contessa Banquet Hall\" di Ottawa organizzato per la comunit\u00e0 italo-canadese, viene colpito da un infarto, dal quale poi si ristabilisce. Nel 2008 partecipa di nuovo al Festival di Sanremo col brano \"Non finisce qui\". \u00c8 scelto da SMRTV per presiedere la giuria che ha nominato il rappresentante del Titano all'Eurofestival; successivamente manifesta il desiderio di partecipare nel 2009. Nel 2011 festeggia 70 anni e per l'occasione pubblica l'album \"\u00c8 impossibile\".\nLa morte.\nMuore a 72 anni la sera del 27 maggio 2013 presso la clinica Villa Margherita di Roma dove si trovava ricoverato dal 16 marzo a causa di un tumore. Aveva fatto la sua ultima apparizione televisiva il 9 marzo nel programma \"I migliori anni\" di Carlo Conti, cantando \"Rider\u00e0\" e \"Cuore matto\". In quell'occasione, prima di cantare \"Cuore matto\", aveva ricordato il giorno in cui and\u00f2 a fare le prove per poi inciderla, ed era poco convinto della canzone, che considerava una \"canzoncina\", e inoltre aveva gi\u00e0 inciso \"Rider\u00e0\"; dopo le prove si sedette e dietro di lui sent\u00ec una voce dirgli: \"Hai una canzone che vender\u00e0 milioni di dischi, \u00e8 un'idea... fantastica!\". Quella voce era di Domenico Modugno.\nLa cerimonia funebre si \u00e8 svolta il 30 maggio presso il Santuario della Madonna del Divino Amore, dopo la quale le sue spoglie sono state portate nel cimitero di Tivoli. Dopo la sua morte gli \u00e8 stato dedicato un memorial presentato da Fanny Cadeo e Fernando Monteleone, durante il quale sono state premiate le associazioni con cui Tony collaborava. Il 13 marzo 2018 muore suo fratello Enrico all'et\u00e0 di 75 anni.\nOnorificenze.\nCittadinanze onorarie.\nLittle Tony era cittadino onorario di Montebelluna dal 1996 \"per i meriti conseguiti in Italia e nel mondo nel campo dello spettacolo, della canzone, della cultura\". Il cantante sammarinese era stato nominato cittadino onorario anche della citt\u00e0 di Tivoli, il 14 luglio 2007.\nFilmografia.\nCinema.\nDoppiatori\nNelle parti dialogate dei suoi film musicarelli, Little Tony \u00e8 stato doppiato da:"}
{"id": "1088869", "revid": "87676", "url": "https://it.wikipedia.org/wiki?curid=1088869", "title": "Riviste pulp", "text": ""}
{"id": "1088872", "revid": "486946", "url": "https://it.wikipedia.org/wiki?curid=1088872", "title": "Giovanni Evangelista", "text": ""}
{"id": "1088877", "revid": "309289", "url": "https://it.wikipedia.org/wiki?curid=1088877", "title": "Jur'ev-Pol'skij", "text": "Jur'ev-Pol'skij (), \u00e8 un'antica citt\u00e0 dell'Oblast' di Vladimir, nella Russia europea, situata sull'alto corso del fiume Kolok\u0161a, 68\u00a0km a nordovest di Vladimir. \u00c8 capoluogo del Jur'ev-Pol'skij rajon.\nLa citt\u00e0 fu fondata da Jurij Dol'gorukij nel 1152. La prima parte del nome deriverebbe da quella del santo patrono di Juri, san Giorgio, mentre la seconda dal termine antico slavo \"pol'skij\" che significa \"nei campi\". Quest'ultima specificazione fu necessaria al fine di distinguerla dalla fortezza di Jurev (oggi Tartu), precedentemente fondata in una localit\u00e0 boschiva oggi in territorio estone.\nDopo la morte di Vsevolod III, avvenuta nel 1212, Jur'ev-Pol'skij divenne un principato autonomo, assegnato a uno dei suoi figli pi\u00f9 giovani. Fu quest'ultimo che disegn\u00f2 personalmente l'edificio principale della citt\u00e0, la cattedrale di San Giorgio (1230\u20131234), ultimo tempio costruito in Russia prima della invasione mongola. Tale cattedrale, provvista di un gran numero di sculture in pietra, fu il modello per la prima chiesa in pietra del Cremlino di Mosca. Negli anni sessanta del XV secolo la cupola della cattedrale croll\u00f2, seppellendo e distruggendo la maggior parte delle sculture, e venne in seguito ricostruita dall'artista moscovita Vasilij Ermolin, nel 1471.\nNel 1238 il paese fu saccheggiato dai Mongoli e, un secolo dopo, venne annesso al Granducato di Mosca. Il principale monumento del periodo moscovita fu il monastero dell'Arcangelo Michele, fondato nel XIII secolo ma con al proprio interno numerosi monumenti del XVII e del XVIII secolo. Alcuni chilometri da Jur'ev, sulle rive del fiume Jachroma, \u00e8 sito il chiostro di Kosmin le cui strutture sono tipicamente del medio XVII secolo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1088880", "revid": "14691", "url": "https://it.wikipedia.org/wiki?curid=1088880", "title": "Shofco", "text": ""}
{"id": "1088890", "revid": "126257", "url": "https://it.wikipedia.org/wiki?curid=1088890", "title": "Regio VI Umbria et ager Gallicus", "text": ""}
{"id": "1088892", "revid": "287204", "url": "https://it.wikipedia.org/wiki?curid=1088892", "title": "Tokugawa Iemochi", "text": "Figlio di Tokugawa Nariyuki, fu il quattordicesimo sh\u014dgun dello shogunato Tokugawa.\nIl padre, Nariyuki, era daimy\u014d di Wakayama, e discendente della linea Kii del clan Tokugawa; alla nascita gli fu dato il nome Kikuchiyo. Ad 1 anno d'et\u00e0, nel 1847, fu adottato da Narikatsu, figlio dello sh\u014dgun Tokugawa Ienari, che non aveva avuto eredi maschi. Nel 1851 si tenne la sua cerimonia di maturit\u00e0, nella quale scelse il nome Yoshitomi.\nNel 1858, alla morte dello sh\u014dgun Iesada, che non aveva concepito eredi, fu nominato nuovo sh\u014dgun, ed assunse il nome Iemochi.\nAder\u00ec al movimento Kobu-Gattai (\"Unione di Corte imperiale e Bakufu\"), e spos\u00f2 la principessa imperiale Kazu-no-Miya Chikako, figlia dell'Imperatore Ayahito, e sorella minore dell'Imperatore Osahito, ma mor\u00ec a soli 21 anni. La causa della sua morte \u00e8 generalmente indicata come beriberi, una malattia causata dalla mancanza di tiamina (vitamina B1)."}
{"id": "1088894", "revid": "767487", "url": "https://it.wikipedia.org/wiki?curid=1088894", "title": "La collezionista", "text": "La collezionista (\"La collectionneuse\") \u00e8 un film del 1967, scritto e diretto da \u00c9ric Rohmer.\n\u00c8 il quarto capitolo (come indicato dai titoli di testa, ma terzo in ordine cronologico) del ciclo dei \"Sei racconti morali\" (\"Six contes moraux\"), una serie di opere del regista francese composta da un cortometraggio, un mediometraggio e quattro lungometraggi. Segue \"La carriera di Suzanne\" (1963) e precede \"La mia notte con Maud\" (1969).\n\u00c8 il primo lungometraggio di Rohmer distribuito in Italia.\nTrama.\nAdrien, un antiquario stanco del lavoro e dell'amore (lascia che la sua fidanzata vada per lavoro a Londra senza di lui), \u00e8 ospite in una villa nei pressi di Saint-Tropez messa a disposizione dal benestante amico Rodolphe: con lui ci sono Daniel, amico comune dei due, e Hayd\u00e9e, una nuova amica di Rodolphe. \u00c8 deciso a trascorrere il suo mese di vacanza senza pensare a nulla.\nSi alza all'alba, fa il bagno in spiaggia, legge all'ombra di un albero, va a letto presto. Tutte piacevoli occupazioni insolite per lui. Evita l'altra ospite della villa, la giovane Hayd\u00e9e, intenta a vivere la notte sempre con ragazzi diversi. Un giorno i due finiscono per fare conoscenza, ma Adrien mette subito in chiaro che non ha nessuna intenzione di \"entrare nella collezione\" suggerendo anzi all'amico Daniel di \"sacrificarsi\" per lui.\nQuesti, che Adrien sa molto scaltro, gioca con tutti e due, divertendosi nell'osservare lo strano \"m\u00e9nage\" che si viene a creare. Un incontro di lavoro, importante per Adrien, \u00e8 il pretesto per divertirsi e far divertire Hayd\u00e9e. La lascia infatti tra le braccia di un ricco uomo d'affari statunitense. Per\u00f2 \u00e8 ormai attratto da lei in modo irresistibile e, prelevatala dalla villa, la riaccompagna a Saint-Tropez, dove spera, partito Daniel, di vivere una reale avventura con lei.\nMa durante il viaggio, Hayd\u00e9e incontra due giovani amici che le propongono di partire per l'Italia verso un'altra meta incognita e stuzzicante. Adrien senza attenderne la decisione riparte e abbandona Hayd\u00e9e. Solo nell'enorme villa, prende il telefono e si informa sul primo aereo per Londra.\nProduzione.\nRohmer racconta:\nI mezzi limitatissimi sono funzionali ad un'esposizione chiara e priva di fronzoli, nel classico stile di Rohmer che fa prevalere sempre i dialoghi (per l'occasione scritti con la collaborazione dei tre protagonisti stessi) e la costruzione di situazioni sentimentali.\nAccoglienza.\n\"Dopo un anno in cui l'edizione rimase bloccata sulla copia di lavorazione in bianco e nero, \u00e8 stato il primo film di Rohmer a conoscere un discreto successo di pubblico.\" \nCritica.\nPaolo Mereghetti:\nI personaggi.\nIl protagonista.\nAl centro di tutto c'\u00e8 Adrien, un uomo seriamente intenzionato a trascorrere un periodo di assoluta tranquillit\u00e0 e distacco da tutto, forse anche per riflettere sul rapporto con la propria compagna che comunque non vuole assolutamente tradire. Resistere insensibile alla tentazione rappresentata dal contatto giornaliero con una \"collezionista\" \u00e8 una prova difficile. Fatalit\u00e0 vorr\u00e0 che proprio nel momento in cui si dispone a cedere, l'oggetto della sua tentazione gli svanisca di fronte.\nHayd\u00e9e.\nLa \"collezionista\" \u00e8 una ragazza di cui si sa ben poco: non che lavoro faccia n\u00e9 da dove venga. \"Spunta fuori e silenziosamente, con la sua presenza, il suo corpo longilineo, il sorriso sconcertante...\"\nIl critico Claude-Jean Philippe sostiene che si identifica con la natura.\nEd infatti nel prologo Rohmer la presenta in spiaggia che cammina sulla riva del mare con il solo accompagnamento sonoro dello sciacquio delle onde; anche lei un oggetto di natura, affascinante e misterioso come il mare.\nDaniel.\nL'oggetto da lui fabbricato \u00e8 un barattolo di vernice gialla ricoperto di lamette da barba che \u00e8 impossibile toccare senza ferirsi.\n\"... la pittura \u00e8 fatta per tagliarsi le dita\" dichiara al critico che lo intervista e che si \u00e8 tagliato un dito toccandolo.\nDaniel \u00e8 amico e confidente di Adrien.\nColonna sonora.\nLa colonna sonora \u00e8 stata scritta dal gruppo di rock psichedelico Blossom Toes."}
{"id": "1088897", "revid": "226458", "url": "https://it.wikipedia.org/wiki?curid=1088897", "title": "Eugenio Fassino", "text": "Biografia.\nEntr\u00f2 a far parte di una Brigata Garibaldi operante tra la Val di Susa e la Val Sangone.\nSoprannominato \"Geni Bocia\", nel corso della guerra viene ferito, mentre parlamentava con un ufficiale fascista alla stazione di Avigliana. Arrestato e condannato a morte, quando ormai la sorte della guerra \u00e8 segnata. Il comandante tedesco, resosi conto dell'inutilit\u00e0 di uccidere i partigiani quando la guerra \u00e8 ormai persa, lascia volutamente aperto il camion che trasporta i condannati al poligono di tiro del Martinetto, a Torino, consentendogli di scappare. \n\u00c8 padre di Piero Fassino, che prende il nome dal nonno Piero, socialista, ucciso nel 1944 dalle Brigate Nere per il suo silenzio inteso a proteggere il figlio Eugenio. I fascisti vengono a sapere che Eugenio sarebbe tornato a casa, ad Avigliana, a prendere i soldi per pagare i contadini che riforniscono i partigiani e lo aspettano. Al suo posto si presenta un altro uomo, mandato da Fassino, che viene ucciso. Resosi conto che l'uomo ucciso non \u00e8 il comandante partigiano, i fascisti picchiano suo padre Piero per avere informazioni sul figlio. Piero Fassino non parla e in seguito alle ferite riportate pochi giorni dopo muore.\nA Eugenio Fassino, morto nel 1966, \u00e8 stato dedicato il teatro di Avigliana.\nOnorificenze.\n Medaglia commemorativa della guerra di liberazione (1943-1945)\n Distintivo d'onore per i patrioti \"Volontari della libert\u00e0\" (1943-1945)"}
{"id": "1088899", "revid": "13102", "url": "https://it.wikipedia.org/wiki?curid=1088899", "title": "Galli Senoni", "text": ""}
{"id": "1088900", "revid": "287204", "url": "https://it.wikipedia.org/wiki?curid=1088900", "title": "Izucar de Matamoros", "text": ""}
{"id": "1088903", "revid": "1793900", "url": "https://it.wikipedia.org/wiki?curid=1088903", "title": "Liesing (Vienna)", "text": "Liesing () \u00e8 il ventitreesimo distretto di Vienna, in Austria.\nEsso \u00e8 stato formato durante l'\"Anschluss\" tedesco dell'Austria, quando la citt\u00e0 di Vienna si espanse da 21 a 26 distretti. Quindici distretti della Bassa Austria, attingendo soprattutto alla vecchia giurisdizione amministrativa di \"Liesing\", vennero poi incorporati nel 25\u00ba distretto."}
{"id": "1088908", "revid": "110157", "url": "https://it.wikipedia.org/wiki?curid=1088908", "title": "Imparare ad amare", "text": "Imparare ad amare \u00e8 un libro che raccoglie testi di papa Benedetto XVI sul tema dell'amore e della famiglia in senso cristiano. Il libro \u00e8 stato anche diffuso in allegato al settimanale \"Famiglia Cristiana\". La diffusione di questo ha coinciso con l'anniversario del II anno di pontificato di Benedetto XVI e il suo 80\u00ba compleanno."}
{"id": "1088912", "revid": "121282100", "url": "https://it.wikipedia.org/wiki?curid=1088912", "title": "Il giudice Mastrangelo", "text": "Il giudice Mastrangelo \u00e8 una serie televisiva italiana trasmessa da Canale 5 con protagonista Diego Abatantuono per la regia di Enrico Oldoini, composta da due stagioni.\nDescrizione.\nDiego Abatantuono interpreta il \"giudice\" (in realt\u00e0 procuratore) \"Diego Mastrangelo\", tornato dopo anni di attivit\u00e0 al Nord nella sua terra, il Salento, dove ritrova gli ambienti e gli amici che aveva lasciato anni prima. Assieme a lui c'\u00e8 la sorella Cristiana (Vittoria Piancastelli) e il fidato autista Uelino (Antonio Catania), con cui d\u00e0 vita a gustosi siparietti comici.\nMa al centro della miniserie c'\u00e8 il giallo, con i casi che via via il giudice deve risolvere.\nNella prima serie, andata in onda tra dicembre 2005 e gennaio 2006 con ottimi risultati d'ascolto, il giudice si innamora del commissario Federica Denza (Amanda Sandrelli).\nNella seconda serie, invece, in onda nel maggio 2007 con scarsi risultati d'ascolto, la relazione con Federica \u00e8 in crisi e il loro matrimonio viene annullato. La donna parte per un corso di perfezionamento e nel frattempo nel cuore di Mastrangelo entra il procuratore Claudia Nicolai (Alessia Marcuzzi). A fine serie Mastrangelo parte in barca con Uelino per una vacanza e Claudia decide di riprovarci con il marito, il commissario Paolo Parsani (Fabio Fulco), da cui si stava separando a inizio serie. La serie si conclude con Claudia che torna da Diego ma lui decide di partire senza di lei e si insulta da solo mentre lei, al porto, li guarda partire dicendo \"tanto non finisce qui\".\nDal 16 giugno 2008 sono andate in onda su Rete 4 le repliche della prima serie. Dopo gli ottimi ascolti in prima serata (la prima puntata totalizz\u00f2 oltre 3 milioni con il 13% di share), dal 21 luglio 2008 sono state replicate su Rete 4 gli episodi della seconda serie. Durante l'agosto del 2009 sono andate in onda le repliche della prima serie su Canale 5 nella fascia pomeridiana ottenendo buoni ascolti. Da sabato 8 giugno 2013 la fiction riparte in replica in prima serata su Mediaset Extra.\nLa serie \u00e8 ambientata a Lecce e nei dintorni, il territorio del Salento. L'ambientazione \u00e8 molto da cartolina paesaggistica.\nL'edificio adibito alla Procura \u00e8 in realt\u00e0 il \"Palazzo del Protonobilissimo\" (chiamato anche \"Palazzo del Principe\") a Muro Leccese, comune in provincia di Lecce.\n\u00c8, tuttavia, curioso che quasi tutti i personaggi della fiction abbiano, invece dell'accento salentino, accenti delle zone pi\u00f9 a nord della Puglia: tarantino, barese, foggiano, probabilmente pi\u00f9 riconoscibili come pugliesi dal punto di vista mediatico oppure per la maggiore presenza di attori baresi nel panorama cinematografico nazionale. L'unico personaggio ricorrente con un vero accento leccese \u00e8 la segretaria della procura.\nIl progetto di una terza serie \u00e8 stato accantonato dopo i bassi ascolti della prima messa in onda della seconda serie."}
{"id": "1088927", "revid": "90227", "url": "https://it.wikipedia.org/wiki?curid=1088927", "title": "Pontificato", "text": ""}
{"id": "1088931", "revid": "120728", "url": "https://it.wikipedia.org/wiki?curid=1088931", "title": "Desafio", "text": ""}
{"id": "1088932", "revid": "6923", "url": "https://it.wikipedia.org/wiki?curid=1088932", "title": "Societ\u00e0 Autostrade Valdostane", "text": "La Societ\u00e0 Autostrade Valdostane S.p.A. (SAV) (in francese, \"Soci\u00e9t\u00e9 des autoroutes vald\u00f4taines S.A.\") \u00e8 l'ente esercente concessionario dell'ANAS dell'Autostrada A5 per il tratto da Quincinetto ad Aosta di 59,5\u00a0km ed \u00e8 composto da 6 caselli autostradali (Quincinetto, Pont-Saint-Martin, Verr\u00e8s, Ch\u00e2tillon/Saint Vincent, Nus e Aosta Est). Gestisce inoltre il Raccordo A5 - SS 27 che permette di collegare direttamente l'A5 (casello Aosta Est) con la SS 27 senza passare dal centro abitato di Aosta.\nStoria.\nLa SAV SpA nasce ad Aosta nel 1962. \u00c8 l'ente concessionario per la gestione della A5 da Quincinetto ad Aosta .\nDescrizione.\nLa SAV S.p.A. fa parte del Gruppo ASTM S.p.A..\nAzionisti della Societ\u00e0 sono:\nNel 2008 ha ottenuto 46,16 milioni di euro da ricavi autostradali."}
{"id": "1088934", "revid": "17654", "url": "https://it.wikipedia.org/wiki?curid=1088934", "title": "Luis Enr\u00edquez", "text": ""}
{"id": "1088935", "revid": "264869", "url": "https://it.wikipedia.org/wiki?curid=1088935", "title": "K-Challenge", "text": ""}
{"id": "1088937", "revid": "124665699", "url": "https://it.wikipedia.org/wiki?curid=1088937", "title": "Trattrice (geometria)", "text": "La trattrice (dal latino \"tractrix\", che deriva a sua volta da \"trahere\", trainare) \u00e8 una particolare curva geometrica, in cui i segmenti tangenti tra la curva e una data retta risultano di uguale misura; in pratica, un oggetto (o un punto) viene trascinato lungo un piano orizzontale (xy) da un segmento trascinatore di lunghezza costante. Tale segmento mantiene un suo estremo su un punto della retta y che si muove di moto rettilineo uniforme con velocit\u00e0 infinitesimale. L'altro estremo \u00e8 sovrapposto all'oggetto trascinato, il quale rimarr\u00e0 sempre equidistante da y rispetto alla direzione del proprio moto in quell'istante. La trattrice viene cos\u00ec chiamata anche col nome di \"curva di inseguimento\" o \"curva di caccia\". Fu introdotta per la prima volta da Claude Perrault nel 1670, e studiata in seguito da Isaac Newton nel 1676 e da Christian Huygens nel 1692.\nDerivazione matematica.\nSupponiamo che un oggetto sia posizionato nel punto formula_1 e il trascinatore nell'origine, in modo tale che formula_2 sia la lunghezza del segmento che li unisce. Successivamente il trascinatore inizia a muoversi lungo l'asse formula_3 nel verso positivo. Ad ogni istante, il segmento sar\u00e0 tangente alla curva formula_4 descritta dall'oggetto, cosicch\u00e9 la sua traiettoria venga determinata dal movimento del trascinatore. Matematicamente, il movimento sar\u00e0 descritto dall'equazione differenziale\ncon condizione iniziale formula_6, le cui soluzioni sono:\nIl segno meno verr\u00e0 applicato nel caso in cui il trascinatore si muova nel verso negativo dell'asse formula_3. Infatti entrambi i rami della curva appartengono alla trattrice e si incontrano nel punto di cuspide formula_1.\nPer ottenere la precedente equazione differenziale si sono utilizzate le caratteristiche che definiscono la trattrice:\nPropriet\u00e0 della trattrice.\nLa propriet\u00e0 essenziale della trattrice \u00e8 che la lunghezza della tangente tra la stessa e l'asse \"y\" (che ne rappresenta l'asintoto) rimane costante per qualsiasi punto.\nLa trattrice, per via di questa propriet\u00e0, pu\u00f2 essere vista come:\nUna grande implicazione fornita dalla trattrice fu lo studio della superficie creata dalla rivoluzione della stessa attorno al suo asintoto: la pseudosfera (analizzata da Eugenio Beltrami nel 1868, che si rivel\u00f2 particolarmente interessante nell'interpretazione della geometria non euclidea di Nikolai Ivanovich Lobachevsky). A differenza della sfera, che possiede una curvatura gaussiana costante e positiva, la pseudosfera ha invece una curvatura gaussiana costante e negativa.\nAltre propriet\u00e0 della trattrice sono le seguenti:"}
{"id": "1088944", "revid": "709565", "url": "https://it.wikipedia.org/wiki?curid=1088944", "title": "Patrick Wilson", "text": ""}
{"id": "1088946", "revid": "289247", "url": "https://it.wikipedia.org/wiki?curid=1088946", "title": "Societ\u00e0 Autostrade Valdostane S.p.A.", "text": ""}
{"id": "1088958", "revid": "729019", "url": "https://it.wikipedia.org/wiki?curid=1088958", "title": "Distretto di Zell am See", "text": "Il distretto di Zell am See (o Pinzgau) \u00e8 un distretto amministrativo dello stato Salisburghese, in Austria.\nSuddivisione amministrativa.\nIl distretto si suddivide in 28 comuni, di cui 2 con status di citt\u00e0 e 5 con diritto di mercato.\nComuni.\n\"(Popolazione al 15 maggio 2001)\""}
{"id": "1088960", "revid": "90227", "url": "https://it.wikipedia.org/wiki?curid=1088960", "title": "Salvatore Pappalardo (1918)", "text": ""}
{"id": "1088962", "revid": "533647", "url": "https://it.wikipedia.org/wiki?curid=1088962", "title": "Salvatore Pappalardo (arcivescovo)", "text": "Biografia.\nFormazione e ministero sacerdotale.\nNato a Nicolosi (arcidiocesi di Catania), consegue la licenza in Teologia e il dottorato in Diritto Canonico presso la Pontificia Universit\u00e0 Lateranense. Nella diocesi agatina ricopre gli incarichi di parroco, vicerettore del Seminario, cancelliere ed infine vicario generale per circa dieci anni.\nMinistero episcopale.\nIl 5 febbraio 1998 \u00e8 eletto vescovo di Nicosia da papa Giovanni Paolo II. Riceve l'ordinazione episcopale il 5 marzo seguente dall'arcivescovo metropolita di Catania Luigi Bommarito, co-consacranti Giuseppe Costanzo, gi\u00e0 arcivescovo metropolita di Siracusa, e l'arcivescovo Alfio Rapisarda, nunzio apostolico in Brasile; inizia il suo ministero episcopale il 25 marzo successivo.\nIl 12 settembre 2008 papa Benedetto XVI lo nomina arcivescovo metropolita di Siracusa. Durante il suo ministero episcopale \u00e8 custode del Reliquiario della Madonna delle Lacrime di Siracusa e, in seno alla Conferenza Episcopale Siciliana (CESI), \u00e8 delegato per la Liturgia.\nFa quindi il suo ingresso nell'arcidiocesi siracusana l'8 novembre successivo, ricevendo il pastorale e il reliquiario della Madonna delle Lacrime dall'arcivescovo Giuseppe Costanzo, suo predecessore. Il 29 giugno 2009, giorno della solennit\u00e0 dei Santi Pietro e Paolo, il papa gli impone il pallio, consegnandogli personalmente il paramento sacro, segno distintivo degli arcivescovi metropoliti.\nIl 24 luglio 2020 papa Francesco ne accoglie le dimissioni presentate per raggiunti limiti d'et\u00e0 secondo le norme del Codice di diritto canonico al compimento dei 75 anni e diventa arcivescovo emerito di Siracusa; gli succede Francesco Lomanto. Rimane amministratore apostolico dell'arcidiocesi fino all'ingresso del suo successore.\nIl 17 dicembre 2020, su proposta dell'associazione DRACMA, il sindaco di Siracusa Francesco Italia gli concede la cittadinanza onoraria.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1088967", "revid": "120541717", "url": "https://it.wikipedia.org/wiki?curid=1088967", "title": "Atanagildo", "text": "Origine.\nDi nobile famiglia della citt\u00e0 di Siviglia, nella Betica, di cui non si conoscono gli ascendenti. I suoi successori Liuva I e Leovigildo erano suoi fratelli.\nBiografia.\nNel 551, approfittando della situazione di difficolt\u00e0 in cui si trovava il re dei Visigoti, Agila I (era stato sconfitto dagli ispano-romani di Cordova, che tentava di assoggettare, in una battaglia in cui aveva perso il grosso dell'esercito, incluso un figlio), Atanagildo, nobile visigoto di Siviglia, capitale della Betica, che aveva sposato Gosvinda (?-589), molto probabilmente, figlia del re Amalarico, ultimo sovrano della dinastia dei Balti, si ribell\u00f2; molto probabilmente Atanagildo rappresentava la nobilt\u00e0 che aveva appoggiato Teudiselo, il re visigoto che aveva preceduto Agila ed era stato assassinato e, secondo Isidoro di Siviglia, era segretamente cattolico.\nAtanagildo, nello stesso anno si autoproclam\u00f2 re dei Visigoti, riuscendo ad avere sotto il suo controllo Siviglia ed una parte della Betica, e iniziando una guerra civile contro Agila. Anche se non \u00e8 provata, sembra che tra Atanagildo e gli ispano-romani di Cordova vi fosse un'intesa; per\u00f2, nel primo anno di guerra, il 552 la situazione non fu molto favorevole ai ribelli. Atanagildo si ritir\u00f2 a Malaga, ultima sua roccaforte, dove fu nuovamente sconfitto e fu costretto a rifugiarsi a Cordova. Atanagildo sembrava definitivamente sconfitto in quanto Agila si era riorganizzato ed aveva ripreso il controllo del regno, per\u00f2 nel 553, la guerra civile riprese.\nSecondo Isidoro di Siviglia, a questo punto Atanagildo ottenne, nel 554, l'aiuto dell'esercito Bizantino, comandato dal generale Liberio, inviato, probabilmente dall'Italia, dall'imperatore Giustiniano I; altri cronisti sostennero che Giustiniano appoggi\u00f2 Agila, ma sono poco credibili. Comunque l'esercit\u00f2, attraversata la Gallia, punt\u00f2 su Siviglia, e, dopo che una flotta aveva sbarcato truppe bizantine nel sud ovest della penisola iberica, attacc\u00f2, unitamente ad Atanagildo, e batt\u00e9 Agila proprio a Siviglia. Quindi Agila fu nuovamente costretto nella sola Lusitania, nella citt\u00e0 di Merida, mentre i Bizantini ed Atanagildo con il favore della popolazione ispano-romana andavano ingrandendo i loro territori. \nAgila fu infine assassinato a Merida, nel 555, da visigoti della sua stessa fazione, forse istigati dai Bizantini, ma molto probabilmente per fare fronte comune con Atanagildo, che, nel 554, era gi\u00e0 stato riconosciuto re da quasi tutta la nobilt\u00e0 visigota ed aveva trasferito la sua corte a Toledo e poter combattere proprio i Bizantini. I Bizantini, infatti, sotto il comando di Liberio, si tennero la parte di Betica che avevano conquistato oltre al territorio, le attuali Andalusia e Murcia, che avevano ottenuto da Atanagildo in cambio dell'aiuto del 554, e si opposero ad Atanagildo, che tentava inutilmente di contenere la loro espansione verso il cuore dalla penisola iberica, recuperando solo alcune zone dell'interno. I Bizantini ebbero l'appoggio della popolazione locale (sembra che consideravano il governo di Giustiniano l'unico governo legale), che era cattolica e che era stata vessata dai visigoti ariani.\nGiustiniano, per estendere il dominio, invi\u00f2 una flotta a Malaga che port\u00f2 alla conquista di Cartagena e Cordova; Atanagildo reag\u00ec portando avanti una politica di pacificazione e di tolleranza con la popolazione di origine ibero-romana di fede cattolica, e portando la guerra nei territori occupati dai Bizantini. La guerra dur\u00f2 circa tredici anni, cio\u00e8 tutto il tempo del regno di Atanagildo.\nOltre che contro i Bizantini lott\u00f2 contro i Franchi in Settimania, i Vasconi nei Pirenei e i Suebi in Lusitania e Galizia. Nonostante che dovette combattere per tutta la durata del suo regno, Atanagildo consolid\u00f2 il suo potere e accrebbe la prosperit\u00e0 del regno; la fama dello splendore della sua corte e delle sue due figlie Brunechilde e Galsuinda si sparse nei regni vicini, tanto che furono chieste in moglie da due re merovingi, rispettivamente da Sigeberto I re dei Franchi di Austrasia e da Chilperico I re dei Franchi di Neustria; di questi due matrimoni, avvenuti tra il 566 ed il 567 si trova un resoconto nella cronaca di Gregorio di Tours e nel \"Carminum liber\" di Venanzio Fortunato.\nPochi mesi dopo questi avvenimenti, nel dicembre del 567, Atanagildo mor\u00ec nel suo letto, dopo che i suoi quattro predecessori erano stati assassinati dai loro cortigiani; gli successe, nella primavera del 568 il fratello Liuva.\nDiscendenza.\nAtanagildo e Gosvinda ebbero due figlie:"}
{"id": "1088969", "revid": "116280012", "url": "https://it.wikipedia.org/wiki?curid=1088969", "title": "Orazio Satta Puliga", "text": "Biografia.\nLaureato in Ingegneria meccanica al Politecnico di Torino nel 1933 e una seconda volta in ingegneria aeronautica nel 1935, entr\u00f2 all'Alfa Romeo dopo il servizio militare nel 1938.\nNel 1946 venne nominato direttore della progettazione e delle esperienze, nel 1951 divenne direttore centrale e nel 1969 vice direttore generale.\nLa progettazione della 1900, della Giulietta, della Giulia, della 1750 dell'Alfetta e delle loro derivate si deve a lui e ad altri tecnici sotto la sua direzione: Giuseppe Busso, Rudolf Hruska, Filippo Surace e Domenico Chirico, solo per citarne alcuni.\nA questi tecnici gli Alfisti devono la loro passione per le Alfa Romeo, auto pensate e costruite guardando all'eccellenza tecnica.\nColpito da un male incurabile, mor\u00ec nel 1974. Nel corso del 2007 la citt\u00e0 di Ozieri, dalla quale proveniva la famiglia, gli ha dedicato una via cittadina, grazie anche al locale Club Ferrari promotore dell'iniziativa. Nel 2010, in occasione del centenario dell'Alfa Romeo, l'Associazione Automoto d'epoca Sardegna ha portato ad Ozieri una trentina di vetture storiche Alfa, per ricordare la sua opera."}
{"id": "1088971", "revid": "124442164", "url": "https://it.wikipedia.org/wiki?curid=1088971", "title": "Patrick Wilson (attore statunitense)", "text": "Ha iniziato la sua carriera come protagonista in vari musical di Broadway, ottenendo due candidature al Tony Award per i suoi ruoli in \"The Full Monty\" (2000-2001) e \"Oklahoma!\" (2002). Nel 2003 \u00e8 apparso nella miniserie della HBO \"Angels in America\" per il quale \u00e8 stato candidato ad un Golden Globe e un Emmy Award come miglior attore non protagonista in una miniserie.\nWilson \u00e8 apparso in film come \"Il fantasma dell'opera\" (2004), \"Little Children\" (2006), \"Watchmen\" (2009), \"Insidious\" (2010) e \"Aquaman\" (2018). Dal 2013 interpreta inoltre il demonologo Ed Warren nella saga horror \"The Conjuring\".\nPer la televisione ha recitato nella serie drammatica della CBS \"A Gifted Man\" (2011-2012) e nella seconda stagione della serie antologica \"Fargo\" (2015), per il quale ha ottenuto la seconda candidatura al Golden Globe come miglior attore in una miniserie o film per la televisione.\nBiografia.\nNato a Norfolk, in Virginia, figlio di Mary Kay Burtonn, insegnante di canto e cantante professionista, e di un anchorman in pensione della WTVT a Tampa, Florida. La sua famiglia ha origini inglesi con lontane ascendenze gallesi, scozzesi e tedesche. Ha due fratelli maggiori, Mark e Paul. Si diploma alla Shorecrest Preparatory School a St. Petersburg, Florida in seguito studia alla Carnegie Mellon University a Pittsburgh, in Pennsylvania.\nDa adolescente ha iniziato a cantare nel coro diretto da sua madre, ma ha preso le prime vere lezioni di canto quando entr\u00f2 alla Carnegie Mellon University. All'universit\u00e0 ha vinto il Charles Willard Award per l'eccellenza in teatro musicale, prima di ottenere il \"Bachelor of Fine Arts\" in drammaturgia. Terminati gli studi \u00e8 apparso in produzioni regionali di \"Sweet Bird of Youth\", \"Romeo and Juliet: The Musical\" e \"Lucky in the Rain\".\nNel 2005 sposa l'attrice polacca Dagmara Domi\u0144czyk, con la quale ha avuto due figli; Kalin Patrick Wilson (23 giugno 2006) e Kassian McCarrell Wilson (9 agosto 2009). La famiglia Wilson risiede a Montclair, New Jersey.\nCarriera.\n1995-2003: Ruoli teatrali e \"Angels in America\".\nNel 1995, Wilson ha fatto il suo debutto come attore nel ruolo di Chris nella produzione statunitense di \"Miss Saigon\". L'anno seguente, ha interpretato Billy Bigelow nel tour nazionale di \"Carousel\". Successivamente ottiene un ruolo nella produzione off-Broadway di \"Bright Lights, Big City\" (1999) e debutta dei teatri di Broadway in \"The Full Monty\" (2000), interpretando Jerry Lukowski. Per la sua interpretazione \u00e8 stato nominato per il Tony Award e al Drama Desk Award come miglior attore in un musical. \nNel 2001 ottiene il suo primo ruolo cinematografico nel film indipendente \"My Sister's Wedding\", che per\u00f2 non \u00e8 mai stato distribuito. Ha cantato \"On the Street Where You Live\" da \"My Fair Lady\" durante la cerimonia di premiazione per Julie Andrews, quando l'attrice ha ricevuto il Kennedy Center Honors nel 2001. Nel 2002, per la sua interpretazione di Curly nella produzione di Broadway di \"Oklahoma!\" ha ricevuto il plauso della critica e ha ricevuto per la seconda volta la candidatura al Tony Award e Drama Desk Award come miglior attore in un musical.\nNel 2003 recita nella miniserie televisiva \"Angels in America\", tratta dall'opera teatrale \"Angels in America - Fantasia gay su temi nazionali\" di Tony Kushner. Per la sua interpretazione di Joe Pitt, avvocato repubblicano e mormone, segretamente omosessuale, ottiene una candidatura al Golden Globe e agli Emmy Awards come miglior attore non protagonista. La miniserie \u00e8 diretta da Mike Nichols e lo vede recitare al fianco di Al Pacino e Meryl Streep.\nRuoli cinematografici e televisivi.\nNel 2004 ottiene i primi ruoli cinematografici, interpreta il ruolo di William B. Travis in \"Alamo - Gli ultimi eroi\" e si fa notare nel musical \"Il fantasma dell'opera\", dove interpreta il visconte Raoul de Chagny. Nel 2005 interpreta il controverso ruolo di un pedofilo nel thriller \"Hard Candy\" al fianco di Ellen Page. Nel 2006 viene apprezzato nel pluripremiato \"Little Children\", candidato a tre premi Oscar. Nel 2007 recita con un cast quasi tutto al femminile in \"Un amore senza tempo\" di Lajos Koltai. Nello stesso anno prende parte al film indipendente \"Purple Violets\" di Edward Burns.\nNel 2008 \u00e8 co-protagonista del thriller \"La terrazza sul lago\", dove interpreta il marito in una coppia vittima delle persecuzioni di un poliziotto, interpretato da Samuel L. Jackson, che disapprova la loro unione interrazziale. Nello stesso anno recita al fianco di Anne Hathaway nel thriller \"Passengers - Mistero ad alta quota\".\nNel 2009 \u00e8 Daniel Dreiberg, il secondo Gufo Notturno in \"Watchmen\", di Zack Snyder, trasposizione cinematografica dell'omonima miniserie a fumetti di Alan Moore e Dave Gibbons. L'anno seguente interpreta l'antagonista Lynch in \"A-Team\", film basato sull'omonima serie televisiva degli anni ottanta.\nNell'ottobre 2010 ha cantato \"God Bless America\" allo Yankee Stadium, durante il settimo inning della partita del campionato di American League tra i Texas Rangers e i New York Yankees. A novembre 2010, sempre allo Yankee Stadium, ha cantato l'inno nazionale statunitense prima della partita tra Army Black Knights football e Notre Dame Fighting Irish football.\nNel 2010 \u00e8 protagonista del film indipendente \"Barry Munday - Pap\u00e0 all'improvviso\", storia di un uomo che si risveglia in ospedale scoprendo che gli sono stati asportati i testicoli. Tra il settembre 2011 e il marzo 2012 \u00e8 stato protagonista della serie televisiva della CBS \"A Gifted Man\". Recita nel drammatico \"Punto d'impatto\" con Charlie Hunnam, Liv Tyler e Terrence Howard e affianca Charlize Theron in \"Young Adult\" di Jason Reitman.\nNel 2011 inizia una collaborazione con il regista James Wan, da cui viene diretto nell'horror \"Insidious\" e nel sequel del 2013 \"Oltre i confini del male - Insidious 2\". Viene diretto da Wan anche in \"L'evocazione - The Conjuring\", dove interpreta il ruolo del ricercatore del paranormale Ed Warren. Nello stesso periodo ottiene una piccola parte nel film di Ridley Scott \"Prometheus\".\nNel marzo del 2004, Wilson aveva firmato per un ruolo non specificato nel film del Marvel Cinematic Universe \"Ant-Man\", ma ha dovuto rinunciare al ruolo a causa di conflitti di programmazione per i ritardi di produzione del film.\nNel 2014 recita nella commedia nera \"Let's Kill Ward's Wife\", esordio alla regia di Scott Foley, di cui \u00e8 anche produttore. Sempre nel 2014 viene diretto nuovamente da Joe Carnahan nel thriller d'azione \"Stretch - Guida o muori\", che lo aveva gi\u00e0 diretto in \"A-Team\". L'anno successivo recita nel western indipendente \"Bone Tomahawk\" con Kurt Russell e Matthew Fox.\nNel 2015 \u00e8 tra i protagonisti della seconda stagione della serie antologica \"Fargo\", per il quale ha ottenuto la seconda candidatura al Golden Globe come miglior attore in una miniserie o film per la televisione.\nWilson ha ottenuto il ruolo del \"villain\" Orm nel film DC Comics dedicato al personaggio di Aquaman, uscito nel 2018. Nel 2019 torna a vestire i panni di Edward Warren nel film \"Annabelle 3\", oltre ad apparire in svariati altri film. Completate le riprese di \"The Conjuring - Per ordine del diavolo\", la cui uscita \u00e8 prevista per il 2021, l'attore annuncia inoltre il suo esordio da regista nel film \"Insidious 5\", il quale sar\u00e0 un sequel diretto del secondo film della saga di \"Insidious\" e vedr\u00e0 la partecipazione di Wilson anche come attore.\nThe Wilson Van.\nWilson \u00e8 cantante e batterista, del gruppo The Wilson Van, fondato assieme ai fratelli Mark e Paul. Paul possiede un'agenzia pubblicitaria e Mark \u00e8 un anchorman televisivo, ma un paio di volte l'anno i tre fratelli, assieme a diversi amici musicisti, si esibiscono in cover classiche e anche brani originali per raccogliere fondi per varie organizzazioni no profit.\nInizialmente si chiamavano Van Wilson, un cenno scherzoso ad una delle band rock pi\u00f9 famose che li hanno ispirati, ma nel 2012 hanno deciso di rinominare la band in The Wilson Van. Da allora hanno tenuto vari concerti per raccogliere fondi per varie associazioni; nel 2012 hanno raccolto 30.000 dollari per la \"Paws For Patriots\", un programma che fornisce cani guida per soldati feriti. Nel gennaio del 2013, si sono esibiti al Hard Rock Cafe di Tampa raccogliendo di pi\u00f9 di 10.000 dollari per l'associazione \"Hope For The Warriors\", nel maggio del 2014 hanno raccolto 15.000 dollari per la Gold Shield Foundation, che offre borse di studio alle famiglie di soldati feriti o caduti in missione. \nI fratelli Wilson hanno fondato la Wilson Family Foundation, Inc., un'associazione no-profit che cerca di aiutare i veterani feriti, fornisce borse di studio per gli studenti di musica in difficolt\u00e0 e fa beneficenza per ospedali pediatrici.\nDoppiatori italiani.\nNelle versioni in italiano dei suoi film, \u00e8 stato doppiato da:\nDa doppiatore \u00e8 sostituito da:"}
{"id": "1088973", "revid": "834", "url": "https://it.wikipedia.org/wiki?curid=1088973", "title": "Charles Sherrington", "text": ""}
{"id": "1088975", "revid": "287204", "url": "https://it.wikipedia.org/wiki?curid=1088975", "title": "Ghiacciolo", "text": ""}
{"id": "1088977", "revid": "92723", "url": "https://it.wikipedia.org/wiki?curid=1088977", "title": "Campionato mondiale di scherma 1967", "text": "Il Campionato mondiale di scherma del 1967 si \u00e8 svolto a Montr\u00e9al in Canada. Le competizioni sono iniziate il 5 luglio e sono terminate il 16 luglio 1967.\nSono stati assegnati 2 titoli femminili e 6 titoli maschili:"}
{"id": "1088978", "revid": "287204", "url": "https://it.wikipedia.org/wiki?curid=1088978", "title": "Giuseppe Cacialli", "text": "Biografia.\nFrequent\u00f2 l'Accademia di Belle Arti fiorentina diventando allievo di Gaspare Maria Paoletti e, grazie all'apprezzamento di Elisa Baciocchi, ricevette molte commissioni nel periodo napoleonico. \u00c8 considerato un caposcuola dell'architettura neoclassica toscana. Fu ammesso all'Accademia di belle arti di Firenze nel 1795, prima come assistente, poi come insegnante.\nNel 1808 fu nominato \"Architetto delle Fabbriche della Corona di Toscana\" e in questa veste ebbe numerosi incarichi. Collabor\u00f2 con Pasquale Poccianti nell'ampliamento della villa medicea di Poggio Imperiale, subentrando a Paoletti; in particolare, se a Poccianti si attribuisce l'impostazione generale della parte mediana della facciata, spettano principalmente a Cacialli il disegno delle due ali laterali e della cappella, oltre all'arredo della sala da ballo. Subentr\u00f2 poi al Poccianti, nella realizzazione delle scale esterne della villa medicea di Poggio a Caiano.\nNel 1790 partecip\u00f2 al concorso, indetto dalla Regia Accademia di belle arti di Parma, per l'edificio della nuova Dogana mercantile, sul fiume Parma. Del progetto di Giuseppe Cacialli (che non vinse il concorso) rimangono tre tavole, ad inchiostro acquerellato, all'Istituto P. Toschi di Parma: la \"Pianta generale\", il \"Prospetto e sezione\" e la \"Veduta prospettica\". Il concorso fu vinto dall'architetto Jacopo Coriazza.\nCon Giuseppe Del Rosso e con Luigi de Cambray Digny Giuseppe Cacialli present\u00f2 nel 1813 il progetto di un arco di trionfo, dedicato a Napoleone Bonaparte, da erigersi sul Colle del Moncenisio.\nCon la Restaurazione la sua attivit\u00e0 non sub\u00ec interruzioni e mantenne anche il pubblico incarico, sebbene con il diverso titolo di \"Architetto dello Scrittoio delle Regie Fabbriche\". Anche il suo stile rimase fondamentalmente invariato, improntato alla maestosit\u00e0 scenografica, ma anche alla sobria classicit\u00e0 delle decorazioni.\nLavor\u00f2 a Palazzo Pitti, curando le sale dell'attuale Galleria Palatina - che all'epoca ospitava gli appartamenti privati del Granduca - come la \"Sala dell'Iliade\", la \"Sala dei Novissimi\", la \"Sala di Ercole\" e l'elegante \"Sala da Bagno\". Al Teatro della Pergola sistem\u00f2 il \"Palco Reale\" e alle ville mediecee di Castello e di Pratolino rinnov\u00f2 i giardini.\nProgett\u00f2 anche gli ingressi del Giardino di Boboli, con le solenni statue leonine, e la \"Porta di Annalena\" su via Romana. Alla chiesa di San Pancrazio ricicl\u00f2 il prospetto, con una serliana di Leon Battista Alberti, gi\u00e0 all'interno della chiesa."}
{"id": "1088981", "revid": "1305772", "url": "https://it.wikipedia.org/wiki?curid=1088981", "title": "Frey", "text": ""}
{"id": "1088987", "revid": "1318658", "url": "https://it.wikipedia.org/wiki?curid=1088987", "title": "Vani", "text": "Vani () \u00e8 una citt\u00e0 della Georgia, centro amministrativo dell'omonima municipalit\u00e0 sita nella regione dell'Imerezia. Nel censimento del 2014 la sua popolazione contava 3.744 abitanti. \u00c8 bagnata dal fiume Sulori. Ospita uno dei pi\u00f9 importanti siti archeologici della cultura colchica. Nel 2007 \u00e8 stata inserita tra i siti georgiani candidati all'ingresso nella lista dei patrimoni dell'umanit\u00e0 dell'UNESCO.\nStoria.\nStudi archeologici condotti nei dintorni di Vani dal 1947 in poi hanno rivelato le rovine di una ricca citt\u00e0 dell'antico Stato della Colchide. Il nome di questo arcaico insediamento \u00e8 ancora sconosciuto, ma 4 distinte fasi di occupazione ininterrotta sono state individuate. La prima fase \u00e8 datata dall'VIII al VII secolo a.C.. Si ritiene che in questo periodo Vani funse da rilevante centro di culto. La seconda fase, dal VI secolo alla prima met\u00e0 del IV secolo a.C., coincise con il periodo in cui la citt\u00e0 si afferm\u00f2 come centro politico e amministrativo del regno della Colchide. La terza fase copre la seconda met\u00e0 del IV secolo fino al III secolo a.C.. In tale periodo si increment\u00f2 l'influenza greca sulla citt\u00e0. Diversi elementi tipici dell'architettura ellenica si ritrovano sia nelle strutture civili che nelle sepolture. Nella quarta fase, dal III secolo a.C. al I secolo a.C. si presume che Vani sia stata una citt\u00e0-tempio. Secondo i dati archeologici la citt\u00e0 venne distrutta in due distinti momenti a met\u00e0 del I secolo a.C. Lo studioso Otar Lordkipanidze presume che la prima distruzione (49 a.C.) vada attribuita al re del Ponto Farnace II. La seconda (47 a.C.) sarebbe invece opera di Mitridate di Pergamo.\nRidotta a villaggio nei secoli successivi alla distruzione, Vani ottenne lo status di citt\u00e0 solo nel 1981.\nCultura.\nLa citt\u00e0 \u00e8 legata alla storia dei manoscritti miniati noti come \"Vangeli di Vani\", risalenti al XII-XIII secolo.\nOltre al sito archeologico, Vani ospita un museo in cui sono esibiti reperti unici della cultura colchica. \u00c8 stato fondato nel 1985.\nSebbene scavi sistematici siano stati intrapresi solo nella seconda met\u00e0 del novecento, gi\u00e0 nel 1896 lo storico ed archeologo Ekvtime Takaishvili inizi\u00f2 a studiare il passato dell'insediamento.\nSport.\nLa principale squadra di calcio locale \u00e8 la FC Sulori Vani, fondata nel 1932."}
{"id": "1088989", "revid": "1340213", "url": "https://it.wikipedia.org/wiki?curid=1088989", "title": "Episodi di Poltergeist", "text": ""}
{"id": "1088991", "revid": "125603536", "url": "https://it.wikipedia.org/wiki?curid=1088991", "title": "San Miguel de Allende", "text": "La citt\u00e0 di San Miguel de Allende \u00e8 situata nel Messico centrale, nello stato di Guanajuato, a un'altitudine di 1.910 m sul livello medio del mare, e si trova a 274\u00a0km da Citt\u00e0 del Messico e a 97\u00a0km dalla citt\u00e0 di Guanajuato. \u00c8 considerato un Monumento Nazionale del Messico, grazie a questo, unito con un'intelligente gestione San Miguel ha conservato la sua architettura e le sue strade lastricate in pietra, la sua tradizione e la sua cultura.\nNel 2002 San Miguel de Allende \u00e8 stato inserito nella lista delle Citt\u00e0 Magiche, un gruppo di paesi che offrono una vista nostalgica e di singolare bellezza del Messico che \u00e8 stato. Nel 2008 l'UNESCO ha riconosciuto l'importanza di questo luogo nominandolo patrimonio dell'umanit\u00e0, in coppia con il Santuario di Jes\u00fas Nazareno de Atotonilco. In seguito a questa nomina nello stesso anno il paese fu escluso dalle Citt\u00e0 Magiche.\nStoria.\nLa citt\u00e0 fu fondata nel 1542 da un frate francescano chiamato Fra Juan de San Miguel, che battezz\u00f2 il primitivo villaggio con il nome di \"San Miguel el Grande\". Era un punto cruciale dell'antico Cammino Reale, infatti era sulla strada che portava a Zacatecas.\nLa citt\u00e0 si distinse durante la Guerra d'Indipendenza del Messico. Il generale Ignacio Allende, nativo di San Miguel, fu uno dei leader principali della prima fase della guerra contro il dominio spagnolo.\nAllende venne catturato in battaglia e decapitato, oggi \u00e8 considerato un eroe nazionale. La cittadina di San Miguel el Grande l'8 marzo 1826 venne elevata al rango di citt\u00e0, e cambi\u00f2 il nome in San Miguel de Allende, in onore del grande generale."}
{"id": "1088996", "revid": "110157", "url": "https://it.wikipedia.org/wiki?curid=1088996", "title": "Neuenbrook", "text": "Neuenbrook \u00e8 un comune tedesco del circondario di Steinburg, nella regione dello Schleswig-Holstein. Ha circa 700 abitanti."}
{"id": "1088998", "revid": "253269", "url": "https://it.wikipedia.org/wiki?curid=1088998", "title": "Elizabeth Mitchell", "text": "Biografia.\nLa pi\u00f9 grande di tre figlie femmine, \u00e8 stata concepita nella citt\u00e0 di Los Angeles. Subito dopo la sua nascita, si trasfer\u00ec con i genitori a Dallas, in Texas. Qui si diplom\u00f2 all'istituto di arti visive, per poi laurearsi allo Stephens College e studiare alla British American Drama Academy. \nInoltre, pass\u00f2 sei anni al Teatro della citt\u00e0 in cui crebbe, centro di recitazione molto rispettato. Prima del suo esordio sullo schermo, si lanci\u00f2 nella carriera teatrale, avendo molto successo.\nNei film cui ha preso parte, ha rivelato tutte le sue abilit\u00e0 nella recitazione, dimostrandosi molto carismatica. \nDebutta ufficialmente comparendo come comparsa nella soap opera \"Quando si ama\". Dopo una serie di incarichi ricorrenti, viene finalmente ingaggiata nel 2006 come il medico Juliet Burke nella serie televisiva \"Lost\", ruolo che le conferisce una grande notoriet\u00e0 a livello internazionale vista la popolarit\u00e0 del programma, concedendole in aggiunta la vittoria di un Saturn Award. Dal 2009 al 2011 Elizabeth Mitchell \u00e8 la protagonista di \"V\", programma televisivo trasmesso da ABC e remake della celebre miniserie omonima; in essa interpreta il personaggio di Erica Evans, un'agente dell'FBI che combatte i Visitatori.\nNel 2012 fa parte del cast principale della serie televisiva statunitense \"Revolution\", andata in onda fino al 2014. In quell'anno, viene scelta per vestire i panni della Regina delle Nevi in \"C'era una volta\".\nNel 2016 aderisce a due importanti progetti lavorativi: \u00e8 infatti protagonista sia della serie televisiva \"Dead of Summer\", seppur cancellata dopo una sola stagione, che della pellicola \"La notte del giudizio - Election Year\", terzo capitolo della serie.\nDoppiatrici italiane.\nNelle versioni in italiano delle opere in cui ha recitato, Elizabeth Mitchell \u00e8 stata doppiata da:"}
{"id": "1088999", "revid": "287204", "url": "https://it.wikipedia.org/wiki?curid=1088999", "title": "Cum narrativo", "text": "Il \"cum\" narrativo (detto anche \"cum historicum\") \u00e8 una struttura sintattica propria della grammatica latina. Consiste in una proposizione subordinata introdotta dalla congiunzione \"cum\". Il verbo della subordinata \u00e8 al modo congiuntivo e il tempo \u00e8 coordinato con quello della proposizione reggente, secondo la \"consecutio temporum\". Questa struttura, usata per lo pi\u00f9 nelle narrazioni (da cui il nome), pu\u00f2 avere un valore temporale (\"quando\", \"dopo che\"...), causale (\"poich\u00e9\"...), concessivo (\"bench\u00e9\"...) o condizionale (\"se\", \"qualora\"...).\nTraduzione.\nPer capire il cum e il congiuntivo bisogna comprendere questi concetti:\nA seconda dei due valori dati e dei due verbi usati distinguiamo cos\u00ec:\nCum + congiuntivo (seguendo questo schema)\nQuindi per esprimere contemporaneit\u00e0 si usa il Congiuntivo presente, se nella reggente c'\u00e8 un tempo principale o il Congiuntivo imperfetto, se nella reggente c'\u00e8 un tempo storico.\nPer esprimere anteriorit\u00e0 si usa il Congiuntivo perfetto, se nella reggente c'\u00e8 un tempo principale o il Congiuntivo piucheperfetto, se nella reggente c'\u00e8 un tempo storico.\nRibadendo tale concetto, per maggiore chiarezza, in presenza di un tempo principale si utilizza il Congiuntivo presente nell'azione contemporanea, il Congiuntivo perfetto, nell'azione anteriore. In presenza di un tempo storico si utilizza il Congiuntivo imperfetto, nell'azione contemporanea, il Congiuntivo piuccheperfetto, nell'azione anteriore.\nDal latino all'italiano, come si evince dalla tabella, si traducono con il gerundio semplice, i verbi indicanti contemporaneit\u00e0 (congiuntivo presente e imperfetto), con il gerundio composto, i verbi indicanti anteriorit\u00e0 (congiuntivo perfetto e piuccheperfetto).\nEsempi:\nTraduzione del \"cum narrativum\".\nPer tradurre il \"cum narrativum\" in italiano correttamente, bisogna considerare il tempo del congiuntivo che segue il \"cum\"; ecco le possibili casistiche:\nCASO A: \"cum\" + congiuntivo presente.\nNel caso che il congiuntivo sia presente, significa che c'\u00e8 contemporaneit\u00e0 nel presente, di conseguenza il \"cum narrativum\" si rende col gerundio semplice;\nCum + congiuntivo presente si rende col gerundio semplice, mantenendo il rapporto di contemporaneit\u00e0 nel presente:\nCASO B: \"cum\" + congiuntivo imperfetto.\nNel caso che il congiuntivo sia imperfetto, significa che c'\u00e8 contemporaneit\u00e0 nel passato, di conseguenza il \"cum narrativum\" si rende col gerundio semplice;\nCum + congiuntivo imperfetto si rende col gerundio semplice, mantenendo il rapporto di contemporaneit\u00e0 nel passato:\nCASO C: \"cum\" + congiuntivo perfetto.\nNel caso che il congiuntivo sia perfetto, significa che c'\u00e8 anteriorit\u00e0 nel presente, di conseguenza il \"cum narrativum\" si rende col gerundio composto;\nCum + congiuntivo perfetto si rende col gerundio composto, mantenendo il rapporto di anteriorit\u00e0 nel presente:\nCASO D: \"cum\" + congiuntivo piucchepperfetto.\nNel caso che il congiuntivo sia piucchepperfetto, significa che c'\u00e8 anteriorit\u00e0 nel passato, di conseguenza il \"cum narrativum\" si rende col gerundio composto;\nCum + congiuntivo piucchepperfetto si rende col gerundio composto, mantenendo il rapporto di anteriorit\u00e0 nel passato:\nLa polivalenza del \"cum narrativum\".\nLa traduzione del \"cum narrativum\" per\u00f2 non si deve limitare al meccanico gerundio, infatti questo costrutto offre di pi\u00f9: si dice che il \"cum narrativum\" \u00e8 una costruzione polivalente, nel senso che assume diverse sfumature di significato; le principali sono:\n1) Sfumatura temporale\n2) Sfumatura causale\n3) Sfumatura concessiva\nDi rado questo costrutto pu\u00f2 avere valore di subordinata condizionale o avversativa.\nSfumatura temporale.\nIl \"cum narrativum\" pu\u00f2 assumere il valore di proposizione temporale, quindi pu\u00f2 essere tradotto con \"quando\"; vediamo subito un esempio:\nEcco come sarebbe la traduzione con il gerundio:\nEcco come si rende il \"cum narrativum\" con sfumatura temporale:\nSfumatura causale.\nIl \"cum narrativum\" pu\u00f2 assumere il valore di proposizione causale, quindi pu\u00f2 essere tradotto con \"poich\u00e9\"; vediamo subito un esempio:\nEcco come sarebbe la traduzione con il gerundio:\nEcco come si rende il \"cum narrativum\" con sfumatura causale:\nSfumatura concessiva.\nIl \"cum narrativum\" pu\u00f2 assumere il valore di proposizione concessiva, quindi pu\u00f2 essere tradotto con \"bench\u00e9\"; vediamo subito un esempio:\nEcco come sarebbe la traduzione con il gerundio:\nEcco come si rende il \"cum narrativum\" con sfumatura concessiva:"}
{"id": "1089010", "revid": "78273", "url": "https://it.wikipedia.org/wiki?curid=1089010", "title": "Pinzgau", "text": ""}
{"id": "1089017", "revid": "726455", "url": "https://it.wikipedia.org/wiki?curid=1089017", "title": "Governo della Romania", "text": "Il Governo della Romania (in lingua rumena: \"Guvernul Rom\u00e2niei\") \u00e8 l'organo titolare del potere esecutivo in Romania, che \u00e8 condiviso con la figura del Presidente della Romania. Ha anche diritto all'iniziativa legislativa. Le sue funzioni sono regolate dal Capitolo III del Titolo III della Costituzione della Romania e dalla Legge 90 del 26 marzo 2001. \n\u00c8 composto dal Primo ministro, dai ministri e da altri membri. In suo subordine si trovano diversi organi e agenzie, nonch\u00e9 le 42 prefetture distrettuali che rappresentano il Governo nel territorio. \nHa sede nel Palazzo Victoria a Bucarest. \nL'attuale governo in carica, dal 25 novembre 2021, \u00e8 guidato dal Primo ministro Nicolae Ciuc\u0103.\nStoria.\nLa prima forma embrionale di Governo in senso moderno nel territorio rumeno apparve nei principati di Valacchia e Moldavia, che tra il 1831 e il 1832 adottarono un documento dal valore costituzionale, il Regolamento organico (\"Regulament organic\"), che decretava l'istituzione di un corpo di ministri che rispondevano direttamente al principe.\nLe due entit\u00e0 statali rimasero separate ed ebbero ognuna un proprio governo fino al 1862, quando le rispettive strutture istituzionali furono unificate. La Costituzione del 1866 accrebbe i poteri dell'assemblea parlamentare rispetto a quelli del monarca, riconoscendo alle due camere la possibilit\u00e0 di realizzare delle commissioni d'inchiesta e proporre la sfiducia dei ministri, introducendo il concetto di controllo sull'operato del Governo da parte del Parlamento. I ministri, quindi dovevano beneficiare del supporto tanto del Parlamento quanto del principe, da cui erano nominati e revocati e cui rispondevano personalmente.\nNel 1881 il principato si trasform\u00f2 in un regno. La Costituzione del 1923 introdusse un nuovo assunto: il potere esecutivo era rappresentato dalla persona inviolabile del re, che lo esercitava per mezzo del Governo. Il sovrano aveva il diritto di nominare e revocare direttamente il primo ministro, che era incaricato di formare il Consiglio dei ministri. Ogni ministro, tramite lo strumento della controfirma, era responsabile per gli atti disposti del monarca.Nel 1938 il re Carlo II var\u00f2 una nuova Costituzione, che accrebbe i poteri del sovrano sottraendoli al Parlamento. La dittatura \"reale\" perdur\u00f2 fino all'abdicazione del sovrano nel 1940. La reggenza fu assunta da Ion Antonescu, presidente del Consiglio dei ministri, che sospese la Costituzione e godette di pieni poteri. Il regime dittatoriale di Antonescu fu sovvertito dal colpo di stato del 23 agosto 1944 di Michele I. Segu\u00ec l'instaurazione di un Governo provvisorio, che riport\u00f2 in vigore la Costituzione del 1923 con alcune riserve. Pur mantenendo il sistema monarchico, il Consiglio dei ministri fu trasformato nell'organo supremo dello Stato, che concentrava in s\u00e9 tutti i poteri.\nL'emergere dell'influenza del Partito Comunista Rumeno il 30 dicembre 1947 spinse il monarca ad abdicare, mentre nella stessa giornata fu proclamata la fondazione della Repubblica Popolare di Romania. In epoca comunista il Consiglio dei ministri era nominato e controllato dal Parlamento monocamerale della repubblica, la Grande Assemblea Nazionale. Le istituzioni furono un mezzo d'espressione per il Partito Comunista Rumeno fino alla rivoluzione del 1989, che rovesci\u00f2 il regime di Nicolae Ceau\u0219escu e avvi\u00f2 le riforme democratiche.\nNel 1989 l'organo di potere provvisorio, il Consiglio del Fronte di Salvezza Nazionale, eman\u00f2 diversi atti semicostituzionali e si arrog\u00f2 il diritto di nominare e approvare il Governo. In seguito alle elezioni del 1990 Petre Roman presiedette il primo Governo dell'era democratica, che fu designato dal Presidente provvisorio della Romania e approvato dal voto dall'assemblea costituente. Le previsioni riguardanti la nomina e l'investitura parlamentare furono riprese anche dalla Costituzione del 1991.\nLa Legge 37 del 1990 ridefin\u00ec il Governo come \u00abl'organo centrale del potere esecutivo che esercita la pubblica amministrazione in tutto il territorio nazionale\u00bb. Nei decenni successivi all'entrata in vigore del nuovo testo costituzionale, la condivisione di parte del potere esecutivo con il Presidente della Romania, per\u00f2, fu fonte di diversi conflitti tra i primi ministri e i capi di Stato, che ebbero ripercussioni sull'efficienza delle istituzioni. Un ulteriore fenomeno sviluppatosi in era democratica fu quello della decentralizzazione, con il trasferimento di attribuzioni e risorse alle autorit\u00e0 locali o ad altre agenzie governative. Dopo il 2000 furono create non meno di trenta nuove agenzie in subordine ai ministeri.\nDescrizione.\nFunzioni.\nIl ruolo del Governo \u00e8 quello di assicurare il funzionamento e lo sviluppo del sistema economico e sociale dello Stato. Il gabinetto agisce per la realizzazione del programma di Governo presentato alle camere e approvato dal Parlamento. Il programma di Governo \u00e8 il documento che definisce gli obiettivi che l'esecutivo si propone di realizzare nel corso del mandato. In base a quanto previsto dalla Legge 90 del 26 marzo 2001 il Governo svolge cinque funzioni:\nTra le proprie attribuzioni:\nIl Governo ha il potere di annullare gli atti amministrativi emessi dagli enti in suo subordine, nonch\u00e9 quelli dei prefetti.\nSedute.\nLe sedute del Governo sono convocate e presiedute dal primo ministro. Fanno eccezione i casi, previsti dalla Costituzione, cui prende parte il Presidente della Romania. Il capo di Stato pu\u00f2 partecipare alle sedute del Governo su problemi di interesse nazionale e riguardanti la politica estera, la difesa e l'ordine pubblico. Su altri argomenti pu\u00f2 partecipare solamente su richiesta del primo ministro.\nIl gabinetto si riunisce settimanalmente per discutere questioni di politica interna ed esterna o aspetti generali di gestione della pubblica amministrazione. L'agenda di lavoro del Governo si compone di due parti e tra i punti comprende l'elaborazione di progetti di atti normativi, rapporti, note, memorandum, posizioni, linee politiche, circolari e altri documenti.\nIl processo decisionale tramite il quale il Governo adotta i progetti per le politiche pubbliche o gli atti normativi avviene in due fasi, che consistono in una riunione preliminare in cui i ministri stabiliscono le misure di coordinamento e consulenza, e in una seduta di Governo che ne delibera l'approvazione o il respingimento.\nControllo parlamentare.\nIl Governo \u00e8 politicamente responsabile di fronte al Parlamento che, oltre ad avere il potere di concedere e ritirare la fiducia all'esecutivo, \u00e8 il suo organo principale di controllo.\nLe camere, infatti, possono ricorrere ad interrogazioni e interpellanze rivolte ai membri del Governo per ottenere precisazioni o spiegazioni. Deputati e senatori hanno il diritto di chiedere informazioni o documenti agli organi di Stato e questi hanno l'obbligo di fornirle tramite l'intermediazione dei presidenti delle due camere.\nI membri del Governo hanno accesso ai lavori del Parlamento e, se espressamente richiesto dalle camere, la loro presenza in aula \u00e8 obbligatoria.\nAtti del Governo.\nIl Governo adotta due tipi di atti normativi:\nSia le ordinanze semplici per le quali sia prevista l'approvazione parlamentare prima dell'entrata in vigore, sia le ordinanze d'urgenza che vengono dibattute dopo la loro emanazione, vengono ratificate dal Parlamento tramite legge. Se prima del dibattimento parlamentare le ordinanze hanno prodotto effetti giuridici, le camere adottano anche le misure necessarie per la loro regolamentazione.\nDecisioni e ordinanze possono essere adottate in presenza della maggioranza dei membri del Governo. In caso di mancanza di consenso, la decisione finale viene presa dal primo ministro.\nGli atti del Governo vengono firmati dal primo ministro e dai ministri che per campo di competenza hanno l'obbligo di applicarli.\nNomina e mandato.\nIl Presidente della Romania designa il candidato alla funzione di primo ministro, previa consultazione con il partito che detiene la maggioranza assoluta in Parlamento, o con le delegazioni di tutti i partiti parlamentari nel caso in cui non esista una situazione di maggioranza politica. Entro dieci giorni dalla designazione, il candidato a primo ministro chiede al Parlamento riunito in seduta congiunta l'approvazione del suo programma di governo e della lista dei ministri da lui scelti. \u00c8 necessario il voto favorevole della maggioranza dei deputati e dei senatori.\nL'art. 89 del testo costituzionale prevede che nel caso in cui nessun primo ministro designato riesca ad ottenere un voto d'investitura parlamentare nell'arco di sessanta giorni, contati a partire dal primo voto di bocciatura, il Presidente della Romania abbia facolt\u00e0 di sciogliere le camere, sentito il parere dei presidenti di Camera dei deputati e Senato e dei leader dei gruppi parlamentari. Non trattandosi di un obbligo, superati i sessanta giorni il capo di Stato pu\u00f2 decidere anche di sottoporre al Parlamento ulteriori proposte per il ruolo di premier. Per attivare l'art. 89 \u00e8 necessario che il Parlamento abbia respinto almeno due proposte di primo ministro.\nI membri del Governo investito dal Parlamento, quindi, prestano individualmente giuramento di fronte al Presidente della Romania. Il Governo entra in carica dalla data del giuramento.\nPossono essere nominati membri del Governo cittadini rumeni che godono del diritto di voto, che non hanno subito condanne per reati costituenti fatto penale e che non si trovino in una situazione di incompatibilit\u00e0. Ai sensi dell'art. 105 della Costituzione il ruolo di membro del Governo \u00e8 incompatibile con l'esercizio di incarichi in societ\u00e0 commerciali e con ogni altra funzione pubblica d'autorit\u00e0, ad eccezione di quelle di deputato o senatore. L'identificazione di altre situazioni di incompatibilit\u00e0 \u00e8 demandata alle leggi organiche, come la Legge 161/2003.\nIl mandato si esaurisce alla convalida del risultato delle successive elezioni parlamentari, nonch\u00e9 in caso di dimissioni o sfiducia. Il Governo decade anche nei casi di perdita del diritto di voto, stato di incompatibilit\u00e0 o morte del primo ministro. Il Governo dimissionario rimane in carica fino al giuramento del nuovo esecutivo. In tale periodo pu\u00f2 realizzare solamente gli atti necessari all'ordinaria amministrazione, non pu\u00f2 emanare ordinanze o iniziare progetti di legge.\nRevoca dei singoli membri.\nLa funzione di membro del Governo si interrompe in seguito a dimissioni, revoca, perdita del diritto di voto, situazioni di incompatibilit\u00e0 o morte.\nIl primo ministro propone al Presidente della Romania nomina e revoca dei suoi ministri. Nel caso in cui le proposte di rimpasto formulate dal premier modifichino la struttura del Governo o la sua composizione politica, questi ha l'obbligo di presentarsi in Parlamento per la fiducia.\nIl Presidente della Romania e il Parlamento, inoltre, sono gli unici organi autorizzati a chiedere l'avvio di procedure penali contro i membri del Governo per fatti commessi nell'esercizio dell'ufficio ministeriale. In tal caso il Presidente della Romania pu\u00f2 anche disporre la sospensione dei ministri indagati. Il tribunale competente \u00e8 quello dell'Alta corte di cassazione e giustizia. La Legge 115 del 28 giugno 1999 specifica i casi in cui i membri del Governo rispondono penalmente dei fatti commessi nell'esercizio delle loro funzioni, stabilendone le pene e le procedure.\nQualora una posizione di ministro dovesse essere vacante o il titolare temporaneamente impossibilitato ad esercitarla, questa pu\u00f2 essere rivestita ad interim per un periodo massimo di 45 giorni, fino all'indicazione di un nuovo membro. La proposta viene fatta dal primo ministro e la nomina finalizzata dal Presidente della Romania. Le previsioni riguardanti il periodo ad interim si applicano anche al primo ministro. In questo caso il premier ad interim viene designato dal Presidente, che per tale ruolo indica in modo provvisorio uno degli altri ministri facenti parte della squadra di Governo, fino alla designazione di un titolare incaricato di formare il nuovo Governo. Il Presidente della Romania non pu\u00f2 revocare il primo ministro, che \u00e8 responsabile politicamente solo di fronte al Parlamento.\nSfiducia.\nLe mozioni di sfiducia (\"Mo\u021biuni de cenzur\u0103\") rappresentano la procedura tramite la quale il Parlamento pu\u00f2 revocare la fiducia concessa al Governo e sono adottate con il voto della maggioranza del totale dei deputati e dei senatori. Possono essere proposte da almeno un quarto del numero totale dei parlamentari. La mozione \u00e8 dibattuta in seduta congiunta tre giorni dopo la sua presentazione. Se approvata, il Governo \u00e8 obbligato alle dimissioni. Se respinta, i firmatari della mozione non possono presentarne un'altra nel corso della stessa sessione parlamentare, a meno che il Governo non metta la fiducia su un programma, una dichiarazione o una legge.\nIl processo tramite il quale il Governo mette la fiducia (\"Angajarea r\u0103spunderii Guvernului\") \u00e8 descritto dall'art. 114 della Costituzione. In tal modo l'esecutivo richiede al Parlamento di accettare un proprio programma, dichiarazione o progetto di legge. A partire dalla data di iniziazione della procedura da parte del Governo, deputati e senatori hanno tre giorni per presentare una mozione di sfiducia, che viene dibattuta e votata in seduta congiunta. Nel caso in cui nessuna mozione sia presentata, o la mozione sia respinta, il progetto del Governo si considera adottato. Il Presidente della Romania ha facolt\u00e0 di chiedere di riesaminare la legge. In tal caso il dibattimento parlamentare avviene in seduta congiunta.\nComposizione.\nIl Governo \u00e8 composto dal primo ministro e dai suoi ministri. Possono far parte del gabinetto anche altre figure, nella fattispecie vice primi ministri, ministri di Stato e ministri con delega, che hanno compiti speciali affidati dal primo ministro e sono inclusi nella lista dei membri del Governo presentata in Parlamento per il voto d'investitura. Nel quadro dei ministeri e dell'apparato di Governo sono previsti anche i titoli di segretario e sottosegretario di Stato, che svolgono funzioni dirigenziali delegate.\nPrimo ministro.\nIl primo ministro guida e rappresenta il Governo nei rapporti con le altre istituzioni e si occupa del coordinamento delle attivit\u00e0 dei suoi membri, nel rispetto delle loro attribuzioni. Ha la possibilit\u00e0 di nominare e revocare il segretario generale del Governo, segretari e sottosegretari di Stato e altri membri che fanno parte dell'apparato di Governo, fatta esclusione dei ministri.\nRiveste il ruolo di vicepresidente del Consiglio supremo di difesa.\nHa la responsabilit\u00e0 di presentare alla Camera dei deputati e al Senato rapporti e dichiarazioni riguardanti la politica del Governo. In sua sostituzione per rispondere a interrogazioni e interpellanze parlamentari pu\u00f2 indicare un altro membro del Governo.\nMinistri.\nI ministeri sono organizzati in subordine al Governo. La legge 90/2001 li definisce \u00abOrgani specializzati della pubblica amministrazione centrale che realizzano la politica governativa nei loro domini d'attivit\u00e0\u00bb. La creazione o la soppressione dei ministeri pu\u00f2 essere richiesta dal primo ministro tramite ristrutturazione del Governo. Altri enti e agenzie specializzati dipendenti dai ministeri possono essere istituiti sentito il parere della Corte dei conti.\nOgni ministero \u00e8 guidato da un ministro, che dispone di un gabinetto proprio, e che rappresenta il proprio ministero nei rapporti con le altre istituzioni pubbliche, i cittadini e le autorit\u00e0 giudiziarie. Un ministro pu\u00f2 essere coadiuvato da uno o pi\u00f9 segretari di Stato, che esercitano le attribuzioni loro delegate. I ministri hanno il compito di organizzare, coordinare e verificare la corretta applicazione delle leggi e degli atti emanati dal governo. Tra le loro altre attribuzioni rientrano l'elaborazione di progetti di legge, la realizzazione della strategia di Governo nel rispettivo dominio d'attivit\u00e0 e la negoziazione di accordi internazionali nei limiti del proprio campo di competenza.\nIn seno al Governo il primo ministro pu\u00f2 indicare alcuni ministri con il titolo di \"ministro di Stato\". Il loro ruolo, sotto la diretta supervisione del primo ministro, \u00e8 quello di coordinare le azioni necessarie per la realizzazione degli obiettivi di un determinato campo d'attivit\u00e0 del programma di Governo. Per tale motivo collaborano con altri ministeri, che rispondono dell'attuazione del programma nei rispettivi campi. Un ulteriore tipologia \u00e8 quella del ministro delegato che, pur senza essere a capo di una struttura con rango ministeriale, \u00e8 responsabile di speciali compiti affidati direttamente dal primo ministro. Il primo ministro ha anche la possibilit\u00e0 di designare ministri senza portafoglio.\nApparato di Governo.\nPer svolgere i propri compiti il Governo dispone di una serie di uffici sotto il suo controllo. Il Governo, infatti, in suo subordine pu\u00f2 istituire altri dipartimenti con attribuzioni specifiche condotti da un segretario di Stato.\nSegretariato generale del Governo.\nIl Segretariato generale del Governo (\"Secretariatul General al Guvernului\") \u00e8 sottoposto al primo ministro. Il segretario generale, che ha rango di ministro, \u00e8 coadiuvato da uno o due segretari generali aggiunti, con rango di segretario di Stato. Tutti i membri sono nominati e revocati su decisione del primo ministro. Il Segretariato generale gestisce il bilancio dell'intero apparato di Governo e delle istituzioni in diretto subordine al Governo, al primo ministro o al Segretariato generale del Governo.\nL'organo lavora per assicurare il corretto svolgimento delle operazioni tecniche relative alle attivit\u00e0 di Governo, risolvendo i problemi organizzativi, giuridici ed economici. Gode del diritto di iniziativa legislativa per gli ambiti che ricadono sotto il suo controllo. Il Segretariato generale, inoltre, rappresenta il Governo e il primo ministro in sede processuale e giuridica.\nCancelleria del primo ministro.\nLa Cancelleria del primo ministro (\"Cancelaria Prim-ministrului\") \u00e8 organizzata in subordine al premier. \u00c8 condotta dal capo della cancelleria, funzionario con rango di ministro, che \u00e8 nominato e revocato su decisione del primo ministro. Anche gli altri membri della Cancelleria, che hanno il titolo di segretario o consigliere di Stato, dipendono dalla nomina del premier. I compiti e l'organizzazione della Cancelleria possono variare e sono definiti da una decisione del primo ministro.\n\u00c8 resa possibilit\u00e0 di disporre di un proprio apparato di lavoro in suo subordine anche al vice primo ministro. Questo pu\u00f2 essere composto da pi\u00f9 segretari o sottosegretari di Stato, nominati e revocati dal primo ministro su proposta del vice primo ministro.\nDipartimento per la lotta antifrode.\nIl Dipartimento per la lotta antifrode (\"Departamentul pentru Lupta Antifraud\u0103\", DLAF) \u00e8 coordinato dal primo ministro. Il capo del DLAF ha il rango di segretario di Stato ed \u00e8 nominato dal primo ministro per un periodo di cinque anni. Dispone, inoltre, di un bilancio proprio.\nIl Dipartimento \u00e8 l'ente di contatto con l'Ufficio europeo per la lotta antifrode e gestisce gli obblighi della Romania riguardanti la protezione degli interessi finanziari dell'Unione europea, secondo le disposizioni dell'art. 325 del Trattato di Lisbona. Il Dipartimento ha funzioni di controllo sull'ottenimento e l'utilizzo dei fondi europei.\nCorpo di controllo del primo ministro.\nIl Corpo di controllo del primo ministro (\"Corpul de control al prim-ministrului\") \u00e8 condotto da un segretario di Stato, nominato e revocato su decisione del primo ministro. L'organo verifica l'attivit\u00e0 dei ministeri e dei loro servizi pubblici decentrati, delle istituzioni pubbliche subordinate al Governo, degli uffici, delle commissioni, delle societ\u00e0 a partecipazione statale, delle societ\u00e0 commerciali e delle istituzioni finanziarie con capitale di maggioranza di propriet\u00e0 dello Stato. Ha competenza, inoltre, sul controllo delle istituzioni pubbliche in subordine alla pubblica amministrazione locale, nel rispetto delle previsioni riguardanti l'autonomia locale\nDipartimento per le relazioni interetniche.\nIl Dipartimento per le relazioni interetniche (\"Departamentul pentru Rela\u021bii Interetnice\") \u00e8 istituito in subordine al primo ministro ed \u00e8 coordinato dal Segretariato generale. \u00c8 condotto da un segretario di Stato, coadiuvato da due sottosegretari di Stato, tutti nominati e revocati dal primo ministro. Il suo compito principale \u00e8 quello di porre in pratica le politiche riguardanti le relazioni interetniche stabilite nel programma di Governo.\nPrefetture.\nPer ognuno dei 41 distretti della Romania e per il municipio di Bucarest, a livello locale il Governo \u00e8 rappresentato da un prefetto. \u00c8 nominato dal Governo e risponde a livello amministrativo-territoriale dell'applicazione delle politiche decretate dell'esecutivo.\nIl prefetto guida i servizi pubblici decentrati del Governo ed esercita funzioni di controllo sulla legalit\u00e0 degli atti amministrativi emanati dai consigli locali, dai sindaci, dai consigli distrettuali e dai presidenti dei consigli distrettuali. Il prefetto pu\u00f2 rivolgersi alla giustizia amministrativa contro gli atti che considera illegali. Tra il prefetto e le altre autorit\u00e0 amministrative locali non esistono rapporti di subordine.\nSede.\nProgettato da Duiliu Marcu, il Palazzo Victoria di Bucarest fu costruito tra il 1937 e il 1944 per servire da sede del ministero degli esteri. Danneggiato dai bombardamenti del 1944 i lavori furono poi ripresi e completati nel 1952.\nIn periodo comunista l'edificio fu utilizzato dal ministero degli esteri e dal Consiglio dei ministri. Nel 1990 fu riconvertito in sede del Governo della Romania."}
{"id": "1089032", "revid": "110157", "url": "https://it.wikipedia.org/wiki?curid=1089032", "title": "Bad Krozingen", "text": "Bad Krozingen \u00e8 una citt\u00e0 e localit\u00e0 termale situata nel Land tedesco del Baden-W\u00fcrttemberg e pi\u00f9 precisamente nel circondario della Brisgovia-Alta Foresta Nera.\nGeografia fisica.\nBad Krozingen \u00e8 situata nella regione della Brisgovia 15\u00a0km circa a sud di Friburgo e a circa 45\u00a0km da Basilea. La cittadina \u00e8 situata nel centro di una regione collinare e vinicola chiamata Markgr\u00e4flerland.\nStoria.\nLa zona di Bad Krozingen era gi\u00e0 nota ai romani per le sue fonti termali, la prima citazione della localit\u00e0 chiamata \"Scrozzinca\" risale all'807. In epoca moderna l'inizio dello sfruttamento delle fonti termali risale al 1911 quando, alla ricerca di petrolio e di sali vennero rinvenute fonti di acqua calda ricche di anidride carbonica, nel 1933 le venne conferito l'appellativo di \"Bad\" assegnato in Germania alle localit\u00e0 dotate di fonti termali.\nMonumenti ed attrazioni.\nIl piccolo centro cittadino non presenta particolari attrazioni a parte una piccola zona pedonale molto curata e un ampio parco nel quale si trova il Kursaal. Attualmente vi si trovano numerosi stabilimenti termali, cliniche di riabilitazione e case di cura. L'acqua termale di Bad Krozingen \u00e8 una delle pi\u00f9 ricche di anidride carbonica in Europa.\nNella cappella romanica Gl\u00f6cklehofkapelle (risalente al IX/X secolo) si trovano degli affreschi con una delle pi\u00f9 antiche raffigurazioni di Cristo a nord delle Alpi.\nAmministrazione.\nGemellaggi.\nBad Krozingen \u00e8 gemellata con due citt\u00e0:"}
{"id": "1089034", "revid": "767487", "url": "https://it.wikipedia.org/wiki?curid=1089034", "title": "Neuendorf bei Elmshorn", "text": "Neuendorf bei Elmshorn \u00e8 un comune tedesco del circondario di Steinburg, nella regione dello Schleswig-Holstein. Ha circa 1000 abitanti."}
{"id": "1089043", "revid": "1013865", "url": "https://it.wikipedia.org/wiki?curid=1089043", "title": "Neuendorf-Sachsenbande", "text": "Neuendorf-Sachsenbande \u00e8 un comune tedesco del circondario di Steinburg, nella regione dello Schleswig-Holstein. Ha circa 444 abitanti."}
{"id": "1089047", "revid": "72396", "url": "https://it.wikipedia.org/wiki?curid=1089047", "title": "Yokohama F\u00b7Marinos", "text": "Gli sono una societ\u00e0 calcistica giapponese con sede a Yokohama.\nFondata nel 1972 come sezione calcistica del circolo sportivo aziendale della Nissan, a cavallo fra gli anni ottanta e gli anni novanta (periodo in cui il sistema calcistico giapponese si avviava al passaggio dal regime dilettantistico a quello professionistico) divenne una delle principali squadre a livello nazionale (divenne la seconda squadra, dopo il Mitsubishi Heavy Industries nel 1978, a conseguire il \"treble\" domestico) e continentale (vinse due edizioni consecutive della Coppa delle Coppe dell'AFC nel 1992 e nel 1993).\nLa squadra si posiziona al quarto posto (unitamente agli Urawa Red Diamonds) nell'albo d'oro della massima serie (di cui ha vinto, complessivamente, sei edizioni fra cui l'ultima nel 2019) e al secondo posto (in condivisione con il Kwangaku) in quello della coppa nazionale (di cui ha vinto sette edizioni, quasi tutte nel periodo dilettantistico).\nStoria.\nPeriodo dilettantistico.\nLa squadra venne fondata nel 1972 dalla Nissan Motor Company, in seguito a una decisione di ampliare il circolo sportivo aziendale dopo i successi della sezione baseball. Inizialmente iscritto nelle leghe prefetturali, dopo l'ingaggio dell'allenatore Sh\u016b Kamo avvenuto nel 1974, il Nissan Motors inizi\u00f2 una scalata del sistema calcistico nazionale, completandola nell'arco di un lustro. Dopo due stagioni interlocutorie, culminate con la retrocessione in seconda divisione nel 1980, la Nissan inizi\u00f2 ad adottare delle politiche societarie che, fra le altre cose, prevedevano l'ingaggio di giocatori stipendiati solo per disputare le gare.\nTornato definitivamente in massima serie nel 1981, nel giro di pochi anni il Nissan Motors divenne una delle principali squadre a livello nazionale ingaggiando dei testa a testa con lo Yomiuri per la vittoria del campionato e affermandosi in due edizioni della Coppa dell'Imperatore. Dopo la vittoria del \"double\" nazionale (campionato e Coppa dell'Imperatore) nel 1989, Sh\u016b Kamo lasci\u00f2 l'incarico passandolo a Jos\u00e9 Oscar Bernardi, che and\u00f2 vicino alla vittoria del \"quadruple\" perdendo, al termine della stagione 1989-90, la finale del campionato d'Asia per club contro il Liaoning.\nPeriodo professionistico.\nAl termine della stagione 1991-92, in cui la squadra (guidata da Hidehiko Shimizu) si era affermata a livello internazionale con la vittoria della Coppa delle Coppe dell'AFC, il Nissan Motors ottenne l'iscrizione alla neocostituita J. League acquisendo lo status di club professionistico e cambiando il nome in Yokohama Marinos. Nelle prime stagioni da squadra professionistica, lo Yokohama Marinos conferm\u00f2 i risultati degli anni precedenti vincendo per il secondo anno consecutivo la Coppa delle Coppe asiatica e ottenendo il terzo titolo nazionale nel 1995.\nRinominatasi Yokohama F\u00b7Marinos in seguito alla fusione tecnica e finanziaria con gli Yokohama Fl\u00fcgels avvenuta nel 1999, con l'inizio del terzo millennio la squadra, nonostante numerosi cambi in panchina, continu\u00f2 a confermarsi squadra di vertice raggiungendo la finale del campionato nel 2000 e vincendo la coppa di Lega nella stagione successiva malgrado un pessimo campionato. Raggiunta la stabilit\u00e0 tecnica con l'ingaggio dell'ex commissario tecnico della Nazionale Takeshi Okada avvenuto nel 2003, gli Yokohama F\u00b7Marinos tornarono immediatamente alla vittoria del campionato, confermandosi anche nella stagione seguente. I risultati negativi ottenuti nelle stagioni immediatamente successive portarono, nel 2006, alle dimissioni di Okada: di l\u00ec in poi la squadra vivr\u00e0 un periodo di instabilit\u00e0 tecnica, concludendo alcune stagioni nelle posizioni di media classifica.\nColori e simboli.\nSimboli ufficiali.\nLo stemma.\nLo stemma della squadra, in uso dal 1999, \u00e8 composto da uno scudo con all'interno delle strisce oblique di colore blu, rosso e bianco, sormontate da un'\u00e0ncora color oro. Questi elementi sono circondati da due fasce di alloro mentre, nella parte bassa del fregio, vi \u00e8 un nastro blu con il nome della squadra scritto in bianco.\nLa mascotte.\nLe \"mascotte\" degli Yokohama F\u00b7Marinos sono \"Marinos-kun\" e \"Marinosuke\", rispettivamente un adulto e un cucciolo di gabbiano antropomorfo. Questi personaggi simbolizzano il mare su cui si affaccia Yokohama nonch\u00e9 l'obiettivo della squadra di puntare sempre verso l'alto.\nStrutture.\nStadio.\nGli stadi di casa dei Marinos sono lo Stadio internazionale Yokohama (noto anche come Stadio Nissan) e il Mitsuzawa Stadium.\nSociet\u00e0.\nInizialmente controllata direttamente dalla Nissan Motor Company in quanto sezione calcistica del circolo sportivo aziendale, dal 17 luglio 1992 la squadra fu svincolata dall'orbita aziendale mediante la creazione di un'impresa chiamata \"Yokohama Marinos Ltd.\", il cui pacchetto azionario \u00e8 interamente detenuto dalla Nissan. Fra il 1999 e il 1\u00ba febbraio 2002 il 30% delle azioni fu detenuto dalla All Nippon Airways (entrata nell'azienda in seguito alla fusione con gli Yokohama Fl\u00fcgels); successivamente la Nissan riacquis\u00ec l'intera quota azionaria destinandone, a partire dal 1\u00ba febbraio 2005, un 1% a degli investitori occasionali.\nGiocatori celebri.\nVincitori di titoli.\nRamon Diaz (calciatore argentino 1993)\nDavid Bisconti (calciatore argentino 1995-1996)\nOrganico.\nRosa 2022.\n\"Rosa e numerazione aggiornate al 9 gennaio 2022\".\nStaff tecnico.\n\"Staff tecnico aggiornato al 9 gennaio 2022.\""}
{"id": "1089048", "revid": "339392", "url": "https://it.wikipedia.org/wiki?curid=1089048", "title": "Yokohama Marinos", "text": ""}
{"id": "1089050", "revid": "830939", "url": "https://it.wikipedia.org/wiki?curid=1089050", "title": "Luigi Gatti (compositore)", "text": "Biografia.\nFiglio dell'organista Francesco della Gatta, ricevette la propria formazione musicale a Mantova, citt\u00e0 nella quale fu nominato sacerdote.\nDebutt\u00f2 come operista con \"Alessandro nell'Indie\" nel 1768, anno in cui entr\u00f2 come cantante tenore nella cappella della chiesa di Santa Barbara, allora diretta da Giovanni Battista Pattoni.\nIl 3 dicembre 1769 con la cantata \"Virgilio e Manto\" inaugur\u00f2 il Teatro Scientifico, il teatro privato dell'Accademi\"a\" di Mantova; continuer\u00e0 a lavorare per l'accademia fino al 1783.\nNel 1770 incontr\u00f2 il giovane Wolfgang Amadeus Mozart in viaggio attraverso l'Italia e nel 1773 non riusc\u00ec a succedere a Pattoni nella carica di maestro di cappella, non gli rest\u00f2 quindi che accontentarsi della nomina di vice maestro di Santa Barbara, ricevuta il 16 luglio 1779.\nIl 14 febbraio 1783 divent\u00f2 maestro di cappella della cattedrale e della corte di Salisburgo; questa nomina suscit\u00f2 la gelosia di Leopold Mozart.\nIn questa citt\u00e0 sino alla morte si dedic\u00f2 alla direzione del coro di voci bianche della cappella, all'insegnamento della composizione e alla produzione di molta musica sacra.\nTra questi lavori scrisse anche una messa basata su \"La Creazione\" di Franz Joseph Haydn.\nConsiderazioni sull'artista.\nI lavori di Gatti sono in gran parte giunti sino a noi. Essi sono caratterizzati da fluidit\u00e0 melodica, flessibilit\u00e0 ritmica e soavit\u00e0. Egli compose allo stesso modo degli altri compositori del suo tempo, ma apport\u00f2 alla struttura e al ritmo numerosi cambiamenti, cos\u00ec da ottenere un buon senso di variet\u00e0 all'interno della stessa.\nLavori.\nMusica vocale.\nOpere.\nTutti i suoi lavori teatrali sono opere serie; l'anno e la citt\u00e0 si riferiscono alla prima rappresentazione."}
{"id": "1089051", "revid": "339392", "url": "https://it.wikipedia.org/wiki?curid=1089051", "title": "Yokohama F-Marinos", "text": ""}
{"id": "1089054", "revid": "767487", "url": "https://it.wikipedia.org/wiki?curid=1089054", "title": "The Skulls - I teschi", "text": "The Skulls - I teschi (\"The Skulls\") \u00e8 un film del 2000 diretto da Rob Cohen.\nTrama.\nLuke McNamara \u00e8 uno studente modello e campione di canottaggio, il cui sogno \u00e8 quello di entrare a far parte della societ\u00e0 segreta de \"I Teschi\". Nonostante gli avvertimenti del suo amico Will Beckford, che sta conducendo una ricerca sulla setta per un suo articolo di giornale, Luke accetta l'invito di alcuni adepti insieme al futuro collega Caleb a entrare nella setta segreta e inizialmente assapora i vantaggi di essere un \"teschio\".\nTuttavia comincia anche a trascurare i vecchi amici e, quando uno di essi (Will) viene trovato impiccato nel corso della sua indagine, scopre di essere finito in qualcosa pi\u00f9 grande di lui e da cui non sar\u00e0 facile uscire."}
{"id": "1089061", "revid": "2057018", "url": "https://it.wikipedia.org/wiki?curid=1089061", "title": "Kibera", "text": "Kibera \u00e8 uno \"slum\" (baraccopoli) della citt\u00e0 di Nairobi, in Kenya. Stando ai dati del Kenya Population and Housing Census del 2009, Kibera \u00e8 composta da dodici villaggi, per una popolazione totale di circa 2 milioni e mezzo di persone. Data l'estrema povert\u00e0 dell'insediamento, le condizioni igieniche sono critiche, e si registra un'elevata percentuale di malati di HIV.\nStoria.\nKibera inizi\u00f2 a prendere forma nel 1912, quando il governo coloniale britannico fond\u00f2 un insediamento per i 600 soldati Nubiani del reggimento Kings African Rifles e le loro famiglie. \nIl nome \"Kibera\" deriva dal nubiano e significa \"foresta\"; si trattava infatti di un'area di boschi. Pochi anni dopo l'intera area, per un'estensione di 4\u00a0km\u00b2, fu dichiarata \"riserva militare\".\nNel 1928 l'esercito britannico trasfer\u00ec l'amministrazione di Kibera al consiglio comunale di Nairobi. Il primo atto dell'amministrazione civile fu quello di revocare temporaneamente tutti i permessi abitativi, chiedendo agli abitanti di Kibera di dare prova della loro discendenza nubiana. A coloro che provarono tale discendenza venne concesso il titolo di \"Tenant of the Crown\" (\"inquilino della Corona\"), che comportava il diritto di risiedere a Kibera ma anche la possibilit\u00e0 di perdere tale diritto in seguito a una decisione unilaterale delle autorit\u00e0. Come conseguenza di questa precariet\u00e0, a Kibera non potevano essere edificate abitazioni di mattoni e cemento. Ancora oggi il governo ha il potere di demolire qualunque struttura o propriet\u00e0 di Kibera.\nNel 1948, il degenerare delle condizioni di igiene di Kibera port\u00f2 alla formulazione delle prime richieste formali di smantellamento dello \"slum\". Questo progetto non fu mai portato a compimento, e la popolazione di Kibera continu\u00f2 a crescere, fino a una vera e propria esplosione demografica a partire dagli anni settanta: dai 6000 abitanti del 1965 si pass\u00f2 a 62.000 nel 1980, 248.360 nel 1992 e 500.000 nel 1998. Con una crescita annuale stimata al 17% , la popolazione attuale (mai formalmente censita) viene valutata fra 700.000 e 1.000.000 di persone, con una densit\u00e0 di popolazione di 200.000 persone per km\u00b2, il che corrisponde a 3-4 persone per ogni stanza di ogni abitazione.\nNel 2008 \u00e8 stato avviato un progetto di mappatura di Kibera ad opera di un gruppo di ricerca indipendente denominato Map Kibera Project, avente lo scopo di mappare le caratteristiche fisiche dell'insediamento (topografia, strutture, infrastrutture) e le dimensioni socio-demografiche della popolazione che vi abita. Ad oggi, sono stati raccolti dati su uno dei 13 villaggi (Kianda) che compongono la baraccopoli, in base ai quali \u00e8 verosimile stimare che nell'intero insediamento vivano attualmente tra le 235000 e le 270000 persone, per una densit\u00e0 di 95.000 persone per km\u00b2."}
{"id": "1089062", "revid": "110157", "url": "https://it.wikipedia.org/wiki?curid=1089062", "title": "Nienb\u00fcttel", "text": "Nienb\u00fcttel \u00e8 un comune tedesco del circondario di Steinburg, nella regione dello Schleswig-Holstein. Ha circa 150 abitanti."}
{"id": "1089065", "revid": "827882", "url": "https://it.wikipedia.org/wiki?curid=1089065", "title": "Popsicle", "text": "Popsicle \u00e8 la marca pi\u00f9 antica di ghiaccioli.\nStoria.\nNel 1905, a San Francisco, l'undicenne Frank Epperson lasci\u00f2 una limonata fuori dal porticato, in un contenitore con dentro uno stecchetto. Nella notte la temperatura scese sotto 0\u00a0\u00b0C e la bibit\u00e0 gel\u00f2. Il giorno dopo Frank vide quello che era successo e chiam\u00f2 la bibita ghiacciata con lo stecco \"Epsicle\" (da Epperson-icicle). Aspett\u00f2 18 anni, fino al 1923, prima di presentarlo al pubblico, per poi brevettare un \"gelato ghiacciato con uno stecco\", che egli chiam\u00f2 Popsicle, forse su consiglio dei suoi figli. Tale ghiacciolo era originariamente disponibile in sette gusti. Due anni dopo vendette i diritti alla Joe Lowe Company di New York. Oggi \u00e8 un marchio registrato dalla Good Humor, un'azienda controllata da Unilever."}
{"id": "1089070", "revid": "110157", "url": "https://it.wikipedia.org/wiki?curid=1089070", "title": "San Francisco de Macor\u00eds", "text": "San Francisco de Macor\u00eds \u00e8 un comune della Repubblica Dominicana di 158.718 abitanti, situato nella Provincia di Duarte, di cui \u00e8 capoluogo. Comprende, oltre al capoluogo, quattro distretti municipali: LaPe\u00f1a, Cenov\u00ed, Jaya e Don Antonio Guzm\u00e1n Fdez.\nHa avuto un ruolo particolarmente rilevante nella storia dominicana, in quanto \u00e8 conosciuta come una delle citt\u00e0 pi\u00f9 politicamente attive della Repubblica.\nStoria.\nLa citt\u00e0, fondata ufficialmente nel 1777 e diventata capitale della provincia nel 1936, \u00e8 posizionata nella parte nord-est dell'isola nella regione di Cibao, a latitudine 19\u00b018'N e longitudine 70\u00b015'W. Copre un'area di 731.33 km\u00b2 e nell'anno 2000 contava una popolazione di 198.068 abitanti.\nIl nome San Francisco de Macor\u00eds deriva dalla fusione del nome dell'organizzazione religiosa che arriv\u00f2 nel territorio durante la colonizzazione, \"la orden Franciscana\" e il nome della popolazione indigena che abitava la zona, i \"Macorix\".\nLa citt\u00e0 ha dato i natali al diplomatico, pilota automobilistico, giocatore di polo e playboy Porfirio Rubirosa."}
{"id": "1089072", "revid": "110157", "url": "https://it.wikipedia.org/wiki?curid=1089072", "title": "Nortorf (circondario di Steinburg)", "text": "Nortorf \u00e8 un comune tedesco del circondario di Steinburg, nella regione dello Schleswig-Holstein. Ha circa 900 abitanti."}
{"id": "1089075", "revid": "110157", "url": "https://it.wikipedia.org/wiki?curid=1089075", "title": "Nutteln", "text": "Nutteln \u00e8 un comune tedesco del circondario di Steinburg, nella regione dello Schleswig-Holstein. Ha circa 300 abitanti."}
{"id": "1089076", "revid": "78273", "url": "https://it.wikipedia.org/wiki?curid=1089076", "title": "Tennengau", "text": ""}
{"id": "1089085", "revid": "122246", "url": "https://it.wikipedia.org/wiki?curid=1089085", "title": "Parco di Capodimonte", "text": "Il parco di Capodimonte, gi\u00e0 \"Real parco di Capodimonte\", \u00e8 un parco cittadino di Napoli, ubicato nella zona di Capodimonte, antistante l'omonima reggia.\nNel 2016 si sono registrati 1\u00a0007\u00a0564 visitatori, risultando l'ottavo sito museale italiano statale pi\u00f9 visitato.\nStoria.\nUtilizzato gi\u00e0 a partire dal 1735 per l'attivit\u00e0 venatoria di Carlo III di Spagna, sua grande passione, la realizzazione del parco di Capodimonte inizia nel 1742, per terminare nell'anno successivo, sotto la guida dell'architetto Ferdinando Sanfelice: questo realizza, in un'area di centoventiquattro ettari, che comprende anche la costruenda reggia di Capodimonte, un parco di grande impatto visivo e prospettico, classico della visione illuminista, ma allo stesso tempo scenografica, rifacendosi all'influsso dell'epoca tardo barocca, con zone panoramiche grazie alle vedute su Posillipo, la collina di San Martino ed il Vesuvio; si provvede inoltre al restauro di tutte le strutture presenti nel parco, adibite ad abitazioni, chiese, fabbriche o aziende agricole. A seguito del ritorno sul trono del regno delle Due Sicilie di Ferdinando I delle Due Sicilie dopo la breve parentesi del decennio francese, il parco viene aperto due volte l'anno a tutti i cittadini, in concomitanza di festivit\u00e0 religiose, per consentire il raggiungimento dell'eremo dei Cappuccini, posto ai confini del bosco. Tra il 1836 ed il 1837 vengono eseguiti dei lavori di riqualificazioni sotto la guida del botanico Friedrich Dehnhardt: questi introduce il classico giardino all'inglese, in particolare nelle aiuole che circondano la reggia, e pone a dimora essenze arboree, alcune delle quali rare ed esotiche, come la Thuja e l'eucalipto; provvede inoltre alla sistemazione dei belvedere, liberando la veduta sul Vesuvio e sul golfo di Napoli.\nDopo l'unit\u00e0 d'Italia, anche i Savoia utilizzano il parco principalmente per battute di caccia: le principali novit\u00e0 in questo periodo, compreso tra il 1878 ed il 1900, sono l'introduzione delle palme, classiche del gusto orientale del periodo, e la sistemazione del belvedere con veduta su Napoli, con la creazione di una fontana riutilizzando le statue in precedenza poste lungo i viali del parco, in particolar modo dalla zona del giardino Torre. Fortemente danneggiato durante la seconda guerra mondiale, tra il 1966 ed il 1967 viene restaurato, in occasione dell'inaugurazione del museo nazionale di Capodimonte, e aperto come parco pubblico, seguito da nuovi interventi tra il 1990 ed il 2000.\nDescrizione.\nIl parco di Capodimonte si estende per una superficie di centoventiquattro ettari, protetto in parte da una cinta muraria realizzata negli anni '20 del XIX secolo: dello stesso periodo sono anche due porte d'ingresso, Porta Grande, lungo la via Ponti Rossi, con due garitte di guardia laterali, e Porta Piccola, con le garitte costruite nel 1835 e rimaneggiata fortemente nel corso del tempo; una terza porta, Porta Caccetta, viene creata nel 1816, ampliata nel 1834, demolita durante la met\u00e0 del XX secolo e ripristinata agli inizi degli anni 2000. Prima dell'ingresso al cuore centrale del parco si passa dinanzi ai giardini della reggia, cos\u00ec chiamati perch\u00e9 posti intorno alla struttura che ospita il museo di Capodimonte, e conosciuti anche con il nome di Spianato: si tratta di ampie aiuole a prateria, realizzate alla fine del XVIII secolo, arricchite poi a partire dal tardo ottocento con palme delle Canarie, Washingtonia, gruppi di Phoenix reclinata, Chamaerops humilis, Cycas revoluta e Livistona chinensis; sono andate perdute invece le bordature della aiuole fatte da piante da fiori, in particolare rose.\nL'accesso al parco vero e proprio, quello dove si sviluppa il bosco, \u00e8 consentito da tre porte: la principale \u00e8 la Porta di Mezzo, con cancello in ferro battuto, ritenuto essere uno dei pi\u00f9 eleganti esempi di opere del rococ\u00f2 napoletano, completata nel 1736 ed originariamente ornata con stemmi ed effigi borboniche, oltre ad essere affiancata da corpi di guardia ed abitazione del custode, realizzato da Antonio Canevari e portati a termine da Ferdinando Fuga, la Porta di Miano, realizzata tra il 1837 ed il 1840, e la Porta di Santa Maria dei Monti, costruita o alle fine del XVIII secolo o dai francesi, in seguito caduta in disuso e cos\u00ec chiamata per mezzo di un antico monastero posto nelle vicinanze. Nel parco si contano oltre quattrocento variet\u00e0 di alberi secolari come querce, lecci, olmi, tigli e castagni: accanto a queste, in passato, erano presenti coltivazioni di alberi da frutta, in particolar modo agrumi; inoltre, quando la zona era adibita a riserva di caccia reale, si incontravano tortore, beccafichi, tordi, fagiani di importazione boema, lepri, conigli e cervi. Superata quindi la Porta di Mezzo si accede ad una spianata dalla forma ellittica da cui partono a ventaglio cinque vialoni, decorati originariamente con panchine, finte rovine, come il cosiddetto Grottino in \"opus listatum\", e statue, alcune sistemate da Ferdinando Fuga, andate in larga parte perdute: tra le poche superstiti sono la statua del \"Gigante\", realizzata con frammenti di marmo antico ed i \"Mesi\". Dei cinque viali, quello centrale, detto anche di Mezzo, ha una lunghezza di centoventicinque metri ed \u00e8 costeggiato da lecci, i quali, tramite la potatura dei rami, formano una sorta di galleria; da ogni viale inoltre si dipartono numerosi sentieri che si addentrano nel bosco.\nAll'interno del parco si riscontrato diversi edifici utilizzati nel corso del tempo per i pi\u00f9 svariati motivi: il Casino dei Principi, \u00e8 stato nel 1826 la residenza dei figli di Francesco I delle Due Sicilie, la Real Fabbrica della Porcellana, restaurata da Ferdinando Sanfelice nel 1743 e divenuta in seguito sede di un istituto professionale per la lavorazione della ceramica, la chiesa di San Gennaro, voluta da Carlo di Borbone per tutti gli abitanti del parco e realizzata nel 1745, l'eremo dei Cappuccini, costruito tra il 1817 ed il 1819 con forme neogotiche, come voto da parte di Ferdinando per la riconquista del regno dopo l'invasione francese e divenuto sede nel 1950 dell'Opera per la salute del fanciullo, il Casino della Regina, originariamente luogo di riposo durante le battute di caccia e donato successivamente, intorno al 1840, da Ferdinando II delle Due Sicilie alla madre Maria Isabella di Borbone-Spagna e il fabbricato Cataneo, utilizzato per diverse mansioni fino a diventare il luogo dove gli operai ricevano le mansioni per la cura del bosco. La maggior parte di questi edifici era circondata, fino ai restauri del XIX secolo, da orti e frutteti, in modo da creare una sorta di giardino delle delizie; tra i pochi superstiti il cosiddetto giardino Torre: restaurato nel 1999, \u00e8 posto nell'ultima parte del viale di mezzo e si distinguono al suo interno le parti dedicate alle colture, in particolar modo agrumi, o comunque alberi da frutta, tant'\u00e8 che una zona prendeva il nome di frutteria. Altri giardino sono la Purpignera, adibito probabilmente alla riproduzione di essenze aromatiche, e il giardino segreto, con vasca centrale circolare, nel quale erano coltivate piante da frutta rare, gelsi e ananas. Nel 2012 \u00e8 stato avviato un progetto di recupero dell'orto, esteso per oltre duemila metri quadrati e di piccolo vivaio con coltivazioni tipiche della zona del napoletano come il pomodoro di San Marzano, il fagiolo cannellino di Acerra, la papaccella napoletana. Tra le strutture dedicate alla custodia degli animali: il maneggio, la fagianeria, in origine una polveriera, la capraia, la vaccheria e diversi colombari per la riproduzione degli uccelli, questi ultimi creati nelle aree dei valloni.\nSono quattro i valloni a ridosso del parco: il vallone Amendola, dei Cervi, di Miano e di San Gennaro; l'ultimo di questi \u00e8 attraversato da un ponte, chiamato Ponte dell'Eremo, alto circa venti metri."}
{"id": "1089087", "revid": "125607885", "url": "https://it.wikipedia.org/wiki?curid=1089087", "title": "Da Corleone a Brooklyn", "text": "Da Corleone a Brooklyn \u00e8 un film diretto da Umberto Lenzi con protagonisti Maurizio Merli e Mario Merola.\n\u00c8 uno dei pochi poliziotteschi ambientati a Palermo. Presenta un lungo inseguimento automobilistico girato al mercato della Vucciria.\nTrama.\nIl commissario Berni giunge a Palermo da Roma, ove \u00e8 recentemente avvenuto l'assassino di Francesco Santoro, boss della mafia palermitana. Berni ritiene che presenti al delitto siano stati il fratello della vittima, Salvatore, anche lui capoclan di spicco, l'altro mafioso Salvatore Scalia, la sorella di costui Liana e il suo amante, il potente boss Michele Barresi. \u00c8 stato proprio quest'ultimo a ordinare il delitto, per poi in seguito rifugiarsi sotto falso nome negli Stati Uniti. Pur non avendone certezza, Berni \u00e8 tuttavia convinto sia delle sue responsabilit\u00e0 che della sua presenza all'omicidio.\nPoco dopo, lo stesso Scalia per un regolamento di conti interno a Cosa Nostra uccide Salvatore Santoro, venendo per\u00f2 a sua volta colpito dal commissario Danova, collega di Berni. Dato per morto, Scalia \u00e8 in realt\u00e0 ferito e si decide di non smentire la notizia del suo decesso, in modo da proteggere una preziosa pedina da usare contro Barresi. Berni crede che anche il secondo delitto sia stato ordinato dal boss, ancor pi\u00f9 quando la Squadra Mobile di Palermo riceve dalla Polizia di New York un telex ove si riporta l'effettivo avvistamento di Barresi nella Grande Mela, con lo pseudonimo di Vito Ferrando. Berni e Danova decidono quindi di interrogare Liana Scalia, ma non fanno in tempo: Barresi infatti la fa uccidere, cos\u00ec da eliminare colei che ritiene l'ultimo testimone dell'omicidio di Roma. Facendo leva soprattutto sulla sua sete di vendetta nei confronti dell'assassino della sorella, Berni chiede e ottiene da Scalia di divenire collaboratore di giustizia, testimoniando a processo contro Barresi e riuscendo finalmente a estradarlo in Italia.\nIl commissario e il testimone dovranno per\u00f2 prima raggiungere gli USA nonostante i vari agguati preparati dalla mafia. Arrivati negli Stati Uniti, i problemi non finiscono: Berni e Scalia fanno la conoscenza del tenente Sturges, che trova un albergo per il pentito e il commissario offrendo loro anche una scorta. La sera stessa Berni si accorge che l'uomo di guardia non \u00e8 pi\u00f9 nell'albergo, e cos\u00ec il commissario e il pentito se ne vanno in un posto pi\u00f9 sicuro: un napoletano emigrante, vecchia conoscenza del commissario, ha una taverna e alcuni posti letto. La mafia americana segue le tracce di Berni e Scalia fino al ristorante, e in seguito ad un'altra sparatoria, alla quale i due sfuggono fortunosamente, Scalia riesce a fuggire da Berni. Il suo intento \u00e8 chiaro, ed era gi\u00e0 stato espresso in Italia: uccidere Barresi e vendicare sua sorella, senza passare per la giustizia. Manca poco al processo, e Berni rischia di non riuscire a presenziarvi in tempo, e soprattutto si rischia l'assenza di Scalia.\nDopo un inseguimento a piedi Berni riacciuffa Scalia, ma alcuni malviventi, riconoscendo in Berni un poliziotto, lo picchiano e liberano ancora una volta Scalia, ma la polizia interviene in tempo per evitarne nuovamente la fuga. Berni e Scalia arrivano appena in tempo in tribunale: Scalia viene interrogato, ma sotto gli occhi increduli di Berni l'uomo nega tutto. A Barresi viene dunque concessa la libert\u00e0 vigilata, e subito dopo il processo si allontana in macchina.\nMentre Berni affronta Scalia, questi viene colpito da una pallottola sparata dal tetto di un edificio vicino: l'assassino viene preso, e Berni lo riconosce: \u00e8 il cameriere dell'hotel che aveva fatto irruzione nella loro camera. Berni fruga nel portafogli di Scalia e vi trova una confessione, scritta nel caso fosse stato ucciso.\nLa polizia americana riacciuffa Barresi, e Berni gli promette di riportarlo in Italia per affidarlo alla giustizia del suo paese: il boss mafioso lo guarda con tono di sfida, chiedendogli con sarcasmo se sar\u00e0 in grado di riportarlo in Italia.\nCritiche.\nIl film \u00e8 stato definito l'incontro-scontro tra Maurizio Merli e Mario Merola, anche se i due si incontrano solo nel finale. Merola qui interpreta un personaggio fuori dagli sterotipi della sceneggiata.\nDistribuzione.\nDistribuito nei cinema italiani il 13 aprile 1979, \"Da Corleone a Brooklyn\" ha incassato complessivamente 398.600.000 lire dell'epoca.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "1089092", "revid": "17654", "url": "https://it.wikipedia.org/wiki?curid=1089092", "title": "Mercedes Mc Cambridge", "text": ""}
{"id": "1089093", "revid": "547034", "url": "https://it.wikipedia.org/wiki?curid=1089093", "title": "Drury Lane", "text": "Drury Lane \u00e8 una strada situata nell'area londinese di Covent Garden, tra la piazza di Aldwych e la High Holborn.\nLa parte settentrionale della via si trova nel borgo londinese di Camden mentre la sua parte meridionale sfocia a City of Westminster.\nLa strada ha inizio dal termine di Wych Street, rinominata Aldwych dopo essere stata ristrutturata alla fine del XIX secolo, la strada infatti conduce all'abitazione di Sir John Drury, Cavaliere della Giarrettiera, risalente al periodo elisabettiano. Questa abitazione, la \"Drury House\", fu il teatro dove ebbero luogo gran parte delle macchinazioni che portarono alle sventurate vicende del favorito della regina Elisabetta I, ovvero il Conte di Essex. Nel XVII secolo essa divenne la residenza londinese del condottiero e nobile inglese, il Conte di Craven, trasformandosi in \"public house\" ovvero l'antesignano degli attuali pub, per volere della sua amante Elisabetta Stuart. Nel XVIII secolo Drury Lane si trasform\u00f2 in una delle strade pi\u00f9 malfamate di tutta Londra, e la sua attivit\u00e0 principale era la prostituzione. Pi\u00f9 tardi la strada venne riqualificata a seguito della costruzione dell'importante arteria stradale di Kingsway.\nIl nome di questa strada viene spesso utilizzato per indicare il celebre teatro Theatre Royale Drury Lane, che si affaccia sui suoi marciapiedi sin dal XVII secolo. Oltre al Drury Lane esiste un altro importante teatro che si affaccia su questa strada, ovvero il New London Theatre.\nAlla strada di Drury Lane \u00e8 anche legata una celebre ninna-nanna londinese che ha come protagonista il cosiddetto \"Muffin man\". \nLa filastrocca recita infatti:"}
{"id": "1089100", "revid": "6923", "url": "https://it.wikipedia.org/wiki?curid=1089100", "title": "ATIVA", "text": "ATIVA, sigla di Autostrada Torino\u2013Ivrea\u2013Valle d'Aosta \u00e8 la societ\u00e0 concessionaria dell'ANAS per l'esercizio del tratto dell'Autostrada A5 da Torino a Quincinetto e la A55 tangenziale di Torino.\nStoria.\nLa ATIVA nasce nel 1954 per volont\u00e0 della Provincia di Torino, del Comune di Torino e di alcuni enti privati per la costruzione e l'esercizio dell'autostrada Torino-Ivrea-Quincinetto, A5. 155.8 sono i chilometri che ha in concessione che nel 2008 le hanno fruttato 108.90 milioni di ricavi autostradali.\nDati societari.\nL'infrastruttura gestita comprende i cinque svincoli di (Settimo Torinese, Volpiano, San Giorgio Canavese, Scarmagno, Ivrea) e la bretella A4/A5 Ivrea - Santhi\u00e0 (con la gestione dello svincolo di Albiano) per una lunghezza complessiva di circa 75 km; inoltre gestisce il Sistema Autostradale Tangenziale Torinese (SATT) per una lunghezza complessiva di circa 58 km.\nIl presidente \u00e8 Giovanni Ossola. La sede sociale \u00e8 a Torino.\nLa societ\u00e0 \u00e8 controllata da HPVDA, che fa capo al Gruppo ASTM."}
{"id": "1089103", "revid": "78273", "url": "https://it.wikipedia.org/wiki?curid=1089103", "title": "Autostrada Torino\u2013Ivrea\u2013Valle d\u2019Aosta S.p.A.", "text": ""}
{"id": "1089104", "revid": "78273", "url": "https://it.wikipedia.org/wiki?curid=1089104", "title": "Autostrada Torino\u2013Ivrea\u2013Valle d\u2019Aosta", "text": ""}
{"id": "1089106", "revid": "599013", "url": "https://it.wikipedia.org/wiki?curid=1089106", "title": "Iag", "text": ""}
{"id": "1089109", "revid": "71433", "url": "https://it.wikipedia.org/wiki?curid=1089109", "title": "Nemicheamiche", "text": ""}
{"id": "1089110", "revid": "1305772", "url": "https://it.wikipedia.org/wiki?curid=1089110", "title": "IAH", "text": ""}
{"id": "1089112", "revid": "287204", "url": "https://it.wikipedia.org/wiki?curid=1089112", "title": "Iah", "text": "Iah era il nome che gli antichi egizi attribuivano alla luna.\ni-D36-V28-N11 \u1ec9\u02c1\u1e25 - iah\nIah era, di norma, associata a Thot che era visto come divinit\u00e0 del \"sole morto\" (la Luna).\nEsistono tracce di un culto di Iah, come divinit\u00e0 lunare, sulla riva occidentale del Nilo nei pressi di Tebe.\nIah, durante soprattutto la XVIII dinastia, compare in nomi di sovrani e di regine nella forma \nN11:ms-s oppure N11:ms\n\u1ec9\u02c1\u1e25 ms - nato da Iah\nesempi di ci\u00f2 sono Ahmose, Ahmose Nefertari, Ahmose Meritamon, Ahhotep I e Ahhotep II."}
{"id": "1089113", "revid": "599013", "url": "https://it.wikipedia.org/wiki?curid=1089113", "title": "Ibz", "text": ""}
{"id": "1089115", "revid": "599013", "url": "https://it.wikipedia.org/wiki?curid=1089115", "title": "Icn", "text": ""}
{"id": "1089116", "revid": "287204", "url": "https://it.wikipedia.org/wiki?curid=1089116", "title": "Claude Aveline", "text": "Biografia.\nEug\u00e8ne Avtsine nacque nel 1901 a Parigi, dove i suoi genitori si erano stabiliti nel 1891 per sfuggire alla segregazione razziale della quale erano vittime in Russia. Tutta la famiglia ottiene la nazionalit\u00e0 francese nel 1905. Dopo i primi anni di scuola a Parigi, prima al lyc\u00e9e Henri-IV, poi (essendosi i genitori trasferiti a Versailles) al lyc\u00e9e Hoche, Eug\u00e8ne Avtsine fu nel 1915 aiuto-infermiere volontario a Dinard, poi entr\u00f2 a Janson-de-Sailly ma la sua salute si deterior\u00f2 e dovette abbandonare gli studi. Ripresili, non riusc\u00ec a terminare la Prima liceale e soggiorn\u00f2 nel 1918 e nel 1919 a Cannet nei pressi di Cannes. Fu l\u00e0 che cominci\u00f2 a scrivere adottando lo pseudonimo di Claude Aveline.\nIl 1919 vide apparire le sue prime poesie su rivista. Soprattutto, all'epoca del processo all'assassino di Jean Jaur\u00e8s, fece la conoscenza di Anatole France che lo accolse nella sua intimit\u00e0 fino alla sua morte nel 1924 e del quale non smise di servire l'opera e la memoria, ad esempio con la celebrazione del suo centenario nel mondo come simbolo della Liberazione e con la raccolta dei suoi articoli politici e sociali (\"Trente ans de vie sociale\", 4 volumi). Nel 1920 una ricaduta condusse Claude Aveline in montagna. Al suo ritorno a Parigi divenne segretario di un erudito, fondatore della prima collana per bibliofili modesti. Fece cos\u00ec il suo apprendistato di editore d'arte, avendo deciso di diventarlo a sua volta, e rispose a un invito che gli venne rivolto di scrivere \"La Merveilleuse L\u00e9gende du Bouddha\" (\u00abLa meravigliosa storia del Budda\u00bb.\nEsentato dal servizio militare, pot\u00e9 mettere in cantiere i primi volumi che apparvero nel 1922 \u00abpresso Claude Aveline editore\u00bb e che gli valsero di essere chiamato \u00abil pi\u00f9 giovane editore del mondo\u00bb. In otto anni pubblic\u00f2 una cinquantina di opere: nella \u00abCollection philosophique\u00bb dieci volumi di Charles de Saint-\u00c9vremond, Voltaire, Denis Diderot, Ernest Renan, Anatole France, Remy de Gourmont, Maurice Maeterlinck, Andr\u00e9 Gide, Paul Val\u00e9ry, Georges Duhamel. Dopo un nuovo incidente di salute nel 1923, Claude Aveline soggiorn\u00f2 per quattro anni a Font-Romeu, dove incontr\u00f2 un giovane malato, Jean Vigo, che support\u00f2 fino alla sua morte nel 1934. Dopo la morte della moglie alcuni anni prima della guerra, divenne il tutore della loro figlia e fond\u00f2 nel 1951 il Premio Jean Vigo del quale presiedette la giuria per 25 anni.\nL'accoglienza ricevuta dai suoi primi romanzi spinse l'autore a chiudere baracca nel 1932 in favore delle proprie opere e del suo gusto per la critica cinematografica. Mentre si attendeva da lui il secondo volume della sua \"Trilogia\" Claude Aveline scrisse, passando giornate intere alla prefettura di polizia, un romanzo poliziesco dalla prefazione perentoria (\u00abNon ci sono cattivi generi, ci sono solo cattivi scrittori\u00bb), \"La Double Mort de Fr\u00e9d\u00e9ric Belot\" che diede al genere poliziesco \u00abi suoi certificati di nobilt\u00e0\u00bb (Boileau-Narcejac). A partire dal 1934, in anni di agitazioni politiche e sociali, fu presente, senza aderire a nessun partito ma \u00abcompagno di strada\u00bb dei comunisti, al processo dei minatori di Oviedo (1935), alla costituzione delle Case della Cultura e partecip\u00f2 a numerosi incontri e congressi, come quello degli Scrittori per la difesa della cultura a Valencia e a Madrid in piena guerra civile (1937); i suoi interventi avrebbero composto, pi\u00f9 tardi, la raccolta dei \"Devoirs de l'esprit\" (1945). Claude Aveline pubblic\u00f2 anche un romanzo \"Le Prisonnier\" (1936), al quale, si sostiene addirittura, Albert Camus si ispir\u00f2 per il suo \"L'\u00c9tranger\", poi un nuovo polizioesco (\u00abLa scocciatura era che avevo fatto morire il mio poliziotto al primo colpo, e perfino due volte, non avevo previsto che avrebbe dovuto riprendere servizio. Per fortuna, non l'avevo fatto morire troppo giovane. In seguito, ho quindi raccontato avventure accadute prima del 1932\u00bb).\nNel 1939 Claude Aveline, mobilitato su sua richiesta, a Versailles si affeziona a Nicolas Gr\u00e9sy, che divenne suo figlio adottivo (scomparve nel 1977). Definitivamente riformato, a partire dall'agosto 1940 fond\u00f2 con Jean Cassou e Marcel Abraham, \u00abdelusi\u00bb dalle loro funzioni pubbliche, un piccolo gruppo che entr\u00f2 presto in contatto con la \u00ab\"rete del mus\u00e9e de l'Homme\"\u00bb, organizzato da Boris Vild\u00e9 e Anatole Lewitsky. Un agente francese della Gestapo avrebbe smantellato la rete: oltre cento arresti nel corso del 1941, dieci condanne a morte e sette esecuzioni nel 1942. Nel 1941 Aveline lasci\u00f2 Parigi per ritrovare Martin-Chauffier a Lione. Stabilitisi a Collonges-au-Mont-d'Or, la loro abitazione divenne uno dei principali luoghi di'incontro della zona. Claude Aveline partecip\u00f2 alla fondazione di \u00abCombat\u00bb e s'impegna nel mettere in contatto movimenti clandestini sempre pi\u00f9 numerosi. \"L'Abonn\u00e9 de la ligne U\", terzo poliziesco da lui scritto, si scontr\u00f2 con il rifiuto della censura tedesca e apparve soltanto dopo la Liberazione. Nel 1943, con l'intera Francia occupata, Aveline entr\u00f2 in clandestinit\u00e0 col nome di Louis-Marie Martin grazie a un libretto militare scaduto, sfugg\u00ec per miracolo a un arresto nell'aprile 1944 e raggiunse Arras. Nello stesso anno pubblic\u00f2 \"Le Temps mort\" con lo pseudonimo di \u00abMinervois\u00bb.\nClaude Aveline riprese le sue attivit\u00e0 alla Liberazione: scritti di circostanza, manifestazioni franciane, conferenze all'estero (tutta l'AOF nel 1946 per l'Alliance fran\u00e7aise, poi il Medio Oriente). Nel 1948, fu uno dei primi titisti dopo la scomunica staliniana e due anni pi\u00f9 tardi soggiorna in Jugoslavia. I problemi di salute lo seguirono (enucleazione dell'occhio destro). Claude Aveline riceve nel 1952 il Grand Prix de la Soci\u00e9t\u00e9 des gens de lettres per l'insieme della sua opera. Fu membro del Consiglio esecutivo della Soci\u00e9t\u00e9 europ\u00e9enne de culture, fondata a Venezia nel 1950 da Umberto Campagnolo, che, in piena guerra fredda, aveva come obiettivo l'instaurazione di un dialogo tra i popoli. I due ultimi volumi della sua \"Trilogia\" comparvero nel 1952 e nel 1955. Si dedic\u00f2 olse allora all'arte radiofonica (\"Le bestiaire inattendu\" e \"C'est vrai, mais il ne faut pas le croire\" che gli valse il prix Italia). Durante i venti anni seguenti, continu\u00f2 le sue esperienze in tutti i generi che il microfono poteva proporre. Nel 1976 la Soci\u00e9t\u00e9 des auteurs dramatiques gli assegn\u00f2 il Prix de la Radio. Nel 1957 pubblic\u00f2 \"Les Mots de la fin\", 750 parole di morenti famosi, 150 delle quali divennero capitoli letti in onda dall'autore.\nA partire dal 1956 Claude Aveline chiese ai suoi amici pittori di disegnare o dipingere il \"Portrait de l'Oiseau-Qui-N'Existe-Pas\", poesia che aveva scritto nel 1950, oggi tradotta in 55 lingue (ripresa in \"De\"). Attraverso i suoi 108 ritratti fatti da artisti tanto diversi fra loro come Henri-Georges Adam, Atlan, Bertholle, Roger Bissi\u00e8re, Chastel, L\u00e9on Gischia, Mario Prassinos, Music, Gustave Singier, Maria Elena Vieira da Silva o Jacques Villon, l'insieme costituisce un'antologia unica della pittura degli anni cinquanta-sessanta su un solo tema attorno al quale si riuniscono figurativi e surrealisti, non figurativi e astratti. Nel 1963 Aveline ne fece dono al Mus\u00e9e national d'art moderne di Parigi dove essa venne esposta prima di essere trasferita al Centre Pompidou che la present\u00f2 nuovamente nel 1978. Quasi vent'anni dopo, un nuovo insieme conter\u00e0 86 ritratti, rappresentativi degli anni settanta-ottanta.\nNel 1970 \"L'\u0152il-de-chat\", ultimo dei suoi polizieschi, appare il pi\u00f9 \u00abclassico\u00bb della \"Suite\". Nel 1973, in una lunga poesia, \"Monologue pour un disparu\", evoc\u00f2 il suo amico intimo Jacques Lion, assassinato a Auschwitz. Nello stesso anno \"Le Haut Mal des cr\u00e9ateurs\" vuol essere una \u00abmeditazione polemica\u00bb sull'evoluzione delle lettere e delle arti negli anni sessanta. A partire dal 1974 Claude Aveline intraprese la stesura delle sue memorie. Durante una tourn\u00e9e in Canada nel 1960, la traversata delle Montagne Rocciose in treno gli provoc\u00f2 una visione fantastica che lo ossession\u00f2 per quindici anni prima di concretizzarsi in \"Hoffmann Canada\", testo radiofonico, poi, nel 1977, nel suo ultimo romanzo. Nel 1978 Claude Aveline costitu\u00ec presso la biblioteca di Versailles un fondo che raccoglie le sue opere, i suoi manoscritti, i suoi libri con dediche, la sua corrispondenza, le decine di migliaia di volumi della sua biblioteca e il suo busto realizzato da Zadkine, ultima opera dello scultore (\u00abIo sono l'ultimo Zadkine\u00bb, constat\u00f2 dolorosamente in un omaggio scritto dopo la sua scomparsa avvenuta nel 1967).\nNegli anni' 80, mentre una trentina di suoi libri venivano pubblicato o ripubblicati, ovvero i polizieschi in collane tascabili, Claude Aveline termin\u00f2 una \u00abbiografia immaginaria\u00bb, \"Tr\u00e9sors de la Connivence. La vie et l'\u0153uvre du P Lembourg\", aggiunse alle riflessioni di \"Avec toi-m\u00eame et coetera\" le osservazioni di \"De fil en aiguille aux Appr\u00eats de l'Apr\u00e8s\", pubblic\u00f2 un ultimo omaggio al suo maestro, \"Anatole France Le Vivant\", prosegu\u00ec le sue memorie e ricevette il Prix international de la Soci\u00e9t\u00e9 europ\u00e9enne de Culture (1986). A partire dal 1968, Aveline pratic\u00f2 ci\u00f2 che Jean Cassou chiam\u00f2 \u00abpittura a pennarello\u00bb e realizz\u00f2 centinaia di disegni che furono esposti in gallerie parigine, a Bruxelles, Lubiana, Zagabria o Belgrado. \u00abMi compiaccio dei giochi di linee come mi copiaccio dei giochi di parole\u00bb, disse, mescolandoli e facendo dialogare l'immagine e il titolo, spesso umoristico, che gli d\u00e0, autentico \u00abpoemetto in s\u00e9\u00bb. Nel 1991 venne presentata una retrospettiva al museo Bourdelle di Parigi, alcuni mesi dopo la sua scomparsa.\nOpere.\nPoesie.\nClaude Aveline ha inoltre pubblicato testi su Anatole France e sullo scultore Antoine Bourdelle."}
{"id": "1089118", "revid": "834", "url": "https://it.wikipedia.org/wiki?curid=1089118", "title": "Ict", "text": ""}
{"id": "1089119", "revid": "599013", "url": "https://it.wikipedia.org/wiki?curid=1089119", "title": "Idy", "text": ""}
{"id": "1089121", "revid": "599013", "url": "https://it.wikipedia.org/wiki?curid=1089121", "title": "Ieg", "text": ""}
{"id": "1089122", "revid": "128334", "url": "https://it.wikipedia.org/wiki?curid=1089122", "title": "Corrado Lojacono", "text": "Biografia.\nDebutt\u00f2 alla radio nel 1945 nell'orchestra diretta dal maestro Beppe Mojetta, passando poi a quella di Enzo Ceragioli.\nLa vena briosa delle sue canzoni, unita all'inconfondibile fisico sovrappeso (invero portato con grande disinvoltura), gli procur\u00f2 rapidamente una discreta popolarit\u00e0, accresciuta anche dalla partecipazione alle riviste di Garinei e Giovannini \"Attanasio cavallo vanesio\" (1952) e \"Alvaro piuttosto corsaro\" (1953) accanto a Renato Rascel. Ricordiamo inoltre l'interpretazione di Polifemo nella versione comica dell\"Odissea\" del Quartetto Cetra in Biblioteca di Studio Uno (1964).\nNegli anni '60 scrisse diversi motivi di successo (spesso con lo pseudonimo di Camicasca), come \"I sette zul\u00f9\", \"Giuggiola\", \"L'anellino\" (brano che port\u00f2 a Sanremo in coppia con Luciano Tajoli nel 1962), e soprattutto la musica di \"Carina\", testo scritto da Alberto Testa, uno dei motivi pi\u00f9 noti della musica leggera italiana degli anni '50, che accompagn\u00f2 l'affermarsi della televisione e il boom del 45 giri.\nSecondo la testimonianza del paroliere Alberto Salerno e del giornalista Mario Luzzatto Fegiz, fu l'inventore della \"supercazzola\", scherzo dialettico-verbale atto a confondere l'ascoltatore, ripreso molti anni pi\u00f9 tardi dal film \"Amici miei\".\nAffetto da una grave insufficienza renale, \u00e8 morto nel 2012 all'et\u00e0 di 88 anni.\nDiscografia parziale.\nSingoli.\nSingoli Flexy-disc.\nSono incisi da un solo lato e allegati in omaggio alla rivista \"Il Musichiere\":"}
{"id": "1089125", "revid": "599013", "url": "https://it.wikipedia.org/wiki?curid=1089125", "title": "Iej", "text": ""}
{"id": "1089128", "revid": "599013", "url": "https://it.wikipedia.org/wiki?curid=1089128", "title": "Iev", "text": ""}
{"id": "1089132", "revid": "834", "url": "https://it.wikipedia.org/wiki?curid=1089132", "title": "Igm", "text": ""}
{"id": "1089133", "revid": "599013", "url": "https://it.wikipedia.org/wiki?curid=1089133", "title": "Igr", "text": ""}
{"id": "1089135", "revid": "599013", "url": "https://it.wikipedia.org/wiki?curid=1089135", "title": "Ikk", "text": ""}
{"id": "1089137", "revid": "599013", "url": "https://it.wikipedia.org/wiki?curid=1089137", "title": "Ilg", "text": ""}
{"id": "1089139", "revid": "599013", "url": "https://it.wikipedia.org/wiki?curid=1089139", "title": "Ili", "text": ""}
{"id": "1089142", "revid": "599013", "url": "https://it.wikipedia.org/wiki?curid=1089142", "title": "Iln", "text": ""}
{"id": "1089144", "revid": "1272592", "url": "https://it.wikipedia.org/wiki?curid=1089144", "title": "ILY", "text": ""}
{"id": "1089145", "revid": "486946", "url": "https://it.wikipedia.org/wiki?curid=1089145", "title": "Ily", "text": ""}
{"id": "1089146", "revid": "110157", "url": "https://it.wikipedia.org/wiki?curid=1089146", "title": "Ibagu\u00e9", "text": "Ibagu\u00e9 \u00e8 un comune della Colombia, capoluogo del dipartimento di Tolima.\nStoria.\n\u00c8 stata fondata dal conquistatore spagnolo Andr\u00e9s L\u00f3pez de Galarza il 14 ottobre del 1550 con il nome di \"Villa de San Bonifacio de Ibagu\u00e9\"."}
{"id": "1089147", "revid": "26630", "url": "https://it.wikipedia.org/wiki?curid=1089147", "title": "Imf", "text": ""}
{"id": "1089150", "revid": "599013", "url": "https://it.wikipedia.org/wiki?curid=1089150", "title": "Iml", "text": ""}
{"id": "1089155", "revid": "599013", "url": "https://it.wikipedia.org/wiki?curid=1089155", "title": "Imt", "text": ""}
{"id": "1089157", "revid": "599013", "url": "https://it.wikipedia.org/wiki?curid=1089157", "title": "Ink", "text": ""}
{"id": "1089159", "revid": "599013", "url": "https://it.wikipedia.org/wiki?curid=1089159", "title": "Inl", "text": ""}
{"id": "1089161", "revid": "599013", "url": "https://it.wikipedia.org/wiki?curid=1089161", "title": "Inu", "text": ""}
{"id": "1089164", "revid": "331587", "url": "https://it.wikipedia.org/wiki?curid=1089164", "title": "Eclipse Comics", "text": "Eclipse Comics \u00e8 stata una casa editrice di fumetti statunitense, una delle numerose case indipendenti a cavallo degli anni Ottanta e Novanta. Nel 1978 pubblic\u00f2 la prima \"graphic novel\" per le neonate fumetterie. \u00c8 stata una delle prime case editrici a offrire \"royalty\" e la concessione dei diritti delle serie e dei personaggi ai loro creatori, e la prima societ\u00e0 di fumetti a pubblicare \"trading card\".\nEclipse era nota per la grande variet\u00e0 di serie e di prodotti. Molti sono gli autori famosi che vi hanno debuttato, tra cui Chuck Austen, Donna Barr, Dan Brereton, Chuck Dixon, James Hudnall, Scott McCloud, Peter Milligan, Tim Truman e Chris Ware. Tra gli autori gi\u00e0 affermati (o in via di affermazione) che hanno lavorato per la Eclipse ci sono Steve Englehart, Don McGregor, Gene Colan, Mark Evanier e Sam Kieth.\nEclipse \u00e8 anche conosciuta per il suo ruolo nella storia editoriale dell'acclamata e contestata serie \"Miracleman\" e per aver pubblicato, tra gli altri titoli, il primo manga d'importazione negli Stati Uniti, \"Area 88\"."}
{"id": "1089165", "revid": "599013", "url": "https://it.wikipedia.org/wiki?curid=1089165", "title": "Inv", "text": ""}
{"id": "1089168", "revid": "599013", "url": "https://it.wikipedia.org/wiki?curid=1089168", "title": "Inw", "text": ""}
{"id": "1089170", "revid": "38120", "url": "https://it.wikipedia.org/wiki?curid=1089170", "title": "Eclipse comics", "text": ""}
{"id": "1089172", "revid": "599013", "url": "https://it.wikipedia.org/wiki?curid=1089172", "title": "Iom", "text": ""}
{"id": "1089176", "revid": "599013", "url": "https://it.wikipedia.org/wiki?curid=1089176", "title": "Iou", "text": ""}
{"id": "1089181", "revid": "599013", "url": "https://it.wikipedia.org/wiki?curid=1089181", "title": "Iph", "text": ""}
{"id": "1089186", "revid": "599013", "url": "https://it.wikipedia.org/wiki?curid=1089186", "title": "Ipi", "text": ""}
{"id": "1089189", "revid": "599013", "url": "https://it.wikipedia.org/wiki?curid=1089189", "title": "Ipn", "text": ""}
{"id": "1089193", "revid": "287204", "url": "https://it.wikipedia.org/wiki?curid=1089193", "title": "Jos\u00e9 Mar\u00eda Morelos y Pav\u00f3n", "text": "Fu un sacerdote liberale che comand\u00f2 il movimento indipendentista del Messico dalla morte di Miguel Hidalgo y Costilla fino a quando venne processato dall'inquisizione e venne fucilato dall'esercito spagnolo.\nRivoluzione messicana.\nIl 16 settembre del 1810 Miguel Hidalgo, con il Grido di Dolores, diede il via alla guerra d'indipendenza del Messico. A Acambaro, Hidalgo fu proclamato Generalisimo e Allende Capitano Generale. \nMorelos allora chiese a Hidalgo di unirsi alle proprie truppe, ma il Generalisimo gli diede l'ordine di raccogliere uomini e prendere la citt\u00e0 di Acapulco, cos\u00ec da imperdire le comunicazioni con le Filippine.\nAlla morte di Hidalgo, Morelos prese il controllo dell'esercito rivoluzionario e riusc\u00ec a sconfiggere pi\u00f9 volte l'esercito spagnolo.\nIl 13 settembre 1813 present\u00f2 al congresso di Chilpancingo il proprio documento chiamato \"i Sentimenti della nazione\"; questo doveva essere la base per la prima Costituzione del Messico libero. Il congresso gli offr\u00ec il titolo di generalissimo e quello di Sua altezza serenissima, ma egli rifiut\u00f2, chiedendo di essere chiamato Servo della nazione.\nDopo alcune sconfitte, fu fatto prigioniero e fucilato il 22 dicembre del 1815 a San Crist\u00f3bal Ecatepec."}
{"id": "1089194", "revid": "599013", "url": "https://it.wikipedia.org/wiki?curid=1089194", "title": "Ipt", "text": ""}
{"id": "1089199", "revid": "599013", "url": "https://it.wikipedia.org/wiki?curid=1089199", "title": "Iqq", "text": ""}
{"id": "1089202", "revid": "599013", "url": "https://it.wikipedia.org/wiki?curid=1089202", "title": "Iqt", "text": ""}
{"id": "1089208", "revid": "599013", "url": "https://it.wikipedia.org/wiki?curid=1089208", "title": "Irj", "text": ""}
{"id": "1089213", "revid": "1564499", "url": "https://it.wikipedia.org/wiki?curid=1089213", "title": "Irp", "text": ""}
{"id": "1089218", "revid": "599013", "url": "https://it.wikipedia.org/wiki?curid=1089218", "title": "Isb", "text": ""}
{"id": "1089221", "revid": "599013", "url": "https://it.wikipedia.org/wiki?curid=1089221", "title": "Isn", "text": ""}
{"id": "1089226", "revid": "599013", "url": "https://it.wikipedia.org/wiki?curid=1089226", "title": "Ist", "text": ""}
{"id": "1089228", "revid": "599013", "url": "https://it.wikipedia.org/wiki?curid=1089228", "title": "Isw", "text": ""}
{"id": "1089229", "revid": "18323", "url": "https://it.wikipedia.org/wiki?curid=1089229", "title": "Strada statale 145 Sorrentina", "text": "La strada statale 145 Sorrentina (SS 145) \u00e8 una strada statale italiana, in parte a scorrimento veloce, che collega l'A3 Napoli-Salerno con la penisola sorrentina.\nStoria.\nLa strada statale 145 venne istituita nel 1950 con il seguente percorso: \"Innesto con la n. 18 presso Torre Annunziata - Castellammare di Stabia - Sorrento.\" Nel 1959 vi venne aggiunto un ulteriore tronco cos\u00ec definito: \"Innesto S.S. n. 145 a Sorrento - Sant'Agata - Innesto S.S. n. 163 presso Colli di Fontanelle.\"\nPercorso.\nLa strada ha origine nel territorio comunale di Pompei, senza soluzione di continuit\u00e0 all'area di svincolo \"Castellammare di Stabia\" dell'A3 Napoli-Salerno: la prima parte dello storico tracciato, lunga 1\u00a0600\u00a0m, \u00e8 stata difatti declassata anche a seguito della riorganizzazione dello svincolo citato.\nUna buona parte del primo tratto, compreso tra l'inizio presso l'uscita dall'A3 e la citt\u00e0 di Gragnano \u00e8 stato sostituito dalla nuova arteria su viadotto, unico costruito ad un livello superiore alle strade di Castellammare di Stabia e Gragnano e che ha snellito notevolmente il traffico.\nDalla frazione di Pozzano parte la Strada statale 145 var Galleria Santa Maria di Pozzano, costituita da una galleria lunga 5035 metri, inaugurata il 16 luglio 2014 dopo trentadue anni di lavori di costruzione, che si ricongiunge alla galleria di Seiano, la cui origine era inizialmente posta nei pressi del complesso termale dello Scrajo, che termina nell'omonima frazione: la galleria permette di superare il percorso tortuoso lungo la costa e il centro di Vico Equense.\nOltrepassate le localit\u00e0 di Seiano, Meta, Piano di Sorrento, Sant'Agnello, si giunge a Sorrento. Successivamente la strada lambisce Sant'Agata sui Due Golfi, frazione di Massa Lubrense, e attraversa le zone collinari dei comuni di Sorrento, Sant'Agnello e Piano di Sorrento fino ad innestarsi, in localit\u00e0 Colli di San Pietro (frazione del comune di Piano di Sorrento), sulla strada statale 163 Amalfitana."}
{"id": "1089233", "revid": "599013", "url": "https://it.wikipedia.org/wiki?curid=1089233", "title": "Ith", "text": ""}
{"id": "1089236", "revid": "599013", "url": "https://it.wikipedia.org/wiki?curid=1089236", "title": "Itm", "text": ""}
{"id": "1089239", "revid": "599013", "url": "https://it.wikipedia.org/wiki?curid=1089239", "title": "Ito", "text": ""}
{"id": "1089242", "revid": "599013", "url": "https://it.wikipedia.org/wiki?curid=1089242", "title": "Iwd", "text": ""}
{"id": "1089244", "revid": "599013", "url": "https://it.wikipedia.org/wiki?curid=1089244", "title": "Ixe", "text": ""}
{"id": "1089247", "revid": "1327519", "url": "https://it.wikipedia.org/wiki?curid=1089247", "title": "Renato Brogi", "text": "Biografia.\nFu sotto l'affettuosa tutela dello zio Augusto che Renato Brogi ottenne le sue prime nozioni musicali, venendo poi ammesso al Regio Conservatorio di Firenze, nella classe di pianoforte di Ernesto Becucci, dove ottenne il diploma. Sempre grazie al supporto dello stesso zio, Renato si rec\u00f2 successivamente a Milano, dove studi\u00f2 composizione con Vincenzo Ferroni e si diplom\u00f2 nel 1893.\nNel 1896 vinse il Concorso internazionale \"Steiner\" di Vienna con la sua opera \"La prima notte\" su libretto di Arturo Franci, su soggetto di una fiaba di Andersen, andata in scena al Teatro Pagliano nel 1898. Grande successo riscosse con l'operetta \"Bacco in Toscana\". \nIl suo secondo lavoro, \"Oblio\", tenuto a battesimo al Teatro della Pergola dal tenore Antonio Paoli, segna l'adesione all'estetica verista.\nUn lungo lasso di tempo, ben 16 anni, separa quest'opera dalla successiva. Nel frattempo la produzione di Brogi si amplia nel campo della musica strumentale e corale, ma soprattutto nelle liriche da camera, genere in cui si trova in competizione con Francesco Paolo Tosti, ma anche con Giacomo Puccini, Pietro Mascagni e Ildebrando Pizzetti. Brogi ne compone un gran numero, utilizzando tra l'altro testi di Gabriele D'Annunzio, Giosu\u00e8 Carducci, Renato Fucini e Enrico Panzacchi. In esse \u00e8 chiara l'adesione al linguaggio tardoromantico, seppur con aperture all'impressionismo musicale.\nUna scorsa alle dediche rende conto dell'ampiezza del suo entourage musicale: spiccano i nomi di Titta Ruffo, celebre baritono pisano, Gemma Bellincioni, la creatrice di Santuzza in \"Cavalleria Rusticana\", Ferruccio Busoni e Consolo. \nNel 1920 va in scena al Politeama Fiorentino la sua terza opera, \"Isabella Orsini\", affidata alla bacchetta di Vincenzo Bellezza, vantando una positiva recensione di Ildebrando Pizzetti su La Nazione. L'opera viene poi ripresa al Teatro Costanzi di Roma, quindi varca l'oceano e approda a Rio de Janeiro, a San Paolo in Brasile e a Buenos Aires con discreto successo.\nNel 1923 Brogi debutta come compositore d'operetta con \"Bacco in Toscana\" e \"Follie veneziane\".\nNell'agosto 1924 un tumore stronca la sua ancor promettente carriera. \"Bacco in Toscana\" va in scena postumo nel 1925 al Teatro Reinach di Parma."}
{"id": "1089248", "revid": "599013", "url": "https://it.wikipedia.org/wiki?curid=1089248", "title": "Ixg", "text": ""}
{"id": "1089250", "revid": "599013", "url": "https://it.wikipedia.org/wiki?curid=1089250", "title": "Ixj", "text": ""}
{"id": "1089252", "revid": "599013", "url": "https://it.wikipedia.org/wiki?curid=1089252", "title": "Ixu", "text": ""}
{"id": "1089254", "revid": "599013", "url": "https://it.wikipedia.org/wiki?curid=1089254", "title": "Izm", "text": ""}
{"id": "1089257", "revid": "599013", "url": "https://it.wikipedia.org/wiki?curid=1089257", "title": "Izt", "text": ""}
{"id": "1089263", "revid": "113947532", "url": "https://it.wikipedia.org/wiki?curid=1089263", "title": "Circondario dell'Altenburger Land", "text": "Il circondario dell'Altenburger Land (in tedesco \"Landkreis Altenburger Land\") \u00e8 un circondario della Turingia, in Germania.\nComprende 5 citt\u00e0 e 25 comuni.\nCapoluogo e centro maggiore \u00e8 Altenburg."}
{"id": "1089265", "revid": "110157", "url": "https://it.wikipedia.org/wiki?curid=1089265", "title": "Ottenb\u00fcttel", "text": "Ottenb\u00fcttel \u00e8 un comune tedesco del circondario di Steinburg, nella regione dello Schleswig-Holstein. Ha circa 750 abitanti."}
{"id": "1089266", "revid": "110157", "url": "https://it.wikipedia.org/wiki?curid=1089266", "title": "Oelixdorf", "text": "Oelixdorf \u00e8 un comune tedesco del circondario di Steinburg, nella regione dello Schleswig-Holstein. Ha circa 1700 abitanti."}
{"id": "1089267", "revid": "110157", "url": "https://it.wikipedia.org/wiki?curid=1089267", "title": "Oescheb\u00fcttel", "text": "Oescheb\u00fcttel \u00e8 un comune tedesco del circondario di Steinburg, nella regione dello Schleswig-Holstein. Ha circa 200 abitanti."}
{"id": "1089268", "revid": "110157", "url": "https://it.wikipedia.org/wiki?curid=1089268", "title": "Oldenborstel", "text": "Oldenborstel \u00e8 un comune tedesco del circondario di Steinburg, nella regione dello Schleswig-Holstein. Ha circa 130 abitanti."}
{"id": "1089269", "revid": "110157", "url": "https://it.wikipedia.org/wiki?curid=1089269", "title": "Oldendorf (Holstein)", "text": "Oldendorf \u00e8 un comune tedesco del circondario di Steinburg, nella regione dello Schleswig-Holstein. Ha circa 1100 abitanti."}
{"id": "1089271", "revid": "1305772", "url": "https://it.wikipedia.org/wiki?curid=1089271", "title": "Schism (singolo)", "text": "Schism \u00e8 un singolo del gruppo musicale statunitense Tool, pubblicato nel 2001 come primo estratto dal terzo album in studio \"Lateralus\".\nDescrizione.\nQuinta traccia dell'album, il brano ha vinto un Grammy Award alla miglior interpretazione metal nel 2002.\nNel 2005 il singolo venne pubblicato in edizione DVD in contemporanea al successivo \"Parabola\".\nVideo musicale.\nPer il brano \u00e8 stato realizzato un videoclip, diretto dal chitarrista Adam Jones e contenente parti di \"Mantra\", brano anch'esso tratto da \"Lateralus\"."}
{"id": "1089278", "revid": "767487", "url": "https://it.wikipedia.org/wiki?curid=1089278", "title": "Big Night", "text": "Big Night \u00e8 un film del 1996, diretto da Stanley Tucci e Campbell Scott.\nTrama.\nPrimo e Secondo Pileggi sono due fratelli cuochi italiani, di origine abruzzese ed emigrati negli Stati Uniti d'America, dove hanno aperto un ristorante in una cittadina della East Coast. I due fratelli, molto diversi tra loro, si scontrano su come gestire il locale: Primo, il maggiore nonch\u00e9 lo chef, \u00e8 molto legato alla tradizione della cucina italiana e non vuole scendere a compromessi mentre Secondo, che funge da ma\u00eetre, cerca di accontentare i gusti dell'ancora sparuta clientela, che ha un'idea distorta della tradizione culinaria. Sfortunatamente gli affari vanno rovinosamente, non solo perch\u00e9 la clientela \u00e8 composta prevalentemente da nullatenenti, ma soprattutto a causa della spietata concorrenza di un altro emigrato, l'anziano Pascal, dedito alla criminalit\u00e0 e al racket degli altri ristoratori di zona.\nPascal \u00e8 titolare di un ristorante italiano di grido, sempre pieno, dove la cucina tricolore viene trattata secondo quegli stereotipi \"a stelle e strisce\" che fanno inorridire Primo, che infatti aveva rifiutato di lavorarvi. Nonostante la conoscenza che lo legava ai due fratelli, ai quali si rivolge sempre in tono carezzevole, Pascal rifiuta un prestito a Secondo, probabilmente dopo avere scoperto la relazione di Secondo con la sua giovane moglie, e decide di dare la spallata finale all'attivit\u00e0 dei due: facendo credere loro che il celebre cantante italoamericano Louis Prima avrebbe cenato nel loro ristorante, e fingendo di avere organizzato il tutto, li convince a dare fondo alle loro ultime risorse economiche per un banchetto degno del personaggio, la cui presenza, sotto forma di pubblicit\u00e0, avrebbe dovuto far decollare finalmente il ristorante.\nInvitatosi lo stesso Pascal (estimatore della cucina di Primo) con alcuni amici, che poi gusteranno la ricca cena nella vana attesa dell'artista, la serata scorre con la consapevolezza sempre pi\u00f9 crescente del raggiro da parte di Pascal nei confronti dei due fratelli, che si palleggeranno responsabilit\u00e0 e colpe del loro fallimento in un'accesa lite sulla spiaggia, salvo poi rappacificarsi la mattina seguente davanti a pane e frittata, in attesa di decidere come affrontare il loro futuro.\nDistribuzione.\nIl film \u00e8 stato presentato in anteprima al Sundance Film Festival. \u00c8 stato poi distribuito nelle sale statunitensi il 26 settembre 1996, mentre in quelle italiane il 7 marzo 1997.\nAccoglienza.\nIl film \u00e8 stato accolto positivamente dalla critica. Sull'aggregatore di recensioni Rotten Tomatoes registra un indice di gradimento del 96% basato su 56 recensioni con un voto medio di 8.1 su 10. Il consenso critico dichiara: \"Le performance in Big Night sono meravigliose e il cibo \u00e8 delizioso\". Su Metacritic ha invece un punteggio di 80 su 100 basato su 23 recensioni."}
{"id": "1089282", "revid": "101175", "url": "https://it.wikipedia.org/wiki?curid=1089282", "title": "MV Agusta F4 1000 R", "text": ""}
{"id": "1089290", "revid": "307923", "url": "https://it.wikipedia.org/wiki?curid=1089290", "title": "Sentimenti della Nazione", "text": "I Sentimenti della Nazione \u00e8 un documento scritto da Jos\u00e9 Mar\u00eda Morelos y Pav\u00f3n e presentato al congresso di Chilpancingo il 13 settembre 1813. Il documento era formato da 23 punti (detti anche sentimenti); secondo le intenzioni di Morelos questo documento doveva essere la base fondante della carta costituzionale del Messico indipendente.\nI principi fondamentali affermati in questo documento sono:"}
{"id": "1089293", "revid": "1711941", "url": "https://it.wikipedia.org/wiki?curid=1089293", "title": "Henri Basset", "text": "Fu particolarmente attivo negli studi di lingua e letteratura berbera.\nNacque il 7 novembre 1892 a Lun\u00e9ville (Meurthe e Mosella) nella regione della Lorena. Il padre, Ren\u00e9 Basset fu il caposcuola degli studi berberi e nordafricani, e trasmise ai figli questa sua passione (l'altro figlio, Andr\u00e9, divenne poi a sua volta caposcuola nelle medesime discipline).\nHenri ebbe una vita breve (mor\u00ec a soli 33 anni, il 13 aprile 1926, a Rabat), ma ebbe comunque tempo e modo di farsi apprezzare per la seriet\u00e0 e la qualit\u00e0 dei suoi lavori. Tra le altre cose, va ricordato che a lui si deve la prima monografica consacrata alla letteratura berbera (H. Basset 1920\"a\").\nTrascorse gran parte della sua giovinezza ad Algeri, dove il padre dirigeva la Scuola superiore di Lettere. Subito dopo la laurea, conseguita all'\u00c9cole normale sup\u00e9rieure, part\u00ec per il fronte nella prima guerra mondiale, dove, raggiunto dallo scoppio di una bomba, riport\u00f2 danni alla salute che contribuirono alla sua fine prematura.\nTrasferitosi in Marocco, apr\u00ec ben presto un insegnamento di Etnografia marocchina alla Scuola Superiore di lingua araba e dialetti berberi. Fu portato soprattutto agli studi archeologici ed etnografici, ma ebbe comunque una profonda conoscenza anche della lingua berbera, il che gli permise di comporre, per il suo dottorato (sostenuto ad Algeri nel 1920), un notevole \"Saggio sulla letteratura dei berberi\" che \u00e8 ancor oggi tra le poche opere complessive esistenti sull'argomento.\nFu tra i fondatori della rivista \"Hesp\u00e9ris\", in cui pubblic\u00f2, oltre a numerosi articoli, anche una grande quantit\u00e0 di importanti recensioni ad opere di argomento nordafricano uscite in quegli anni. Mor\u00ec dopo una breve malattia, al ritorno da una campagna di scavo a Marrakesh. Uno dei suoi lavori pi\u00f9 importanti, sull'architettura di epoca almohade, venne pubblicato postumo, con poche integrazioni da parte del coautore, H. Terrasse, prima sulla rivista \"Hesp\u00e9ris\" e poi in volume."}
{"id": "1089294", "revid": "3732", "url": "https://it.wikipedia.org/wiki?curid=1089294", "title": "Carta dei doveri del giornalista", "text": "La Carta dei doveri del giornalista \u00e8 un protocollo approvato l'8 luglio 1993 dal Consiglio Nazionale dell'Ordine dei giornalisti e dalla Federazione Nazionale della Stampa italiana.\nDal 3 febbraio 2016 non esiste pi\u00f9 come documento autonomo: i suoi principii sono stati inglobati nel \u00abTesto unico dei doveri del giornalista\u00bb.\nStoria.\nL'antefatto: Tangentopoli.\nLa carta nacque subito dopo l'esplosione di Tangentopoli, quando le notizie sulle indagini riguardanti politici e manager arrivavano nelle redazioni a ritmo incessante. In quel periodo verificare le notizie, oltre a non essere mai stato definito esplicitamente come un obbligo dei giornalisti, era particolarmente difficile proprio per i ritmi serrati. Fu un'epoca di grandi eccessi, ammessi dalla stessa categoria giornalistica, e di grandi dibattiti nelle redazioni sull'opportunit\u00e0 di pubblicare o meno, in un regime di concorrenza serrata, notizie non accuratamente verificate. Il caso esplose quando il deputato socialista Sergio Moroni e il manager dell'ENI Gabriele Cagliari si suicidarono. A quel punto diversi esponenti del Parlamento, provenienti da tutti gli schieramenti, presentarono alcune proposte di legge per porre un freno alla pubblicazione delle notizie sulle indagini. Il deputato Giuseppe Gargani fu chiamato a scrivere una proposta di legge che riassumesse tutte quelle presentate.\nLa proposta Gargani.\nGargani propose di impedire la pubblicazione delle notizie sulle indagini. La tesi di partenza era semplice: un avviso di garanzia, filtrato attraverso i quotidiani e la televisione, faceva apparire l'indagato come di fatto gi\u00e0 indubitabilmente colpevole e dunque, secondo Gargani, l'unico rimedio era evitare la pubblicazione \"tout court\".\nLa proposta di legge incass\u00f2 la reazione contraria dei giornalisti e di alcuni parlamentari, fino ad arrivare ad un tentativo di mediazione che spostava il limite oltre il quale fosse possibile pubblicare le notizie dalla sentenza alla fine delle indagini preliminari. Persino questa proposta, tuttavia, incontr\u00f2 perplessit\u00e0 anche in Parlamento. I motivi erano duplici: da un lato i dubbi sulla legittimit\u00e0 di una limitazione alla libert\u00e0 di stampa, dall'altra la recente approvazione del nuovo Codice di procedura penale, risalente al 1989, che estendeva la possibilit\u00e0 di cronaca sui procedimenti giudiziari.\nLa risposta di Ordine e FNSI.\nAlla proposta Gargani Ordine e FNSI risposero a muso duro, chiedendo che nessuna limitazione fosse posta alla libert\u00e0 di cronaca ma anche che la categoria potesse autogovernarsi. La FNSI, presieduta da Vittorio Roidi, e l'Ordine dei Giornalisti, guidato da Gianni Faustini, promossero alcune iniziative di studio sull'adozione di un codice deontologico. La stesura del documento fu affidata ai giornalisti Sandra Bonsanti e Angelo Agostini, che partirono dai codici interni gi\u00e0 approvati da \"Il Sole 24 ORE\", \"la Repubblica\" e RAI. Il testo, nella prima stesura, era gi\u00e0 pronto nella primavera del 1993, e fu approvato definitivamente dal Consiglio nazionale dell'Ordine dei Giornalisti l'8 luglio dello stesso anno. A quel punto il Parlamento, anche per effetto della crisi del governo Amato I, sostituito dal governo Ciampi, rinunci\u00f2 a legiferare in materia.\nContenuti.\nLe premesse.\nLa carta, che nella prima versione era un documento di dodici pagine, \u00e8 un \"corpus\" di regole deontologiche che abbraccia tutti gli aspetti dell'attivit\u00e0 giornalistica. Il documento si apre con il riferimento alle basi giuridiche fondamentali della professione giornalistica: l'articolo 21 della Costituzione e l'articolo 2 della legge n. 69 del 3 febbraio 1963 istitutiva dell'Ordine, specificando che:\nPrincipi e doveri.\nIl testo \u00e8 diviso in due capitoli, uno dedicato ai principi e uno ai doveri. Quest'ultimo \u00e8 suddiviso in sette paragrafi:\nResponsabilit\u00e0 del giornalista.\nIl documento sottolinea la responsabilit\u00e0 del giornalista, specificando che questi non pu\u00f2 sottostare ad interessi diversi e in potenziale conflitto con la sua libert\u00e0 di coscienza. Nella fattispecie, il giornalista \u00e8 tenuto a rispettare direttive che provengano solo dalle gerarchie interne alla testata, purch\u00e9 queste non contraddicano la legge professionale, il contratto di lavoro giornalistico e la stessa Carta. Il giornalista \u00e8 tenuto ad evitare le discriminazioni per razza, religione, sesso, condizioni fisiche o mentali e opinioni politiche.\nRiguardo alla privacy, il giornalista deve rispettare il diritto alla riservatezza di ciascuno, evitando la pubblicazione di informazioni personali se queste non sono di evidente interesse pubblico, fermo restando il dovere del giornalista di qualificarsi nella fase di raccolta delle notizie. La Carta vieta di pubblicare il nome dei parenti dei protagonisti di fatti di cronaca o di consentirne l'identificazione, a meno che questo non sia di rilevante interesse pubblico. Per le vittime di violenza sessuale il divieto \u00e8 pi\u00f9 stringente ed \u00e8 subordinato ad una richiesta dell'interessato, oltre che all'interesse generale.\nObbligo di rettifica e replica.\nLa Carta riprende la definizione del diritto di rettifica dalla legge 69 del 1963, che lo configura come un \"diritto inviolabile\" del cittadino in caso di notizie errate, inesatte o ingiustamente lesive della personalit\u00e0 altrui. Inoltre, la Carta estende il diritto di rettifica oltre il dettato della legge: quando il giornalista scopre che le notizie pubblicate sono errate o inesatte la rettifica \u00e8 un suo obbligo anche in assenza di una richiesta dell'interessato.\nLa Carta introduce anche il diritto di replica: in presenza di accuse che possano danneggiare reputazione o dignit\u00e0 del protagonista, questi ha diritto alla pari opportunit\u00e0 di replica. Quando questo \u00e8 impossibile il giornalista \u00e8 tenuto a informarne i lettori. Infine, la Carta vieta al giornalista di dare notizia sull'esistenza di un avviso di garanzia prima che l'interessato ne sia stato informato.\nPresunzione d'innocenza.\nLa Carta introduce la presunzione d'innocenza prevista dal Codice di procedura penale (1989): l'indagato o imputato \u00e8 presunto innocente fino a condanna definitiva. Il giornalista \u00e8 tenuto a ricordarlo nei suoi articoli. In caso di assoluzione di un imputato o di un inquisito, il giornalista deve sempre dare un appropriato rilievo alla notizia, anche facendo riferimento alle notizie e agli articoli pubblicati precedentemente.\nLe fonti.\nLa verifica delle fonti fa parte integrante della deontologia professionale. La Carta definisce esplicitamente la relazione tra la lealt\u00e0 e la buona fede del giornalista (parte costitutiva del suo bagaglio professionale) e il controllo dell'origine delle sue informazioni. L'obbligo, gi\u00e0 implicitamente previsto dalla legge 69 del 1963 ed esplicitamente indicato dalla giurisprudenza, viene introdotto per la prima volta in un codice deontologico.\nSulla falsariga della legge istitutiva dell'Ordine, inoltre, la Carta ribadisce l'obbligo alla riservatezza della fonte se questa lo richiede. In tutti gli altri casi la fonte dev'essere \"trasparente\", cio\u00e8 citata esplicitamente, anche se la notizia proviene da un'agenzia di stampa (la fonte neutrale per eccellenza).\nInformazione e pubblicit\u00e0.\nRichiamando il protocollo d'intesa fra giornalisti e operatori pubblicitari firmato il 14 aprile 1988, la Carta ribadisce che l'informazione debba essere sempre chiaramente distinta dalla pubblicit\u00e0. Le indicazioni, sulla pagina, che delimitano le due sezioni devono essere chiare e di immediata percezione.\nIncompatibilit\u00e0.\nInnovative sono anche le incompatibilit\u00e0 introdotte dalla Carta. Richiamandosi al principio secondo il quale il giornalista non pu\u00f2 subordinare la propria attivit\u00e0 professionale a un interesse personale o a quello altrui, la Carta vieta la non pubblicazione di informazioni economiche o finanziarie per un tornaconto diretto o indiretto e la turbativa del mercato attraverso la diffusione di notizie. In questo campo la Carta va anche oltre i reati di insider trading e aggiotaggio.\nInoltre il giornalista \u00e8 tenuto a rifiutare possibili condizionamenti della credibilit\u00e0 personale, e di quella della categoria. In altre parole \u00e8 vietato accettare pagamenti, rimborsi spese, regali, viaggi gratuiti e offerte simili. La Carta vieta anche l'accettazione di incarichi che possano entrare in conflitto con l'attivit\u00e0 professionale. Ad esempio, il giornalista non pu\u00f2 prestare il proprio nome, la propria voce o la propria immagine per campagne pubblicitarie, a meno che queste non abbiano scopi benefici.\nMinori e soggetti deboli.\nSui diritti dei minori e dei soggetti deboli, infine, la Carta richiama la Convenzione sui diritti del bambino delle Nazioni Unite approvata dall'Assemblea generale il 20 novembre 1989 e la Carta di Treviso. In particolare, se il minore o il soggetto debole \u00e8 in qualsiasi modo - come vittima, protagonista o testimone - al centro di un reato, \u00e8 vietato diffonderne il nome o permetterne l'identificazione attraverso dettagli riservati. La Carta obbliga inoltre a vigilare per evitare che le vicende che riguardano minori possano essere strumentalizzate da adulti, compresi i genitori, per i propri fini.\nAvvenimenti successivi.\nPer verificare l'applicazione della Carta \u00e8 stato istituito il \u00abComitato nazionale per la lealt\u00e0 e la correttezza dell'informazione\u00bb. L'organismo era composto da cinque membri: il presidente dell'Ordine dei Giornalisti, il presidente della FNSI, il presidente emerito della Corte costituzionale Paolo Casavola, il presidente del Giur\u00ec per la pubblicit\u00e0 e un docente di diritto. Nella sua prima riunione, il Comitato giunse a definire i limiti della propria azione: non si sarebbe dotato di poteri sanzionatori, ma avrebbe rilevato le violazioni, per poi delegare il procedimento disciplinare al Consiglio regionale dell'Ordine dei Giornalisti. Inoltre, il Comitato si riserv\u00f2 di comunicare la propria valutazione al direttore di testata oggetto del procedimento affinch\u00e9 questa fosse pubblicata con risalto entro un periodo di tempo \"ragionevole\". Subito dopo la prima riunione, per\u00f2, cambiarono sia i vertici della FNSI che dell'Ordine dei Giornalisti. Il Comitato fu messo da parte e non fu pi\u00f9 riconvocato."}
{"id": "1089295", "revid": "108764013", "url": "https://it.wikipedia.org/wiki?curid=1089295", "title": "Tasersuaq (Nanortalik)", "text": "Il Tasersuaq \u00e8 un lago della Groenlandia. Si trova presso la costa del Mare del Labrador, a 60\u00b016'N 44\u00b038'O; appartiene al comune di Kujalleq."}
{"id": "1089296", "revid": "110157", "url": "https://it.wikipedia.org/wiki?curid=1089296", "title": "Xebec", "text": " \u00e8 stato uno studio di animazione giapponese, fondato il 1\u00ba maggio 1995, le cui azioni sono possedute dalla IG Port (la stessa holding dello studio Production I.G)."}
{"id": "1089299", "revid": "1862310", "url": "https://it.wikipedia.org/wiki?curid=1089299", "title": "Tasersuaq", "text": "Tasersuaq \u00e8:"}
{"id": "1089300", "revid": "125315697", "url": "https://it.wikipedia.org/wiki?curid=1089300", "title": "Contea di Phillips (Montana)", "text": "La contea di Phillips (in inglese Phillips County) \u00e8 una contea del Montana. Il suo capoluogo amministrativo \u00e8 Malta.\nStoria.\nLa contea di Phillips venne costituita nel 1916 dalle contee di Blaine e Valley.\nGeografia fisica.\nLa contea ha un'area di di cui lo 1,39% \u00e8 coperto d'acqua. Confina con le seguenti contee:\nConfina inoltre con la seguente provincia canadese:"}
{"id": "1089302", "revid": "12582", "url": "https://it.wikipedia.org/wiki?curid=1089302", "title": "Serena (birra)", "text": ""}
{"id": "1089305", "revid": "110157", "url": "https://it.wikipedia.org/wiki?curid=1089305", "title": "Altkirchen", "text": "Altkirchen \u00e8 una frazione della citt\u00e0 tedesca di Schm\u00f6lln.\nStoria.\nIl 1\u00ba gennaio 2019 il comune di Altkirchen venne aggregato alla citt\u00e0 di Schm\u00f6lln."}
{"id": "1089307", "revid": "108763443", "url": "https://it.wikipedia.org/wiki?curid=1089307", "title": "Alannguaq Qerrilip Tasia", "text": "L'Alannguaq Qerrilip Tasia \u00e8 un lago della Groenlandia. Si trova presso la costa del Mare del Labrador, a 240\u00a0m sul mare, a 60\u00b050'N 45\u00b016'O; appartiene al comune di Kujalleq."}
{"id": "1089308", "revid": "1543377", "url": "https://it.wikipedia.org/wiki?curid=1089308", "title": "Adenoidectomia", "text": "L'adenoidectomia \u00e8 l'operazione chirurgica di asportazione delle adenoidi usualmente effettuata in et\u00e0 scolare, spesso in concomitanza con la tonsillectomia.\nIndicazioni chirurgiche.\nLe indicazioni cliniche correnti per l'adenoidectomia sono:\nMetodo di intervento.\nIn anestesia generale, si utilizza un bisturi ricurvo (adenotomo) ed attraverso la bocca si asportano le adenoidi. Un'eventuale emostasi si pu\u00f2 effettuare con coagulatore elettrico bipolare."}
{"id": "1089325", "revid": "1748167", "url": "https://it.wikipedia.org/wiki?curid=1089325", "title": "Licantropus", "text": "Licantropus (\"Werewolf by Night\"), il cui vero nome \u00e8 Jack Russell, \u00e8 un personaggio dei fumetti creato da Gerry Conway (testi) e Mike Ploog (disegni) nel febbraio del 1972, pubblicato dalla Marvel Comics. \u00c8 un lupo mannaro, una sorta di antieroe. La testata a lui dedicata si intitola \"Werewolf by Night\". Il personaggio \u00e8 apparso per la prima volta all'interno della testata \"Marvel Spotlight\" (prima serie) n. 2.\nStoria editoriale.\nLa testata \"Werewolf by Night\" (prima serie) \u00e8 durata 43 numeri, pubblicati negli anni settanta. Il numero 32 \u00e8 importante per l'introduzione del personaggio di Moon Knight (che fu tradotto in italiano come Lunar). Ben cinque \"Giant-Size\" sono stati pubblicati in quel periodo. Il personaggio di Jack Russell ha affiancato anche l'esordiente Tigra in \"Giant-Size Creatures\" n. 1.\nIl personaggio di Russell, nel corso degli anni ottanta, \u00e8 apparso in varie testate di numerosi personaggi Marvel come Moon Knight, Donna Ragno, i Vendicatori e il Dottor Strange.\n\u00c8 apparso anche sulle riviste di \"Marvel Comics presents\" tra il 1991 ed il 1992. \u00c8 stato uno dei protagonisti della testata dedicata al vampiro vivente Morbius, tra il 1993 ed il 1995. In una lettera pubblicata su di un numero della testata di Morbius veniva rivelato che una mini serie sul personaggio di Russell era in preparazione. La mini serie, per\u00f2, non \u00e8 mai stata pubblicata.\nAlla fine degli anni novanta ha visto la luce la seconda serie di \"Werewolf by Night\", di 6 numeri. La serie \u00e8 stata scritta da Paul Jenkins e disegnata da Leonardo Manco. Dopo la cancellazione della serie, la storia continu\u00f2 sulle pagine della quarta serie di \"Strange Tales\", che aveva tra i protagonisti anche l'Uomo Cosa. \"Strange Tales\" (vol. 4) fu cancellato dopo solo 2 numeri a causa delle scarse vendite.\nNel febbraio 2007, la Marvel ha pubblicato un nuovo \"one-shot\" intitolato \"Legion of Monsters: Werewolf by Night\" scritto da Mike Carey e disegnato da Greg Land.\nBiografia del personaggio.\nJack Russell, in realt\u00e0, si chiama Jacob Russoff ed \u00e8 nato in Romania, da Gregor e Laura Russoff. Gregor aveva in s\u00e9 una maledizione: la licantropia. La maledizione ebbe origine nel XVIII secolo, con Grigori, il quale fu morso da un lupo al servizio di Dracula. Anche Gregor ricevette questa maledizione, e per questo, fu ucciso quando Jack aveva solo due anni. Laura port\u00f2 via dalla Romania Jack e sua sorella Lissa per andare negli USA, dove Laura spos\u00f2 il fratello di Gregor, Philip. Qui la famiglia cambia il suo cognome da Russoff a Russell, e Jacob cambia il suo nome in Jack.\nPurtroppo per Jack, anche lui ricevette la maledizione il giorno del suo diciottesimo compleanno. In presenza di luna piena, egli si trasform\u00f2 in una feroce creatura, un lupo mannaro, che andava alla ricerca di vittime. Jack andava alla ricerca di malfattori da uccidere in quanto per lui \"il suo potere/maledizione andava usato a fin di bene\". Molte volte, le sue vittime sono tornate anch'esse sotto forma di licantropi, cercando di uccidere Jack, ma tutte senza successo. Le avventure, spesso, si concentrano sulla ricerca disperata di Jack di una cura sulla sua licantropia. Nel corso del tempo ha imparato a controllarsi. Ha avuto una relazione con una strega di nome Topaz.\nIn contraddizione, quando la sua vita cominciava ad andare meglio, la sua forma \"mannara\" divenne pi\u00f9 avanzata a causa di uno scienziato di nome dr. Karl Mause, il cui trattamento su Jack don\u00f2 a quest'ultimo una testa da vero lupo e una grossa coda.\nNegli anni Licantropus ha incontrato parecchi supereroi e vari cattivi e alleati soprannaturali, tra i quali Moon Knight, Uomo Ragno, Ghost Rider, Donna Ragno, Dracula, il mostro di Frankenstein, i Vendicatori della Costa Ovest e i Figli della mezzanotte. Proprio l'incontro con i Figli della mezzanotte sar\u00e0 fatale per Jack; in quest'occasione il cacciatore di vampiri Blade, posseduto da Darkhold, uccise Jack. Poi ovviamente tutto torn\u00f2 come prima. Pi\u00f9 recentemente Jack \u00e8 tornato come \"Vampire by night\", in quanto la sua maledizione \u00e8 stata modificata a causa di un morso da parte di un vampiro.\nNel 2007 \u00e8 tornato in un'avventura ambientata in Alabama dove aveva il compito di salvare una famiglia.\nPoteri e abilit\u00e0.\nJack possiede tutte le capacit\u00e0 di un licantropo. Quando si trasforma in Licantropus (cosa che pu\u00f2 fare solo con l'oscurit\u00e0, mentre gli altri licantropi possono farlo solo con la luna piena) sviluppa capacit\u00e0 fisiche sovrumane, sensi super-sviluppati e armi naturali letali. Mentre nella sua forma umana pu\u00f2 sollevare circa 2 tonnellate, in forma di licantropo ne pu\u00f2 sollevare pi\u00f9 di 20. Con la forza delle gambe \u00e8 anche in grado di spiccare balzi di oltre 30 metri. Se trasformato, guarisce in pochi istanti da ogni ferita e pu\u00f2 addirittura rigenerare interi organi o arti persi. Sviluppa olfatto e udito super-sviluppati e artigli e denti in grado di tagliare praticamente qualsiasi cosa, anche i materiali pi\u00f9 resistenti, come l'acciaio, il cemento armato e la pietra. Possono addirittura scalfire l'Adamantio. Mordendo qualcuno gli trasmette automaticamente la maledizione, ed \u00e8 praticamente invulnerabile a qualunque tipo di offesa fisica, come cadute da altezze estreme, alte temperature e persino alla maggior parte delle armi da fuoco. \u00c8 tuttavia vulnerabile alle armi d'argento."}
{"id": "1089326", "revid": "287204", "url": "https://it.wikipedia.org/wiki?curid=1089326", "title": "Federico Guglielmo I", "text": ""}
{"id": "1089327", "revid": "12582", "url": "https://it.wikipedia.org/wiki?curid=1089327", "title": "Colomba (birra)", "text": ""}
{"id": "1089329", "revid": "767487", "url": "https://it.wikipedia.org/wiki?curid=1089329", "title": "Tronco (geometria)", "text": "In geometria solida il tronco di un solido \u00e8 una delle due parti in cui esso viene diviso da un piano.\nAd esempio:"}
{"id": "1089331", "revid": "767487", "url": "https://it.wikipedia.org/wiki?curid=1089331", "title": "Milano rovente", "text": "Milano rovente \u00e8 un film del 1973, diretto da Umberto Lenzi.\nSi tratta del primo poliziottesco diretto da Lenzi, in seguito considerato uno dei maestri del genere. Il film usc\u00ec sulla scia del successo dell'ultimo film della trilogia del milieu \"Il boss\", diretto da Fernando Di Leo.\nTrama.\nSalvatore Cangemi \u00e8 un siciliano trapiantato a Milano, proprietario di una societ\u00e0 di ortofrutta che \u00e8 in realt\u00e0 una copertura alla sua vera attivit\u00e0: lo sfruttamento della prostituzione.\nSi sente il padrone assoluto di Milano, fino a quando non trova la sua migliore \"ragazza\" affogata nel suo club. L'omicidio \u00e8 stato commesso da Roger Daverty, detto \"Le Capitaine\", che vorrebbe mettersi in societ\u00e0 con lui per far spacciare droga dalle sue prostitute. Inizia cos\u00ec una guerra fra le due bande, in cui la polizia \u00e8 solo spettatrice. La situazione \u00e8 in stallo fin quando il compare di Cangemi gli consiglia di rivolgersi a Billy Barone, un boss mafioso italoamericano da poco tornato in Sicilia. Il mafioso accetta, anche se i suoi metodi troppo \"ragionati\" non vanno bene a Cangemi. Ma alla fine danno i frutti e i mafiosi mettono il francese alle strette. A Cangemi questo per\u00f2 non sembra pi\u00f9 interessare perch\u00e9 si \u00e8 perdutamente innamorato di Jasmina, e compra una sontuosa villa in Costa Azzurra dove vanno a vivere insieme. Le folli spese che affronta per Jasmina fanno ritardare il pagamento delle percentuali, tanto che sia il francese che l'italoamericano se ne lamentano. Ma in realt\u00e0 Jasmina \u00e8 solo una prostituta pagata dal francese per fare il doppio gioco. Cangemi se ne accorge e decide di scappare, ma a casa sua arriva la polizia che effettua una perquisizione e trova dell'eroina. Capisce che lo hanno incastrato, ma riesce comunque a fuggire; vuole uccidere il francese, ma lo trova gi\u00e0 morto. Viene infine ucciso da Billy Barone e dai suoi compari.\nDistribuzione.\nDistribuito nei cinema italiani il 23 febbraio 1973, \"Milano rovente\" ha incassato complessivamente 631.702.000 lire dell'epoca."}
{"id": "1089332", "revid": "108763454", "url": "https://it.wikipedia.org/wiki?curid=1089332", "title": "Ammassiviup Tasia", "text": "L'Ammassiviup Tasia \u00e8 un lago della Groenlandia. Si trova poco distante dalla costa del Mare del Labrador, a 60\u00b043'N 45\u00b036'O; appartiene al comune di Kujalleq."}
{"id": "1089333", "revid": "453359", "url": "https://it.wikipedia.org/wiki?curid=1089333", "title": "Zombie (personaggio)", "text": "Zombie, il cui vero nome \u00e8 Simon William Garth, \u00e8 un personaggio dei fumetti creato da Stan Lee (testi) e Bill Everett (disegni), apparso la prima volta in \"Menace\" n. 5 (1953). Ha riscosso un certo successo solo 20 anni dopo con le sue apparizioni nella testata \"Tales of the Zombie\" (1973-1975), pubblicata dalla Marvel Comics, scritta da Steve Gerber e Roy Thomas per i disegni di John Buscema e Tom Palmer.\nStoria editoriale.\nSimon William Garth, alias lo Zombie, \u00e8 nato nel 1953 sulle pagine di \"Menace\" ad opera di Stan Lee e Bill Everett. Ben vent'anni dopo, nel 1973 Roy Thomas e Steve Gerber, insieme agli artisti John Buscema e Tom Palmer, fanno rivivere il personaggio e ne rinarrano l'origine sulle pagine di \"Tales of the Zombie\" n. 1.\nLe vicende dello Zombie vengono scritte quasi tutte da Steve Gerber e disegnate da Pablo Marcos. Alla serie comunque hanno partecipato altri sceneggiatori e artisti di notevole fama, tra i quali Doug Moench, Alfredo Alcala, Tony Isabella, Chris Claremont, Virgilio Redondo, Yong Montano e Ron Wilson.\nDopo la fine di \"Tales of the Zombie\", lo Zombie ricomparve sulle pagine di \"Bizarre Adventures\" n. 33 (1982) e nel 1993 in un albo di \"Daredevil\". Dopodich\u00e9 il personaggio \u00e8 comparso come ospite in varie storie dedicate a personaggi come Uomo Ragno e Blade. Nel 2006 \u00e8 tornato sulle pagine di \"Nick Fury's Howling Commandos\" come agente dello S.H.I.E.L.D..\nZombie \u00e8 apparso anche nel 2006-2007 nella linea MAX Comics, in una sua miniserie.\nBiografia del personaggio.\nSimon Garth appare in Italia nel 1974 sul Corriere Della Paura n\u00ba 3 nell'episodio \"l'altare della dannazione\", preceduto da un breve prologo; \u00e8 il primo presidente e fondatore della \"Garwood Industries\", una fabbrica di caff\u00e8. Un giorno il suo ambiguo giardiniere Gyps osserva sua figlia Donna fare il bagno nuda in piscina e tenta di molestarla, cos\u00ec Simon lo picchia e lo licenzia. Per vendicarsi, il giardiniere Gyps rapisce Simon, lo porta sull'Area Paludosa di New Orleans e lo dona come \"sacrificio umano\" ad una setta. Layla la sua segretaria, sacerdotessa del culto Voo-doo, riesce a liberarlo e a farlo fuggire, ma viene inseguito e ucciso con un paio di cesoie proprio dal suo giardiniere Gyps. Il cadavere di Simon viene sepolto ma Gyps per farlo soffrire obbliga la sacerdotessa Layla a riportarlo in vita come uno zombie suo schiavo. Nel II episodio \"un uomo senza anima\" Gyps ordina a Simon di rapire e portargli proprio la figlia Donna; il richiamo del sangue \u00e8 troppo forte e lo zombie reagisce, uccide Gyps e torna alla pace della tomba. Iniziano e si chiudono dopo 9 episodi le avventure di Simon Garth lo zombie dotato di una propria anima, per concludersi sempre sul corriere della paura, nell'episodio \"la seconda morte\" del marzo 1976. Qui viene riportato in vita come uomo per sole 24 ore da Papa Doc in cambio degli ultimi istanti di vita di Layla uccisa proprio dallo zombie. Assiste al matrimonio della figlia Donna e si riconcilia con la ex moglie Miranda, liquida gli affari e uccide un uomo malvagio. Dopo due anni di sofferenza, l'anima di Simon Garth lo zombie, pu\u00f2 ora riposare in pace.\nAmuleti di Damballah.\nConosciuti anche come Talismano di Damballah e Amuleti del Controllo (Vedi l'immagine), sono due medaglioni che hanno ricevuto il potere dal Dio Voodoo Damballah. Uno viene messo al collo di Garth da Layla (sacerdotessa di un culto), dando il potere di controllare lo Zombie a chiunque avesse indossato l'altro amuleto. Solo in un'occasione Garth riesce a resistere all'amuleto: quando Gyps cerca di costringerlo a rapire la sua stessa figlia, Donna.\nDopo la morte di Gyps, il detective Sam Jagger prende l'amuleto e lo dona a Donna Garth. Passa poi di mano, rubato o accidentalmente, pi\u00f9 volte, finch\u00e9 Layla riesce a togliere il gioiello dal collo di Garth, sottraendolo al controllo del monile.\nIn seguito l'amuleto passa da Garth stesso a Calypso, a Glory Gant (Dove incontra Peter Parker, \u00e8 l'assistente amministratrice di Daily Bugle), a Lilith (la figlia di Dracula), per tornare infine di nuovo in possesso di Donna.\nMiranda Garth.\nMiranda Garth \u00e8 la figlia unica di una vecchia famiglia di New Orleans, ed \u00e8 la moglie di Simon, con cui ha una figlia di nome Donna. Il fatto che Simon anteponesse sempre la carriera a lei e le frequenti lit\u00ec la indussero a lasciarlo. Dopo 10-12 anni tranquilli di matrimonio i due divorziano, e Miranda, che non \u00e8 felice del futuro marito di Donna, si scontra con Simon.\nNel 2006 la Panini Comics con la collaborazione della Gazzetta dello sport pubblica una serie di albi a fumetti \"Dark Side, il lato oscuro del fumetto\" e nel numero 22 \"il mostro di Frankenstein\", parte degli episodi di Simon Garth con il testo modificato attualizzandolo al linguaggio corrente. Si va dal primo episodio \"l'altare dei dannati\" all'ottavo \"figlio delle tenebre\".\nTales of the Zombie.\nTales of the Zombie \u00e8 una collana antologica di fumetti, pubblicata dalla Marvel Comics dall'agosto 1973 al marzo 1975.\nDal n. 1 al n. 9 (agosto 1973 - gennaio 1975), appare \"Simon Garth alias Zombie\", le storie sono state realizzate da:\nVenne annunciato un numero 11 che non venne mai pubblicato. Inoltre usc\u00ec un Annual della rivista nel 1975. L'albo conteneva ristampe, con il seguente sommario:"}
{"id": "1089334", "revid": "919135", "url": "https://it.wikipedia.org/wiki?curid=1089334", "title": "Tronco di cono", "text": "In geometria solida il tronco di cono \u00e8 un cono al quale \u00e8 stata tagliata la punta con un piano parallelo alla base. Qualora il piano non sia parallelo alla base, la sezione ottenuta \u00e8 un'ellisse anzich\u00e9 un cerchio.\nFormule.\nSia formula_1 un tronco di cono d'altezza formula_2 e le cui basi hanno raggi formula_3 e formula_4. Il volume del tronco \u00e8 pari a\nLa superficie laterale formula_6 del tronco di cono \u00e8 data dalla formula\ndove formula_8 \u00e8 l'apotema, la lunghezza del lato obliquo del tronco di cono, pari a\nLa superficie totale del cono \u00e8 data dalla formula:\noppure \nDimostrazione della formula del volume.\n\u00c8 dato un tronco di cono \"T\" in cui \"R\" sia il raggio della base maggiore, \"r\" quello della minore e \"h\" l'altezza.\nSi prolunghi la superficie laterale dalla parte di \"r\" fino ad ottenere il cono \"V\" di base in \"R\" e altezza pari a \"h + h\", in cui \"h\" \u00e8 l'altezza del cono \"V\" con base in \"r\". Il volume del tronco \u00e8 quindi:\nformula_12\nI triangoli di lati \"r\" e \"h\" e di lati \"h\" e \"R-r\" sono simili, poich\u00e9 hanno tutti gli angoli uguali. Pertanto possiamo scrivere:\nformula_13\nPer cui:\nformula_14\nPartendo dalla formula del volume del cono:\nformula_15\nformula_16\nSostituendo in \"h\":\nformula_17\nformula_18\nTornando alla formula iniziale:\nformula_19\nformula_20\nformula_21\nformula_22\nformula_23\nformula_24\nVolume del tronco di cono ellittico.\nLa formula per calcolare il volume di un tronco di cono ellittico \u00e8 la seguente:\nformula_25\ndove V \u00e8 il volume del tronco di cono, r \u00e8 il raggio, \u03b1 \u00e8 l'inclinazione dell'apotema del cono sezionato, a e b sono i semiassi dell'ellisse ottenuta dal sezionamento del cono e H e h sono rispettivamente l'altezza massima e minima del tronco di cono.\nComparazione con il cilindro.\nUn cilindro pu\u00f2 essere pensato come un tronco di cono con basi di uguali dimensioni. Partendo quindi dalla formula del volume di un tronco di cono C per il quale il raggio R risulta anche uguale a r, si ha:\nformula_26\nformula_27\nformula_28\nche \u00e8 la formula del volume di un cilindro."}
{"id": "1089335", "revid": "1812835", "url": "https://it.wikipedia.org/wiki?curid=1089335", "title": "La morte paga doppio", "text": "La morte paga doppio (\"Double Indemnity\") \u00e8 un romanzo noir del 1943 di James Cain. \nIl libro \u00e8 ispirato a un reale caso di cronaca nera del 1927, l'omicidio di Albert Snyder ad opera della moglie Ruth Snyder e del suo amante.\n\"La fiamma del peccato\" fu il titolo della prima edizione italiana, che riprese quello della versione cinematografica diretta da Billy Wilder. L'opera letteraria \u00e8 stata oggetto di altre trasposizioni filmiche, pi\u00f9 o meno fedeli allo scritto originale, tra cui il noto \"Brivido Caldo\" del 1981, diretto da Lawrence Kasdan.\nTrama.\nHollywood, fine anni Trenta. Il cinico agente assicurativo Walter Huff si invaghisce di Phyllis, moglie di Nirdlinger, uno dei suoi clienti. Tra i due nasce una torbida relazione: con la complicit\u00e0 dell'amante, Walter ordisce un piano per far sottoscrivere a Nirdlinger una polizza sulla vita; poi organizza un incidente simulato, facendo credere che l'uomo sia accidentalmente caduto da un treno in corsa. La tipologia del sinistro \u00e8 talmente infrequente da garantire ai beneficiari una \"doppia indennit\u00e0\" (da cui il titolo originale del romanzo).\nNonostante il piano sia stato congegnato fin nei minimi dettagli, subito dopo l'omicidio le cose iniziano a complicarsi. Mentre polizia e agenti assicurativi indagano sul caso, non del tutto convinti sulle circostanze della morte di Nirdlinger, il sentimento tra Walter e Phyllis svanisce abbastanza rapidamente. Ben presto l'uomo comprende che la donna si \u00e8 abilmente servita di lui fin dall'inizio. Walter ha creduto di essere la mente del piano, ma in realt\u00e0 \u00e8 stato lui stesso una pedina nel diabolico progetto della donna."}
{"id": "1089338", "revid": "484362", "url": "https://it.wikipedia.org/wiki?curid=1089338", "title": "Piramide tronca", "text": ""}
{"id": "1089346", "revid": "108763807", "url": "https://it.wikipedia.org/wiki?curid=1089346", "title": "Karret", "text": "Il Karret \u00e8 un lago della Groenlandia. Si trova presso la costa del Mare del Labrador, a 152\u00a0m sul mare, a 61\u00b004'N 47\u00b040'O; appartiene al comune di Kujalleq."}
{"id": "1089349", "revid": "827882", "url": "https://it.wikipedia.org/wiki?curid=1089349", "title": "Episodi di Una bionda per pap\u00e0 (settima stagione)", "text": "Questa pagina contiene la lista di episodi della settima (e ultima) stagione della serie TV Una bionda per pap\u00e0, andata in onda tra il 1997 e il 1998 e composta da 19 episodi.\nGiallo... per amore.\nTrama.\n\u00c8 il primo giorno di scuola, per Karen il primo di college. Carol, per la prima volta dopo anni, si sente sola in casa, e non riesce a trovare niente da fare, visto che tutti sono a scuola, e cos\u00ec decide di iscriversi al college, frequentando gli stessi corsi di Karen. Per questa diventa cos\u00ec difficile avere a che fare con la propria madre anche a scuola, soprattutto quando questa racconta ai suoi compagni una storiella di quando Karen era piccola; Carol infine si rende conto che sta rendendo a Karen la vita impossibile. Intanto, Rich \u00e8 entusiasta di aver preso una C in un quiz, e Dana gli dice che se non inizia a prendere le cose sul serio non avranno molta strada davanti a loro. Cos\u00ec, consigliato da JT, Rich sta sveglio tutta la notte a studiare, e infine raggiunge una A, superando anche la propria ragazza che prende \"solo\" una B. \nGuest star: Phillip Boyd: Bryan, James Gleason: Professor Warren, Jake Patellis: Brandon\nCiak si gira.\nTrama.\nKaren, Dana e Al cercano di ottenere una parte in un film di Jeremy Beck. Le prime due vengono scartate su due piedi, mentre la terza si dimostra piuttosto brava nella parte e viene cos\u00ec assunta. \u00c8 talmente brava che le viene addirittura chiesto di recitare anche un'altra parte; cos\u00ec, si convince e chiede a Frank di lasciare la scuola ed andare a Hollywood. Comprensibilmente, il padre rifiuta in maniera categorica, facendo cos\u00ec arrabbiare la figlia. Ma dopo aver assistito ad una registrazione, Frank si convince che la sua carriera \u00e8 molto promettente; cos\u00ec le promette di portarla a Hollywood di persona, ma solo quando avr\u00e0 finito la scuola. \nNel frattempo, Lily deve portare un dolce fatto da lei per la scuola, ma quando Carol conosce la sua amica che si vanta di portare un dolce meraviglioso la donna decide di fare un dolce che sia molto migliore di quello; per\u00f2 esagera, realizzando una torta meravigliosa, che per\u00f2 palesemente non \u00e8 stata creata dalla figlia, che ci rimane male perch\u00e9 tutto il lavoro \u00e8 stato fatto dalla madre. Questa, per rimediare, decide di far fare a Lily dei biscotti.\nGuest star: Jaleel White: membro della folla, Scott Foley: Jeremy Beck, Ray Abruzzo: direttore, Megan Blake: Ellen Spencer, Brittney Lee Harvey: Traci, Matthew Sutherland: direttore del ristorante\nLezioni di ballo.\nTrama.\nDana inizia a sospettare che Rich la tradisca quando questo inizia ad inventare delle scuse senza senso per non uscire con lei. Karen e Al contribuiscono ad aumentare questi sospetti, tanto da voler andare di persona a controllare cosa sta succedendo. Quando vede Rich ballare a casa di una bella donna, chiamata Tatiana, Dana impazzisce e fa irruzione, scoprendo per\u00f2 che Rich stava solo prendendo lezioni di ballo per far piacere alla fidanzata. \nIntanto, Frank e Carol desiderano ardentemente rimanere soli per una notte, ma non ci riescono perch\u00e9 vengono continuamente interrotti; quando finalmente i due si trovano soli, prendono il raffreddore.\nGuest star: Gladis Jimenez: Tatiana\nAl diavolo il tuo lavoro.\nTrama.\nJT, bisognoso di soldi ed avendo perso tutte le occasioni di lavoro che gli sono capitate, convince la fidanzata Sam a farlo assumere come meccanico. Ma il ragazzo appare subito non adeguato per questo mestiere, tanto che per ben due volte va vicino all'uccidere il suo capo, che costringe Sam a licenziarlo. JT se la prende, e pensa inizialmente di troncare con Sam, colpevole, secondo lui, di non averlo difeso, ma Carol gli fa capire che lei non aveva fatto niente di sbagliato, al contrario di lui, e quindi lo spinge a chiederle scusa. La situazione si risolve quando JT trova un nuovo lavoro al centro dell'attenzione nell'industria del fast food...\nContemporaneamente, Frank entra in possesso di una barca scassatissima, che gli \u00e8 stata regalata da un cliente in cambio di un lavoro da 1000 $, e a cui subito si affeziona molto, tanto da passare ogni momento libero nel cercare di sistemarla. Carol e le ragazze iniziano ad arrabbiarsi quando Frank inizia a lavorare alle 5 del sabato mattina.\nLa notte brava di Mark.\nTrama.\nMark si fidanza con una ragazza molto anticonformista, che lo spinge prima a vestirsi \"come un barbone\", come lo definisce Carol, e parlare con un linguaggio molto giovanile, incomprensibile per i suoi genitori, e poi a scappare di notte e rubare il furgone di Frank per andare a divertirsi, venendo per\u00f2 scoperto dalla polizia e riportato a casa da un agente. Carol e Frank si arrabbiano molto, ma tirano un sospiro di sollievo quando vengono a sapere che i due si sono lasciati. Nel frattempo, il professore di Karen e Dana inizia a fare delle avances alla prima chiedendole di uscire con la promessa di mettere un bel voto (una \"A\") a tutte le sue poesie; Dana, desiderosa di portare avanti la sua difesa dei diritti delle donne, decide di riprendere il professore mentre cerca di convincere Karen ad accettare la proposta; ma la batteria della sua telecamera si scarica, costringendo la giovane a bluffare.\nGuest star: Anna Slotky: ragazza di Mark, Andy Hirsch: Jace Thompson\nNon mi vendo.\nTrama.\nDana e Karen vengono invitate a far parte di un'associazione universitaria molto esclusiva, conosciuta soprattutto per la sua frivolezza e vanit\u00e0. Mentre Karen spera di entrarne a far parte, a Dana non interessa per nulla: va alla festa delle nuove iscritte solo per accompagmare la sorella. Ma ben presto si accorge che in realt\u00e0 l'associazione non \u00e8 interessata a questa, ma solo alla media scolastica di Dana, in assenza della quale rischierebbe di scomparire. Racconta tutto alla sorella che per\u00f2 inizialmente non le crede, poi, quando capisce che quella \u00e8 la verit\u00e0, se ne va molto delusa. Anche Dana decide di andarsene, ma soltanto dopo aver fatto un discorsetto molto critico rivolto alle ragazze dell'associazione. In seguito, a casa, Karen decide di lasciar perdere la bellezza e di cambiare vita, ma Dana le fa capire che questa decisione \u00e8 sbagliata.\nIntanto, un vecchio compagno di liceo di Carol (ancora innamorato di lei) offre a Frank un lavoro, con l'obiettivo di corteggiare la donna e facendole un sacco di regali, ma esagera, facendosi sbattere fuori di casa.\nGuest star: Shannon Elizabeth: Cindi, Adria Tennor: Candi\nUn fantasma mascherato.\nTrama.\n\u00c8 in programma una grande festa di Halloween, ma viene improvvisamente cancellata. Cos\u00ec, Al, Dana, Karen, Jt, Sam e Rich decidono di organizzarne una in una vecchia casa diroccata che a Frank \u00e8 stato dato il compito di demolire e che viene dipinta come infestata dai fantasmi. Le condizioni della villetta sono veramente disastrose, ma con molto impegno i sei riescono alla fine a renderla adatta ad una festa. Durante il riordino della casa, emergono numerose liti tra JT e la fidanzata Sam, e i due rivelano che, da quando JT aveva lavorato come meccanico insieme a Sam (Episodio: Al diavolo il tuo lavoro), i due non riuscivano pi\u00f9 ad andare d'accordo. Per un'incomprensione tra i due, al posto dei costumi da loro inizialmente scelti, devono indossarne uno da cavallo, con Sam davanti e JT dietro. Sam, infuriata per la storia del costume, inizia una litigata che alla fine la porta a ballare con un altro uomo, piantando in asso JT. Questo, senza sapere che fare, inizia a girovagare per la casa, e non riesce a trovare nessuno che lo conforti, finch\u00e9, sedutosi sui gradini, non incontra Abbey, il fantasma di una ragazza uccisa secoli prima che da allora non aveva lasciato la soffitta. Questa gli spiega che la vita \u00e8 troppo breve per passarla a fianco di una persona con cui non si fa altro che litigare, quindi il giovane prende la decisione di mollare Sam, che capisce la decisione del fidanzato e sa che quella \u00e8 la scelta giusta.\nNel frattempo, Lilly organizza una festa di Halloween con i suoi amici a casa Lambert, ma all'arrivo di questi, la piccola si impaurisce nel vedere i loro costumi e scappa in camera. Carol riesce a fatica a convincerla a scendere, spiegandole che \u00e8 normale avere paura a volte; cos\u00ec la festa pu\u00f2 continuare con Frank travestito da dinosauro che deve subire i giochi dei bambini.\nUna settimana dopo il giorno di Halloween, JT \u00e8 abbattuto per aver perso Sam; cos\u00ec Al e Karen gli presentano una ragazza appena trasferitasi in citt\u00e0, che per\u00f2 \u00e8 tale e quale al fantasma di Abbey; JT pensa che sia proprio lei il fantasma, arrivando a metterla in fuga dopo pochi minuti di conversazione.\nGuest star: Jacob Smith: Bambino alla festa, Daniel Weaver: Hercules\nUna donna per amico.\nTrama.\nBert, un cugino di Frank, arriva a casa in visita. Ma l'opinione di Frank su di lui non \u00e8 affatto buona: ricorda con dispiacere di tutti i dispetti che gli faceva da piccolo. In realt\u00e0, l'uomo si dimostra molto cambiato: arriva a restituire 100 $ che Frank gli aveva prestato con gli interessi (anche se quest'ultimo pensa che i soldi siano falsi e li straccia). In seguito, quando sparisce il televisore, Frank e Carol pensano che l'uomo gliel'abbia rubato, senza sapere che questo gli stia per regalare una TV nuova. Alla fine, Bert spiega ai due di essere molto cambiato dopo essere stato rinchiuso in prigione a seguito del tentativo di vendere lo stato dell'Arizona.\nContemporaneamente, Rich incontra la sua vecchia migliore amica, Cassie, ed inizia ad uscire con lei per giocare a biliardo e ai videogiochi. Quando questo inizia a passare pi\u00f9 tempo con lei che con Dana, questa si arrabbia e decide di cambiare per assomigliare il pi\u00f9 possibile alla donna; arriva a prendere lezioni di rutto da JT e a sfidare Rich a una partita a biliardo, trasformando per\u00f2 questa in un massacro. Dopo un po' di tempo, Dana decide di sfidare di nuovo a biliardo Rich, ma introducendo una scommessa che rende Rich molto volenteroso di vincere...\nGuest star: Danny Arroyo: studente, Fred Willard: Bert Lambert, Linda Cardellini: Cassie Evans\nUno shampo di troppo.\nTrama.\nKaren inizia a sfruttare il suo ragazzo, Chip, per fargli svolgere delle commissioni per lei, e lo fa in maniera esagerata, tanto da spingerlo ad andare a Detroit per comprarle una rivista. Carol suggerisce al giovane di non farsi mettere i piedi in testa in quel modo, ma egli decide di troncare con Karen, salvo poi darle un'altra possibilit\u00e0 quando la giovane gli chiede scusa.\nNello stesso tempo, JT e Rich hanno problemi a vivere insieme, ed iniziano a litigare per qualsiasi cosa. Cos\u00ec Dana decide di aiutare i due a tornare d'accordo, per mettere in pratica quanto imparato nei suoi esami di psicologia. Ma nonostante i suoi sforzi, arrivando ad usare i metodi usati con i bambini, il primo risultato che ottiene \u00e8 quello di impazzire, arrabbiansosi coi due tanto da farli spaventare; alla fine la soluzione si risolve quando i due iniziano a ricordare il tempo passato insieme.\nMagico Natale.\nTrama.\nPer guadagnare dei soldi extra, Rich e JT decidono di lavorare come Babbo Natale e il suo elfo al centro commerciale. Il lavoro \u00e8 pi\u00f9 difficile di quanto i due si aspettassero: sono costretti ad avere a che fare con bambini molto pestiferi, ma i due riescono a svolgere bene il loro compito fino a quando non incontrano Lilly, che toglie la barba a JT e lo riconosce subito. Cos\u00ec la bambina si convince che Babbo Natale non esiste, e tutti i finti Babbi che incontra o che vede in televisione non aiutano a farle cambiare idea. Per questo, Frank, Carol, Mark e Al decidono di travestirsi da Babbo Natale e di andare a trovarla la sera della vigilia, ma lo fanno senza mettersi d'accordo, finendo con il comparire tutti insieme facendosi riconoscere dalla bambina. In seguito, Lilly fa per\u00f2 conoscenza col vero Babbo Natale, che le spiega che i finti servono solo per fare in modo di conoscere tutti i desideri dei bambini del mondo; cos\u00ec, la piccola torna a credere nell'esistenza di Santa Claus e passa un Natale in serenit\u00e0.\nJT, nel frattempo, recupera il regalo che aveva in precedenza comprato per Sam prima di lasciarla; il ripensare alla ragazza lo butta gi\u00f9 di morale, quindi il giovane decide di andare a trovarla e darle il regalo, con la speranza di tornarci insieme. Ma mentre si sta recando verso l'appartamento della ragazza, vede un ragazzo che bussa alla porta di Sam e le fa un regalo; questa gli apre e lo fa entrare. Cos\u00ec JT, pensando che la giovane abbia gi\u00e0 trovato un altro, decide di andarsene senza nemmeno vederla. Ma il regalo di Natale di Dana gli tira su il morale: la bionda parla con Sam e scopre che anche a lei manca molto JT, quindi la sera di Natale la fa arrivare a casa e riappacificare con JT, che scopre che il ragazzo che aveva visto era solo suo cugino.\nIl regalo di Karen a ciascun componente della famiglia \u00e8 una maglietta verde con la scritta \"I \u2665 Karen\", dopo aver fatto credere a tutti che le magliette fossero in realt\u00e0 destinate ai suoi dieci ragazzi. \nLa serata di Natale si conclude con tutti i protagonisti della puntata che si ritrovano attorno al pianoforte suonato da Dana a cantare le note di \"Hark! the Herald Angels Sing\".\nGuest star: Bobby Edner: Brat, John Wheeler: Babbo Natale\nSouffl\u00e9 alle alghe.\nTrama.\nDana e Carol cercano di imporre alla famiglia una dieta sana e biologia. Ma in questo tentativo esageramno molto, proponendo agli altri una cena interamente a base di verdura. Nonostante tutti i tentativi di adeguarsi ai desideri delle donne, gli otto alla fine cedono, e si trovano di nascosto una notte per rimpinzarsi di pizza e ciambelle. Alla fine persino Carol cede, lasciando Dana sola nella sua battaglia, ma anche questa non riesce a resistere ai piaceri della gola quando si trova davanti al naso dei gustosi dolcetti al cioccolato.\nIntanto, Al, grazie ad un contratto procuratole da JT, recita una pubblicit\u00e0 pensando che sia per un olio abbronzante. Ma in realt\u00e0, grazie ad un doppiaggio, il produttore trasforma il filmato in uno spot per una linea telefonica a luci rosse. L'intervento di JT non \u00e8 efficace per risolvere la situazione, ma quando Frank fa vedere all'uomo le cose da \"un'altra prospettiva\", questo \u00e8 costretto a cedere.\nGuest star: Katie O'Rourke: Attrice\nMatrimonio Lampo.\nTrama.\nDopo una serie di circostanze \"equivoche\", Carol si convince che Dana e Rich facciano abitualmente sesso proprio nell'appartamento di quest'ultimo. Dana, arrabbiata per questa insinuazione della madre e decisa a portare la sua relazione con Rich un passo avanti, decide di sposare questo di nascosto da Frank e Carol. Rich, sebbene per nulla convinto, non riesce in nessun modo ad opporsi alla giovane partita in quinta. I due si recano cos\u00ec alla \"Cappella dell'Amore\", dove, pur senza troppo romanticismo, stanno per essere uniti in matrimonio. Ma Frank e Carol, venuti a sapere della situazione da Karen, riescono all'ultimo momento ad evitare che questo avvenga. \nNel frattempo, Al e Karen portano JT in palestra per cercare di fargli trovare una nuova ragazza dopo aver rotto con Sam. Qui incontra una giovane donna che insegna in un corso di aerobica e decide di fingersi palestrato per far colpo su di lei. Ma quando inizia a frequentare i suoi corsi, si accorge che la ragazza \u00e8 troppo attiva per lui... \nGuest star: Angela Kinsey: Simone, Taki Silvers: Larry, Jim Doughan: funzionario del matrimonio, Portia Dawson: Monica\nAppuntamento al buio.\nTrama.\nRich e Dana, desiderosi di trascorrere un po' di tempo insieme, decidono di iscriversi ad un corso di ceramica. Il primo dimostra di avere un talento fuori dalla norma in questo settore, cosa che non si pu\u00f2 dire della seconda. Cos\u00ec Rich decide di spiegare a Dana il metodo da seguire, ma questa la prende male e inizia a lanciare argilla in faccia al fidanzato. Si scatena una lotta tra i due, che finiscono col fare la pace coperti di ceramica dalla testa ai piedi.\nIntanto, Frank e Carol scoprono un nuovo modo per \"infuocare\" la loro vita sessuale: quella di fingersi sconosciuti e corteggiarsi l'un l'altra. Ma Karen e JT, ascoltando una telefonata tra i due, si convincono che Carol abbia un amante, e decidono di pedinarla. Quando i due scoprono l'accaduto e capiscono la situazione, arrivano ad un compromesso con i genitori: i primi non diranno nulla in giro di quello che combinano i secondi, e questi non si arrabbieranno per il pedinamento.\nGuest star: Ian Patrick Williams: mr. Gabriel\nIl migliore.\nTrama.\nLa vecchia scuola di Frank organizza un ritrovo per festeggiare il loro 25\u00ba anniversario; inizialmente questo non ci vuole andare perch\u00e9 ha paura che il suo nemico, sempre una spanna migliore di lui, possa tornare a prenderlo in giro come faceva un tempo. Ma Carol riesce a convincerlo a presenziare, e cos\u00ec scopre che questo non \u00e8 cambiato per nulla rispetto ai tempi passati: ha una giovane e bellissima fidanzata, ed \u00e8 pieno di soldi. Ma Carol, rimasta sola con la fidanzata dell'uomo, scopre che tutto ci\u00f2 che questo aveva raccontato era falso: in realt\u00e0 la giovane non \u00e8 la sua fidanzata, ma una collega che questi aveva pagato per non fare brutta figura presentandosi da solo; inoltre, l'uomo \u00e8 solo un impiegato, al contrario di quello che aveva raccontato, porta il parrucchino e soprattutto \u00e8 uno spiantato. Quando Carol racconta tutto a Frank, questo inizialmente pensa di umiliarlo in pubblico, ma in seguito Carol lo convince a compatirlo, tanto da arrivare a perdere una partita a braccio di ferro apposta.\nNel frattempo, JT e Rich hanno bisogno di un nuovo televisore per sostituire il loro che si \u00e8 rotto; per raccogliere i soldi pensano di organizzare una serata in cui guardare con gli amici, sul TV in salotto, il concorso di \"Miss bellezza in bikini\", approfittando del fatto che tutti, tranne Lilly, sono lontani da casa. Per togliersi di torno la bambina, JT decide di mandarla in camera sua a giocare da sola, anche se questa non \u00e8 d'accordo. Ma in seguito Lilly scappa, e va a nascondersi in giardino per giocare. Quando le ragazze tornano, cacciano via tutte le persone che stavano guardando la TV (che si fanno restituire i soldi da JT) e scoprono che Lilly \u00e8 scappata. Infine JT riesce a trovarla nel suo nascondiglio, ma come punitenza per non averla tenuta in considerazione, la piccola lo costringe a vestirsi da donna e a prendere il t\u00e8 con lei.\nGuest star: Edward Edwards: Roy Tucker\nIl premio della discordia.\nTrama.\nFrank e JT vanno ad assistere ad una partita di basket; durante la partita un tizio con un cappello gigante si siede davanti a JT, impedendo a questo di vedere l'incontro. Cos\u00ec, il giovane chiede al padre di scambiarsi di posto e questo accetta; proprio un secondo dopo, viene annunciato che JT \u00e8 il vincitore di una splendida automobile in quanto seduto nel posto fortunato. Frank si arrabbia, e chiede al figlio di riconoscere che il vincitore \u00e8 lui e quindi di dargli la macchina. La discussione si porta avanti per giorni, e i due iniziano a comportarsi come bambini, tanto da essere costretti a ricorrere all'aiuto di un giudice. Alla fine il compromesso, grazie anche all'aiuto di Carol, si trova: la macchina viene venduta e il ricavato diviso a met\u00e0, anche perch\u00e9 JT non ha abbastanza soldi per pagare le tasse sulla vincita. Cos\u00ec i rapporti tra padre e figlio riescono a ricomporsi e nessuno dei due porta rancore verso l'altro.\nIntanto, Dana organizza un incontro per un gruppo di ragazze con l'obiettivo di imparare la tecnica dell'autodifesa; interviene a questo riguardo un poliziotto molto attraente e muscoloso, di cui Al e Karen si innamorano subito. Tra le due nasce quindi una lotta senza esclusione di colpi per conquistare l'uomo, che per\u00f2 non ne vuole per nulla sapere di uscire con due ragazze come loro e giudica folli i loro tentativi di conquista.\nGuest star: Shawn Christian: poliziotto, Denise Dowse: giudice Martin, Kim Delgado: Emcee, Steven Rozic: fattorino\nGeni incompresi.\nTrama.\nAl fa un'audizione per avere la parte della protagonista (Lola Fontaine) in una commedia teatrale, ma proprio all'ultimo momento le viene preferita un'altra attrice; alla ragazza viene chiesto di studiare lo stesso la parte, per essere pronta come sostituta in caso di emergenza. Ma questa non lo fa, disillusa per aver perso la parte; quando arriva il momento della prima, per\u00f2, l'attrice \u00e8 malata, e Al la deve sostituire. Dopo aver cercato di studiare alcune battute in fretta e furia, Frank ha l'idea di nascondere le battute nei luoghi dove l'attrice sarebbe dovuta essere; ma questo non serve a nulla, e Al commette una figuraccia dopo l'altra. Alla fine la giovane decide di scusarsi con gli altri attori e col pubblico, chiedendo loro di tornare quando l'altra attrice sar\u00e0 disponibile.\nNel frattempo, Lilly ottiene il miglior punteggio di tutte le prime elementari in un test di intelligenza, facendo cos\u00ec pensare a Dana di avere una sorella \"genietto\". La giovane decide cos\u00ec di istruirla e farla impegnare il pi\u00f9 possibile nello studio, col desiderio di farla diventare il genio che lei non era mai riuscita ad essere, e col sogno di vederla un giorno vincere il premio Nobel. Ma alla fine Carol le fa capire che in fondo Lilly \u00e8 solo una bambina, e che se \u00e8 destinata a diventare un genio, lo far\u00e0 da sola, e col tempo, convincendo Dana che non bisogna essere super-intelligenti per essere speciali.\nGuest star: Ryan Bollman: Lieutenant Muldroon, Michele Maika: Valerie Parker, Neal Lerner: Director, David Michie: Johnny Diamond, arty Belafsky: Barry, Nathan Effron: morto, Meghan O'Sullivan: segretaria\nAlta tensione.\nTrama.\nJT e Rich, che hanno promesso alle rispettive fidanzate una gita sulla neve, proprio alla vigilia di questa si rendono conto di non avere un centesimo. Quindi decidono di partecipare ad un concorso di spogliarelli maschili, ma senza sapere che proprio quella serata Dana e Sam sarebbero andate nel locale in cui si tiene il concorso per una festa di addio al nubilato. Venute a sapere dei progetti dei due, le ragazze, invece di arrabbiarsi, riescono a risolvere la situazione guadagnando un bel po' di soldi chiedendo alle altre di pagare per non vedere i due spogliarsi.\nNel frattempo, Carol prende un impegno col reverendo, quello di passare una serata a parlare a tre giovani coppie dei segreti del matrimonio, ma non dice nulla a Frank, che aveva intenzione di vedere la partita di football. Il tutto sfocia in una concitata discussione tra i due davanti alle coppiette, che si convincono che il matrimonio non faccia per loro. Ma alla fine i due riescono a far pace, e le coppie si rendono conto di quanto sia bello essere sposati.\nGuest star: Don Gibb: Mouse), John C. McDonnell: Assistente manager dello strip club, Ashley Edner: vicina, Jim Jansen: Reverendo Fielder, Sebastian Tillinger:Gordon, Ronnie Schell: Manager, Kara Holden: Donna\nLa fortuna bussa alla porta.\nTrama.\nDopo due anni dalla sua uscita di scena, Cody torna per una visita a sorpresa. Racconta cos\u00ec delle strane avventure che ha vissuto, e porta dei regali per tutti i componenti della famiglia. In particolare, regala a JT una collana che lo rende irresistibile alle donne, ma questo, essendo impegnato con Sam, declina, e fa per togliersela. Ma Cody lo ammonisce: chi si toglie la collana, prender\u00e0 fuoco, a meno che non la passi a un uomo che ha meno successo di lui con le donne. Cos\u00ec il giovane decide di passarla a Mark, che si gode il bagno di folla.\nInoltre, a Karen regala una strana crema che la render\u00e0 bellissima come una guerriera amazzone, ma questa non sa degli strani criteri di bellezza di quei luoghi, e diventa completamente verde.\nInfine, offre un assegno da 50.000 dollari a Carol e Frank, che hanno difficolt\u00e0 a decidere cosa fare di tanti soldi: Frank pensa di spenderne una parte subito, mentre Carol li vorrebbe mettere tutti in banca. Il primo decide di comprarsi una poltrona reclinabile senza dire nulla alla moglie. Cos\u00ec questa lo costringe a dormire nella poltrona, impedendogli l'accesso alla camera da letto. Ma quella stessa notte Frank ha un incubo, in cui Carol diventa un'avida accatastatrice di denaro e cerchi di vendere gli organi del marito, mentre la donna sogna che a causa delle spese del marito i due finiscono in miseria. Perci\u00f2, dopo essersi resi conto che li denaro non \u00e8 tutto nella vita, decidono di spendere una parte del denaro subito e mettere il resto in banca. La puntata si conclude con Cody che esce di scena, proseguendo il suo viaggio ispiratore.\nGuest star: Sasha Mitchell: Cody\nLa casa dei sogni.\nTrama.\nA Frank viene offerta una casa nuovissima e modernissima a \"prezzo di costo\". Tutti sono ovviamente entusiasti di trasferirsi in una casa pi\u00f9 grande, comoda, fornita e moderna, con interfoni in tutte le stanze e elettrodomestici parlanti. Tutti tranne Lilly, che non se ne vuole andare dalla casa in cui \u00e8 cresciuta. Ma nessuno si accorge di lei, n\u00e9 tantomeno le chiede un parere. Una coppia di yuppie viene dunque a visitare la vecchia casa per comprarla, e sembra che stiano per fare l'offerta decisiva, dopo aver progettato di modificare totalmente l'abitazione, abbattendo alberi, rifacendo la cucina, e con altre significative modifiche che fanno arrabbiare Frank e Carol. Ma nel frattempo, Carol, in una notte di insonnia, rimane a contemplare i tanti bei momenti trascorsi nella vecchia casa e i tanti ricordi che si stanno per lasciare alle spalle. Inoltre, la donna scopre un disegno fatto da Lilly, che ultimamente \u00e8 molto suscettibile, che manifestava la sua voglia di non andarsene (anche se in seguito Lilly spiega che in realt\u00e0 il disegno riguardava un'oca sopra un forno a microonde, e non aveva niente a che fare con questa questione). Viene dunque presa la decisione di non traslocare nella nuova casa e di rimanere in quella vecchia, ma il contratto firmato con la coppia prevede soltanto un'ultima ispezione da parte degli acquirenti. Cos\u00ec Frank ha l'idea di far apparire la casa molto disastrata: prima facendo apparire rotto un rubinetto, poi mostrando loro i segni di una presunta invasione di termiti e di vermi, poi parlando della fognatura non adeguata che fa intasare il bagno almeno due volte la settimana, arrivando addirittura a descrivere la casa infestata dai fantasmi e dai topi, mettendo brillantemente in fuga i due acquirenti, terrorizzati. Infine Frank fa dei regali a tutta la famiglia per ricompensarla delle comodit\u00e0 dell'altra casa di cui non potr\u00e0 usufruire.\nGuest star: Melanie Wilson: Cathie Adler"}
{"id": "1089356", "revid": "146136", "url": "https://it.wikipedia.org/wiki?curid=1089356", "title": "Camaleonte comune", "text": ""}
{"id": "1089365", "revid": "792802", "url": "https://it.wikipedia.org/wiki?curid=1089365", "title": "Assedio di Roma (1849)", "text": "L'assedio di Roma ebbe luogo fra il 3 giugno e il 2 luglio 1849, quando il generale Oudinot, inviato dal presidente della Seconda Repubblica francese Luigi Napoleone, tent\u00f2 per la seconda volta l'assalto a Roma, capitale della neoproclamata Repubblica Romana. L'assedio si concluse con la vittoria e l'ingresso dei francesi a Roma che vi insediarono un provvisorio governo militare in attesa del ritorno di papa Pio IX.\nAntefatti.\nLa Prima guerra di indipendenza.\nTra il 18 e il 23 marzo 1848, con le cinque giornate di Milano, ebbe inizio la prima guerra di indipendenza, che coinvolse oltre al grande esercito sardo le pi\u00f9 piccole armate toscana e pontificia, nonostante le resistenze del papa.\nLa guerra ebbe fine il 9 agosto, con la firma dell'Armistizio di Salasco che per\u00f2 entrambi i contendenti principali (Carlo Alberto e Radetzky) sapevano essere solo temporaneo.\nLa lunga tregua armata dell'Armistizio di Salasco.\nSi apr\u00ec quindi un complesso periodo in cui l'intera politica italiana venne dominata dalla prossima ripresa delle ostilit\u00e0 con l'Impero austriaco: il governo sardo e i patrioti democratici cercavano di profittare della tregua per allineare quante pi\u00f9 forze possibile. Persa ogni illusione rispetto a Ferdinando II delle Due Sicilie, la questione fondamentale riguardava l'atteggiamento di Firenze e Roma.\nNel Granducato le cose si erano ormai chiarite a favore della causa nazionale quando Leopoldo II aveva il 27 ottobre conferito l'incarico al democratico Montanelli, che inaugur\u00f2 una politica ultrademocratica, ovvero, nella terminologia politica dell'epoca, volta alla unione con gli altri stati italiani e alla ripresa congiunta della guerra all'Austria.\nProclamazione della Repubblica Romana.\nRestava aperta la questione romana, ove regnava ancora Pio IX, che gi\u00e0 il 29 aprile 1848, con una famosa allocuzione al concistoro, aveva condannato la guerra. Ma il consenso al conflitto venne esacerbato da un'azione contro Bologna, tentata dal generale Welden l'8-9 agosto e respinta dai bolognesi in armi.\nPio IX, tuttavia, non voleva (o forse non poteva) cedere e cos\u00ec accadde che il suo quinto primo ministro costituzionale, Pellegrino Rossi, venisse assassinato il 15 novembre. Seguirono manifestazioni patriottiche che costrinsero il Pontefice alla fuga, il 24 novembre, nella fortezza napoletana di Gaeta. Lo raggiunse, di l\u00ec a poco, Leopoldo II di Toscana, fuggito da Firenze il 30 gennaio, per salpare, il 21 anch'egli per Gaeta.\nA Roma venne costituito un governo provvisorio, che convoc\u00f2 nuove elezioni per il 21-22 gennaio 1849: la nuova assemblea venne inaugurata il 5 febbraio e, il 9 febbraio vot\u00f2 il \"decreto fondamentale\" di proclamazione della Repubblica Romana. In questo clima, il 12 dicembre entrava in Roma Garibaldi, con una legione di volontari.\nL'invasione della Repubblica Romana.\nPio IX chiede l'intervento delle potenze straniere.\nGiunti a Gaeta, Pio IX e Leopoldo II accettarono le offerte di protezione delle grandi potenze straniere.\nEssa fu possibile solo dopo che la sconfitta di Carlo Alberto a Novara il 22-23 marzo decise definitivamente della supremazia in Lombardia e costrinse il nuovo sovrano sardo, Vittorio Emanuele II, a concentrarsi sulla caotica situazione politica interna.\nLe quattro invasioni straniere.\nIl primo a muovere fu Luigi Napoleone, che il 24 aprile fece sbarcare a Civitavecchia un corpo di spedizione francese, guidato dal generale Oudinot. Questi tent\u00f2 l'assalto a Roma il 30 aprile, ma venne malamente sconfitto. Ripieg\u00f2 a Civitavecchia e chiese rinforzi.\nSi fece avanti, allora, il secondo concorrente, Ferdinando II, Re delle Due Sicilie: nei mesi precedenti egli era stato alle prese con la insurrezione siciliana (Messina era stata presa e saccheggiata il 7) e del Parlamento napoletano. Ma ora la repressione delle due opposizioni stava perfezionandosi e il Filangieri ottenne la capitolazione di Palermo, il 14 maggio e le camere vennero sciolte una terza e ultima volta il 12 marzo. Ferdinando decise quindi di tentare l'avventura e invi\u00f2 a invadere la Repubblica Romana 8500 uomini, con cinquantadue cannoni e cavalleria. Questo notevole corpo di spedizione venne, tuttavia, fu sconfitto a Palestrina da Garibaldi, il 9 maggio.\nContemporaneamente muoveva il terzo concorrente, il feldmaresciallo Radetzky, ormai libero di organizzare la ingente spedizione militare necessaria a reprimere, insieme, la Repubblica Romana e la Repubblica Toscana. Cominci\u00f2 inviando il d'Aspre su Livorno (presa e saccheggiata l'11 maggio) e Firenze (occupata il 25 maggio). Seguito dal Wimpffen, che prese Bologna il 15, dopo otto giorni di assedio, e Ancona, il 21, dopo venticinque giorni di assedio. Le operazioni militari disegnate dal Radetzky, come si \u00e8 visto, richiedevano tempo in quanto si scontravano su robuste piazzeforti e popolazioni decise a difendere i propri governi regolarmente eletti. L'influenza sull'Italia centrale, inoltre, non era esclusivo appannaggio austriaco, ma doveva contemperarsi con un'analoga influenza francese che Luigi Buonaparte, non ancora Imperatore, era deciso a ribadire, vendicando l'offesa subita il 30 aprile.\nTale ferrea volont\u00e0 imped\u00ec al quarto contendente, un corpo di spedizione spagnolo di discrete dimensioni (9\u00a0000 uomini), di esercitare alcuna influenza nella partita: esso giunse a Gaeta solo verso la fine di maggio, troppo tardi per competere con le forze francesi decise alla rivincita sulla repubblica e venne dirottato sull'Umbria.\nConsiderazioni strategiche.\nLo schieramento francese.\nSconfitti il 30 aprile i francesi avevano dovuto ritirarsi verso la costa, arretrando fino a Palo (presso Ladispoli), che era gi\u00e0 stato il luogo del loro primo bivacco dopo lo sbarco a Civitavecchia del 24 aprile.\nDopo aver fatto imbarcare i circa 200 feriti verso la Corsica, aver ripristinato le scorte di munizioni e viveri, inglobati i rinforzi (brigata Chadeysson ed il resto della brigata Levaillant) l'esercito di Oudinot, che ora contava 10000 uomini, fu pronto in pochi giorni ad una nuova marcia di avvicinamento verso Roma\nDurante la manovra di avvicinamento l'esercito francese si tenne vicino alla linea destra del Tevere, e per facilitare l'arrivo via fiume dei rinforzi previsti Oudinot invi\u00f2 il giorno 8 maggio un mezzo battaglione per occupare Fiumicino.\nLa colonna francese stazion\u00f2 il 10 e l'11 a Castel di Guido e presso il Tevere all'altezza della Magliana il giorno successivo.\nNei giorni seguenti i francesi si avvicinarono ulteriormente alla citt\u00e0 fino a porre, il 16, il quartier generale a villa Santucci, sulla via Portuense. Le mura di Roma distavano ora meno di quattro chilometri.\nI rinforzi continuarono ad arrivare, il 22 maggio, i circa 20000 francesi erano organizzati in 3 divisioni.\nIl tre giugno, giorno dell'attacco, i francesi avevano un esercito di 30000 uomini, 4000 cavalieri, appoggiati da un'imponente artiglieria (una decina di batterie divise tra artiglieria d'assedio e da campagna) e un migliaio di \"sappeurs\" (uomini del Genio).\nUomini, armi e attrezzature di rinforzo continuarono ad arrivare fino alla fine dell'assedio.\nComposizione dell'esercito francese (3 giugno 1849).\nComandante dell'artiglieria del corpo di spedizione: Fran\u00e7ois Augustin Thiry\nGENIO (937 uomini)\nComandante del genio del corpo di spedizione: Jean Baptiste Philibert Vaillant\n1\u00ba reggimento del genio\n2\u00ba reggimento del genio\nLa difesa di Roma.\nRoma non era sicuramente una citt\u00e0 fortificata secondo i criteri della guerra ottocentesca.\nA sud, est e nord era ancora circondata dalle mura aureliane, in massima parte costruite tra il III ed il VI secolo rinforzate, soprattutto nella parte meridionale, non lontano da Porta San Sebastiano, dei bastioni di Antonio da Sangallo il Giovane nel XVI secolo.\nIl tratto pi\u00f9 moderno della cinta muraria romana era quello occidentale, che andava da Porta Portese fino a congiungersi alle mura vaticane e costituiva le cosiddette mura gianicolensi, cingendo appunto il colle Gianicolo. L'importanza strategica del Gianicolo era dovuta al fatto che, essendo ormai l'artiglieria divenuta fondamentale nell'economia delle battaglie, dalla sua sommit\u00e0 si poteva bombardare facilmente la sottostante citt\u00e0 di Roma. Gi\u00e0 nell'attacco di aprile Oudinot aveva attaccato Roma in quel settore e dalla disposizione dell'esercito francese nella fine di maggio fu chiaro che avrebbe nuovamente cercato di prendere il controllo del Gianicolo.\nOltre all'inadeguatezza delle fortificazioni rispetto alle moderne artiglierie francesi i difensori dovevano affrontare vari problemi. Per difendere il Gianicolo non era sufficiente controllare le mura, ma bisognava evitare di perdere anche i presidi esterni costituiti da numerose ville (Villa Pamphili, Villa Corsini a porta San Pancrazio, Villa del Vascello, e altre). Il terreno oltre le mura era infatti in buona parte allo stesso livello delle fortificazioni, ed alcune ville superavano addirittura porta San Pancrazio in altimetria.\nNonostante l'evidenza delle intenzioni di Oudinot (che comunque, fino agli ultimi giorni della battaglia operer\u00e0 azioni di disturbo e finti attacchi in punti diversi) i difensori non potevano tralasciare il resto delle fortificazioni cittadine, dividendo quindi le loro artiglierie, consistenti in 74 tra cannoni e obici, in tutte le porte di accesso della citt\u00e0.\nGaribaldi, che veniva tenuto a guardia della frontiera napoletana ad Anagni, arriv\u00f2 a Roma solo il 27 aprile grazie all'intervento del generale Avezzana, che il 18 riusc\u00ec a vincere l'ostilit\u00e0 di Mazzini. La differenza di vedute tra quest'ultimo e Garibaldi segn\u00f2 comunque gli eventi della Repubblica Romana influenzandone pesantemente la gestione della difesa. Dopo il 30 aprile Mazzini aveva imposto a Garibaldi di non contrattaccare i francesi che si ritiravano per cercare di trovare un accordo politico con la Francia.\nAnche la scelta di promuovere, il 14 maggio come \"Generale di Divisione Comandante in Capo dell'Esercito\" Pietro Roselli, un romano, moderato ed ex soldato pontificio era inquadrabile con il progetto di Mazzini di non spaventare troppo il resto degli stati europei.\nRoselli e Garibaldi, che era generale di divisione e comandava la difesa del Gianicolo, non andarono mai d'accordo.\nIn tutto questo si frapposero le battaglie di battaglia di Palestrina e di Terracina con un ingente dispiego di forze che avevano abbandonato Roma. Fu Roselli a richiamare i volontari a Roma, pronto a organizzare la difesa, non fidandosi del trattato Mazzini-Lesseps.\nSecondo l'analisi presente nelle memorie di Gustav von Hoffstetter, maggiore dei bersaglieri di Manara, i romani non si erano prodigati, dopo la cacciata di Pio IX di organizzare una difesa adeguata, la prima disposizione ufficiale sull'organizzazione delle truppe all'interno della citt\u00e0 fu redatta e presentata da lui stesso il 5 giugno, ad assedio gi\u00e0 iniziato.\nLa mal riposta fiducia nella tregua concessa da Oudinot contribuir\u00e0 alla perdita inesorabile di Villa Pamphili e Villa Corsini. Difese dalle quattro compagnie del battaglione Pietramellara, rassicurate durante la visita del 2 giugno dal generale Roselli sull'impossibilit\u00e0 di un attacco prima del 4 saranno sorprese e facilmente sconfitte dai francesi in poco tempo.\nComposizione dell'esercito della Repubblica Romana.\nFANTERIA DI LINEA (8600 uomini)\nFANTERIA IRREGOLARE (4700 uomini)\nCAVALLERIA (690 uomini)\nARMI ACCESSORIE (800 uomini)\nL'assedio di Roma.\nOperazioni preliminari.\nOrganizzato il quartier generale presso Villa Santucci ed organizzate le truppe e le armi d'appoggio il generale Oudinot, inizi\u00f2 a provvedere alle prime esigenze strategiche dell'assedio.\nIl 29 fu iniziata la costruzione di un ponte di barche sul Tevere all'altezza della chiesa di Santa Passera per e assicurarsi la possibilit\u00e0 di trasferire facilmente uomini e mezzi sulla riva sinistra del fiume e controllarlo.\nIl 31 maggio, una brigata che si era portata a nord occup\u00f2 Monte Mario, che serv\u00ec da osservatorio per una ricognizione generali del genio e dell'artiglieria.\nPer isolare ulteriormente Roma si prepar\u00f2 la conquista di ponte Milvio che sar\u00e0 attaccato il 3 giugno.\nL'attacco proditorio.\nUna lettera firmata dal generale Oudinot e pervenuta il giorno 1\u00ba giugno al generale Pietro Roselli riportava come data della ripresa delle ostilit\u00e0 la mattina del 4 giugno:\nNonostante quanto facesse credere questa assicurazione alle 3 del mattino del 3 giugno, poco prima dell'alba, la colonna del generale Molli\u00e8re (affiancata da una seconda colonna, condotta da Levaillant), fece saltare alcune mine nel recinto della Villa Doria Pamphilj, scacciando gli assai sorpresi difensori. Da l\u00ec prosegu\u00ec contro Villa Corsini (detta anche \"Casino dei Quattro Venti\"), dove si erano rifugiati i circa 200 fuggitivi difensori del primo caposaldo, insieme a pochi bersaglieri del Pietramellara e al battaglione del Galletti. Tutte le forze romane, dopo tre ore di combattimenti, dovettero ripiegare sulla Villa del Vascello.\nLa linea di assalto dell'Oudinot ricalcava praticamente quella del 30 aprile, indirizzata com'era verso Porta San Pancrazio, sul lato occidentale delle mura aureliane, poco sotto il Vaticano e poco sopra Trastevere. Il piano di battaglia si era fatto per\u00f2 assai pi\u00f9 prudente e prevedeva l'occupazione preventiva del colle Gianicolo e delle ville (in particolare la Doria Pamphilj) da cui era partito, precedentemente, il vittorioso contrattacco di Garibaldi.\nLa battaglia del Gianicolo.\nGaribaldi fu pronto al combattimento verso le 5 del mattino, quando i francesi, grazie all'effetto sorpresa e alla debolezza dei presidi romani esterni alle mura della citt\u00e0 avevano gi\u00e0 conquistato le ville pi\u00f9 importanti costringendo i romani a ripiegare nella Villa del Vascello.\nLa prima intenzione di Garibaldi era stata, collocando le proprie forze presso piazza San Pietro, di minacciare il fianco sinistro francese, per costringerli ad abbandonare la posizione di porta Cavalleggeri, ma capendo che era troppo facilmente difendibile dal nemico trasfer\u00ec i suoi uomini a porta San Pancrazio.\nConscio dell'importanza strategica dell'edificio comand\u00f2, non appena ebbe organizzato una forza sufficiente, l'assalto a villa Corsini:\nLa prese verso le 7:30 per poi esserne di nuovo scacciato, e cos\u00ec un'altra volta, nel giro di un'ora con ingenti perdite:\nVerso le nove giunsero i bersaglieri lombardi di Manara, che avevano ricevuto nelle prime, concitate ore ordini contrastanti che contribuirono probabilmente a fargli perdere del tempo inutilmente e tentarono anch'essi di conquistare villa Corsini, occupando con una compagnia casa Giacometti per fornire copertura alle altre due compagnie, che assaltarono villa Valentini prima e villa Corsini subito dopo ma senza riuscire ad impadronirsi di quest'ultima.\nUn successivo assalto sembr\u00f2 dare maggiori speranze, sia perch\u00e9 appoggiato da alcuni pezzi d'artiglieria collocati al Vascello, sia perch\u00e9 i volontari erano stati seguiti da molti romani, galvanizzati dall'esempio che si osservava assai bene dalle mura. Oltre la villa, tuttavia, l'artiglieria francese era assai forte e ben piazzata: spazz\u00f2 la posizione appena conquistata dai romani costringendoli alla fuga e incalzandoli con le riserve. In questo assalto trov\u00f2 la morte Masina.\nSegu\u00ec un ultimo tentativo nel tardo pomeriggio, velleitario ed infruttuoso, nel corso del quale vennero feriti Emilio Dandolo e Goffredo Mameli che spirer\u00e0 il 6 luglio per le ferite riportate ad una gamba.\nNel corso della giornata Garibaldi aveva avuto a disposizione (mai tutti assieme) circa 6000 uomini, contro 16000 ben schierati e muniti di sovrabbondante artiglieria. Rosetti era stato, in effetti, condizionato da una manovra diversiva operata dalla brigata di Sauvant, discesa da Monte Mario. Ma si tratt\u00f2, probabilmente, di un grave errore di valutazione.\nA sera, dopo 16 ore di combattimenti, le posizioni sul Gianicolo erano divise fra i francesi, che si fortificavano alla Doria Pamphilj e alla Corsini e i romani, attestati quasi esclusivamente al Vascello, ultima posizione prima delle mura di Roma. I difensori avevano perso almeno 700 uomini, 500 tra morti e feriti per la Legione Italiana di Garibaldi e 200 fra i bersaglieri di Manara; molto maggiore era il numero dei feriti. Oudinot perse fra 250 e 400 soldati, e una quindicina di ufficiali.\nCostruzione della trincea francese.\nDa quel giorno la difesa di Roma dipese, sostanzialmente, dalla tenuta della Villa del Vascello, la cui difesa fu affidata al Medici. Essa, tuttavia, non venne subito assaltata dall'Oudinot, il quale preferiva cominciare il bombardamento della citt\u00e0, che gli risultava assai agevole dalle posizioni rialzate e assai prossime alle mura che aveva conquistato. Si concentr\u00f2, in particolare, sul quartiere di Trastevere che giaceva, l\u00ec, indifeso, sotto il suo sguardo.\nI francesi avevano conquistato, inoltre, gi\u00e0 dal 4 giugno una testa di ponte oltre ponte Milvio.\nA partire da quella stessa data Oudinot aveva dato ordine di iniziare la costruzione di trincee e fortificazioni dalla chiesa di San Pancrazio fino alle scarpate di via Portuense, di fronte al Testaccio, con l'impiego di circa 1200 uomini condotti dagli ufficiali del genio. Sar\u00e0 il generale Vaillant, comandante del genio francese a spiegare in seguito la scelta di voler rafforzare la propria posizione anzich\u00e9 attaccare immediatamente e pesantemente la citt\u00e0 come un modo per annullare il rischio di sconfitte come quella del 30 aprile precedente ed evitare allo stesso tempo massacri e distruzioni inutili.\nI primi giorni dopo il 3 giugno, intrapresa la costruzione delle fortificazioni, i francesi non si impegnarono in attacchi importanti contro le postazioni romane, limitandosi a coprire il lavoro del Genio e difendendosi dalle sortite degli avversari.\nLe forze romane dovevano riorganizzarsi dalla cruenta giornata del 3 giugno, e per i primi giorni non tentarono assalti ma solo deboli sortite di disturbo. Tra i vari problemi era imperativo sostituire i numerosi ufficiali caduti e rifornire di munizioni il Vascello e rinforzarlo.\nSu invito di Garibaldi, il giorno 4 giugno, il colonnello Manara assunse il ruolo di capo dello Stato Maggiore.\nUna sortita di disturbo abbastanza importante fu organizzata per il 9 giugno contro i lavori di fortificazione del fianco sinistro francese e l'azione d'attacco venne affidata ai finanzieri e ad un battaglione del quinto reggimento con la copertura dei bersaglieri. Le perdite da parte romana furono di circa 20 uomini ed i francesi furono costretti ad interrompere i lavori per qualche ora.\nUno scontro pi\u00f9 o meno casuale avvenne il 12. Un battaglione dei difensori lavorava ad opere di fortificazione che vennero disturbate da alcuni reparti francesi. Il colonnello del Genio decise allora di contrattaccare gli assaltatori con tutte le forze a sua disposizione arrivando fino alla parallela francese, dove la linea di fuoco nemica procur\u00f2 la morte di 25 uomini ed alcuni ufficiali, fra i quali il capo battaglione Panizzi, le perdite francesi furono pi\u00f9 contenute, 7 morti e 25 feriti.\nIl primo bombardamento.\nIl giorno 12 i francesi inviarono un ultimatum che il presidente Giuseppe Galletti lesse all'Assemblea costituente, il messaggio minacciava, in caso di rifiuto ad arrendersi l'intensificarsi del bombardamento:\nL'Assemblea respinse l'ultimatum facendo notare, nella risposta al generale Oudinot, che la Repubblica Romana continuava ad attenersi agli accordi Mazzini-di Lesseps del 31 maggio.\nCome promesso, dal giorno successivo il bombardamento francese si intensific\u00f2, Hoffstetter annota:\nLe artiglierie francesi non diedero tregua ai difensori: cannoni e mortai battevano, soprattutto, il Vascello, le propriet\u00e0 adiacenti, San Pietro in Montorio, le mura e, meno di frequente, la citt\u00e0 stessa.\nIn pochi giorni molti bastioni erano pesantemente danneggiati e il cannoneggiamento continuo impediva ogni tentativo di riparazione.\nGli assedianti continuavano, nel frattempo a scavare le trincee per avvicinarsi alle mura cittadine al ritmo di 70-80 metri al giorno circa.\nIl primo assalto francese.\nCon l'artiglieria al completo (una quarantina tra cannoni, obici e mortai), i francesi non tardarono ad aprire delle brecce nelle mura romane, e durante la notte tra il 21 e il 22 giugno Oudinot congegn\u00f2 una serie di attacchi: fall\u00ec la conquista di casa Giacometti, presso il Vascello, ma prese un tratto dei bastioni centrali e dei bastioni Barberini, a fianco di Porta Portese, che aprivano loro la via di Trastevere.\nMazzini, spalleggiato dal generale Pietro Roselli, avrebbe voluto un contrattacco gi\u00e0 dal pomeriggio, o nella mattina successiva. Ma Garibaldi, che aveva ormai conquistato il consenso dell'intero esercito e dei volontari, giudic\u00f2 assai pi\u00f9 saggio ridurre il perimetro di difesa, non ostinandosi a trattenersi direttamente sotto le batterie francesi. Si preoccup\u00f2, soprattutto, di fortificare casa Savorelli affidata al Manara, e villa Spada affidata al Sacchi con lo Zampieri. Da qui tent\u00f2 di rafforzarsi, comandando, il 22, l'assalto a Casa Barberini, presa e perduta.\nIl secondo bombardamento.\nCome gi\u00e0 aveva fatto il dopo il 3 giugno, anche questa volta Oudinot scelse di non comandare immediatamente l'assalto, ma prefer\u00ec indulgere a un feroce bombardamento, prolungato per pi\u00f9 giorni. Al contrario del precedente, per\u00f2, esso venne rivolto anche sulla citt\u00e0, con la finalit\u00e0 di indurre Roma alla resa. A nulla valse la vibrata protesta avanzata, il 24, dal corpo consolare.\nFurono colpiti e danneggiati infatti importanti monumenti della citt\u00e0 quali il Casino dell'Aurora di Palazzo Pallavicini Rospigliosi, dove una palla di cannone aveva centrato la loggia, senza comunque danneggiare la celebre Aurora di Guido Reni e il tempio della Fortuna Virile, danneggiandone un capitello.\nOudinot si preoccup\u00f2 immediatamente di rinforzare i bastioni appena conquistati e decise, anche da essi di sviluppare un sistema di trincee.\nIl 26 comand\u00f2 un nuovo assalto al Vascello (casa Giacometti era stata abbandonata due giorni innanzi) ma Medici e i suoi volontari respinsero ancora una volta l'assalto. La villa era ormai devastata dalle artiglierie francesi ed era l'unico caposaldo esterno alle mura di Roma:\nUn altro attacco al Vascello venne respinto dai finanzieri la notte del 28.\nIl 29, in occasione della festa dei Santi Pietro e Paolo venne illuminata la cupola della Basilica, in segno di spregio verso gli assedianti e incoraggiamento verso tutti i romani.\nL'attacco decisivo.\nLa notte 29 e il 30 giugno inizi\u00f2 l'ultima battaglia della Repubblica Romana.\nPoco dopo le 2 del mattino i francesi assaltarono in silenzio la breccia del bastione VIII, organizzati in due colonne di tre compagnie comandate dal colonnello Espinasse.\nRaggiunsero praticamente indisturbati villa Spada, dove i romani riuscirono a fermarli provvisoriamente. Nell'attacco a sorpresa persero la vita circa 40 difensori, tra i quali Emilio Morosini e gli artiglieri della \"batteria della Montagnola\" vennero sopraffatti in un cruento corpo a corpo.\nL'alba del 30 si combatt\u00e9 furiosamente a Villa Spada e e villa Savorelli nella quale avevano ripiegato su ordine Garibaldi gli uomini di Medici ancora asserragliati al Vascello.\nI cannoni francesi non smisero di colpire le postazioni romane. Durante la mattinata trovarono la morte Luciano Manara ed Andrea Aguyar.\nLa battaglia si trascin\u00f2, perdendo di foga, fino alla sera.\nLa resa.\nA mezzogiorno del 1\u00ba luglio fu stipulata una breve tregua per raccogliere i morti e i feriti. Garibaldi e altri pochi uomini, ritiratisi definitivamente da Villa Spada, ripiegarono lungo la Lungara sperando di poter fermare il nemico a ponte San Angelo, barricandosi oltre il Tevere.\nAlla Assemblea Costituente Mazzini dichiar\u00f2 che l'alternativa era tra la capitolazione totale e la battaglia in citt\u00e0, con conseguenti distruzioni e saccheggi. Giunse allora Garibaldi, che conferm\u00f2 che oramai ogni resistenza era inutile.\nGaribaldi lascia Roma.\nAppurato che Roma era di fatto ormai indifendibile, bisognava valutare se esistessero alternative alla pura e semplice capitolazione e si poteva trattare per ottenere dignitose condizioni di resa. Si giunse a definire l'azione come \"uscita dalla citt\u00e0\" di tutti i combattenti che condividevano la decisione; obiettivo era quello di portare l'insurrezione nelle province di quella parte degli Stati pontifici non occupati dalle truppe francesi.\nLa mattina del 2 luglio Garibaldi tenne in piazza San Pietro il famosissimo discorso: \"io esco da Roma: chi vuol continuare la guerra contro lo straniero, venga con me... non prometto paghe, non ozi molli. Acqua e pane quando se ne avr\u00e0\". Diede appuntamento per le 18 in piazza San Giovanni, dove trov\u00f2 circa 4 000 armati, ottocento cavalli e un cannone, circa due terzi dei difensori repubblicani: alle 20 usc\u00ec dalla citt\u00e0 seguito dalle truppe e dalla moglie Anita, vestita da uomo.\nIl generale Oudinot non ritenne opportuno tentare di fermare questo esodo armato per varie ragioni: anzitutto liberava la citt\u00e0 da tutti gli \"esagitati\", la cui reazione alla prossima occupazione militare era imprevedibile; esonerava la Francia da ogni incombenza sulla gestione dei prigionieri; le truppe di Garibaldi si sarebbero trasferite verso i territori appena rioccupati dagli Austriaci di Costantino d'Aspre, che restavano, dopotutto, dei nemici \"ereditari\" della Francia.\n\u00c8 perfino possibile immaginare che Luigi Buonaparte ed il suo sottoposto Oudinot, nella grande ipocrisia che caratterizz\u00f2 l'intera loro azione in quei mesi, abbiano realmente sperato che il massacro dei volontari da parte dell'Aspre avrebbe fatto dimenticare le gravi colpe della Francia verso la causa nazionale italiana. Un calcolo che non deve apparire del tutto mal riuscito, se si considera il generale favore con cui nel 1859 venne accolta l'alleanza di Cavour con l'ormai imperatore Napoleone III.\nL'ingresso dei francesi.\nI francesi non entrarono prima di mezzogiorno, occupando Trastevere, Castel Sant'Angelo, il Pincio e Porta del Popolo; Oudinot giunse solo in serata, con 12.000 soldati.\nUltimo vessillo della rivoluzione del 1848 resisteva, indomita ma assediata, solo la citt\u00e0-fortezza di Venezia.\nI risvolti dell'assedio nella politica.\nL'opinione pubblica e il Parlamento francese erano molto sensibili riguardo alle notizie provenienti da Roma e Mazzini stesso sperava anche dopo l'attacco del 3 giugno in una risoluzione politica.\nA Parigi arrivavano comunque informazioni abbastanza confuse e distorte, tanto che gli ambienti della sinistra, approfittando di un clima di disordini e sollevamenti di piazza, arrivarono a presentare l'assedio come una nuova sconfitta di Oudinot.\nNella seduta dell'11 giugno dell'Assemblea nazionale, Alexandre Ledru-Rollin presentava cos\u00ec la questione: \nNonostante questo ed altri interventi, l'Assemblea voto per continuare lo stato d'assedio."}
{"id": "1089366", "revid": "78273", "url": "https://it.wikipedia.org/wiki?curid=1089366", "title": "Ativa", "text": ""}
{"id": "1089370", "revid": "123612869", "url": "https://it.wikipedia.org/wiki?curid=1089370", "title": "I sette neoplatonici emigrati in Persia", "text": "I sette neoplatonici emigrati in Persia furono sette filosofi greci che intorno al 530 si recarono per qualche tempo alla corte sasanide.\nDopo la chiusura dell'Accademia di Atene da parte di Giustiniano I nel 529 sette membri neoplatonici dell'Accademia emigrarono in Persia, che all'epoca era in guerra contro l'Impero romano d'Oriente, accettando l'invito di Cosroe I, o, pi\u00f9 probabilmente, del suo predecessore Kavad I (498-531). \nEssi erano:\nI filosofi trascorsero certamente del tempo alla corte di Cosroe I. Successivamente, in seguito ad un accordo stipulato tra il sovrano sasanide e Giustiniano, fu loro concesso di ritornare in patria. Secondo la testimonianza di Agazia Scolastico ci\u00f2 avvenne nel settembre del 532. \nL'episodio dell'emigrazione in Persia di questi filosofi, sul quale disponiamo di un'unica fonte (che scrisse a cinquant'anni di distanza), riveste un duplice interesse. In primo luogo potrebbe aver contribuito all'interesse per il neoplatonismo avvertibile in Oriente ancora in epoca islamica. Inoltre questi intellettuali potrebbero aver trovato in Persia scritti greci non pi\u00f9 disponibili in Occidente: ad esempio Simplicio \u00e8 l'unica nostra fonte sull'opera perduta di Ipparco sulla gravit\u00e0 e Prisciano Lidio \u00e8 la nostra migliore fonte sull'opera di Posidonio sulle maree.\nFonti.\nAgazia Scolastico, \"Storie\", 30-31."}
{"id": "1089371", "revid": "125908009", "url": "https://it.wikipedia.org/wiki?curid=1089371", "title": "Citt\u00e0 dell'Ucraina", "text": "In Ucraina, al 1\u00ba gennaio, 2017, vi erano 460 citt\u00e0 (\", misto\") 885 insediamenti urbani e 28.377 villaggi.\nDi seguito l'elenco delle citt\u00e0 in ordine di popolazione (dati del censimento 2001).\nCitt\u00e0 dell'Ucraina.\nKiev \u00e8 la capitale.\nStatus.\nGli status delle citt\u00e0 sono i seguenti:"}
{"id": "1089372", "revid": "125071531", "url": "https://it.wikipedia.org/wiki?curid=1089372", "title": "Campbell Scott", "text": "Biografia.\nFiglio degli attori George C. Scott e Colleen Dewhurst, ha un fratello, Alexander Scott.\nDebutta nel 1987 nel film \"Dentro la grande mela\", con Jodie Foster e Tim Robbins, e si fa notare nei film \"Che mi dici di Willy?\" e ne \"Il t\u00e8 nel deserto\" di Bernardo Bertolucci. Recita al fianco di Julia Roberts in \"Scelta d'amore - La storia di Hilary e Victor\", del 1991, nel quale \u00e8 presente anche sua madre nel ruolo di Estella Whittier. Successivamente recita in film come \"Gli imbroglioni\", \"La formula\" e \"The Exorcism of Emily Rose\".\nDal 2006 al 2007 far\u00e0 parte del cast di \"Six Degrees - Sei gradi di separazione\", recitando la parte di Steven Caseman; la serie viene cancellata dopo una sola stagione. Reciter\u00e0 in \"Scrivimi una canzone\", un film di Marc Lawrence. A partire dal 2009 diventer\u00e0 uno dei protagonisti della serie \"Royal Pains\", nella parte del miliardario Boris Kuester von Jurgens-Ratenicz, ricoprendo il ruolo fino al 2016. Reciter\u00e0 la parte di Richard Parker, il padre di Peter, nel film basato sulla Marvel Comics \"The Amazing Spider-Man\", ricoprendo poi il ruolo anche nel sequel \"The Amazing Spider-Man 2 - Il potere di Electro\". Nel 2017 entra nel cast della serie televisiva \"House of Cards - Gli intrighi del potere\" nel ruolo di Mark Usher. Nel 2019 partecipa alla serie \"Soundtrack\"."}
{"id": "1089373", "revid": "78273", "url": "https://it.wikipedia.org/wiki?curid=1089373", "title": "Abbazia di S. Giovanni Theresti", "text": ""}
{"id": "1089374", "revid": "486946", "url": "https://it.wikipedia.org/wiki?curid=1089374", "title": "Doge di Venezia", "text": ""}
{"id": "1089376", "revid": "1543377", "url": "https://it.wikipedia.org/wiki?curid=1089376", "title": "Azienda Siciliana Trasporti", "text": "L'Azienda Siciliana Trasporti (AST) \u00e8 una azienda pubblica della Regione Siciliana per il trasporto interurbano, che collega i principali centri della Sicilia svolgendo altres\u00ec servizio di trasporto urbano in 16 citt\u00e0 dell'isola.\nStoria.\nL'Azienda Siciliana Trasporti fu fondata nel 1947 allo scopo di provvedere una rete di collegamento su strada che permettesse la mobilit\u00e0 dei cittadini all'interno della Sicilia collegando con i rispettivi capoluoghi di provincia e con il capoluogo regionale anche zone ed aree che ne erano sprovviste.\nVenne istituita come societ\u00e0 pubblica con la legge regionale n. 7 del 22 agosto 1947 allo scopo dichiarato di \"provvedere a servizi di trasporto di persone e cose\". La legge regionale n. 22 del 13 marzo 1950 ne ordin\u00f2 le funzioni.\nL'AST \u00e8 stata trasformata in Societ\u00e0 per azioni nell'ambito delle attuali linee di orientamento a livello europeo nel gennaio 2006, e il suo socio unico \u00e8 la Regione siciliana.\nDal 1997 \u00e8 presidente (o commissario) Dario Lo Bosco che si dimette nel novembre 2015 perch\u00e9 arrestato nell'ambito di un'inchiesta della procura di Palermo su appalti pubblici e corruzione .\nNel febbraio 2016 il presidente della regione Rosario Crocetta nomina presidente dell'Ast Massimo Finocchiaro, imprenditore, responsabile de Il Megafono - Lista Crocetta per la provincia di Messina.\nSettori di attivit\u00e0.\nL'AST opera in un territorio di 11.891 km\u00b2 di superficie, pari al 47% della superficie regionale fornendo i propri servizi ad una popolazione di 3.456.649 di abitanti, 69% della popolazione regionale residente in 128 comuni..\nIl servizio urbano viene espletato nei comuni di: Alcamo, Mazara del Vallo, Salemi, Acireale, Caltagirone, Carlentini, Gela, Lentini, Patern\u00f2, Barcellona Pozzo di Gotto, Milazzo, Chiaramonte Gulfi, Modica, Ragusa, Scicli e Siracusa.\nLa popolazione complessiva servita \u00e8 pari a 732.767 abitanti su una superficie di 957\u00a0km\u00b2; in totale sono percorsi 6.287.765\u00a0km/anno.\nLa rete interurbana si compone di 154 linee e serve una popolazione di 3.564.649 abitanti su una superficie di 12.477\u00a0km\u00b2; i km/anno prodotti risultano pari a 26.509.790.\nAltre attivit\u00e0.\nA partire dagli anni novanta si \u00e8 avviata una progressiva diversificazione dell'attivit\u00e0 produttiva dell'azienda che ha assunto la gestione degli impianti di risalita della stazione sciistica di Piano Battaglia sulle Madonie. Ha poi acquisito una partecipazione azionaria nella Societ\u00e0 Interporto di Catania S.p.A.\nDetiene inoltre il pacchetto di maggioranza delle seguenti societ\u00e0:\nIl parco autobus.\nIl parco veicolare AST dichiarato dall'azienda al termine del 2012 \u00e8 composto da autobus urbani, suburbani, interurbani e gran turismo.\nDati societari.\nStruttura territoriale.\nL'azienda \u00e8 presente nel territorio regionale mediante tre strutture territoriali:"}
{"id": "1089377", "revid": "287204", "url": "https://it.wikipedia.org/wiki?curid=1089377", "title": "Lapo Tedesco", "text": "Biografia.\nLe poche notizie che si conoscono sulla sua figura ci sono state riferite da Giorgio Vasari nelle \"Vite\", che lo indica come il padre di Arnolfo di Cambio.\nTra le opere che gli vengono attribuite ci sono il Palazzo del Bargello (dal 1255) e Palazzo Spini Feroni a Firenze (nell'ultimo avrebbe lavorato anche il giovane Arnolfo) e la ricostruzione del Duomo di Arezzo, del quale avrebbe fornito il progetto seguito poi da Margaritone d'Arezzo."}
{"id": "1089386", "revid": "1305887", "url": "https://it.wikipedia.org/wiki?curid=1089386", "title": "H2O", "text": ""}
{"id": "1089387", "revid": "1543377", "url": "https://it.wikipedia.org/wiki?curid=1089387", "title": "Contea di Wibaux", "text": "La contea di Wibaux (in inglese Wibaux County) \u00e8 una contea del Montana, negli Stati Uniti. Il suo capoluogo amministrativo \u00e8 l'omonima Wibaux.\nStoria.\nNel 1876 la zona vide il passaggio del generale George Armstrong Custer nel suo tragitto verso Little Big Horn.\nIl periodo che and\u00f2 dal 1880 al 1910 vide nell'area un gran movimento di allevatori ed attivit\u00e0 legate al bestiame tra i quali il francese Pierre Wibaux, da cui deriva ovviamente il nome della contea. Molte famiglie con questo cognome tuttora esistenti discendono dalla sua famiglia o dai suoi dipendenti.\nGeografia fisica.\nLa contea ha un'area di 2.305 km\u00b2 di cui lo 0,09% \u00e8 coperto d'acqua. Confina con le seguenti contee:"}
{"id": "1089388", "revid": "106908", "url": "https://it.wikipedia.org/wiki?curid=1089388", "title": "Fiat Polski 125p", "text": ""}
{"id": "1089389", "revid": "8363844", "url": "https://it.wikipedia.org/wiki?curid=1089389", "title": "Jacques Mornard", "text": ""}
{"id": "1089390", "revid": "729019", "url": "https://it.wikipedia.org/wiki?curid=1089390", "title": "Battaglione Lucetti", "text": "Il Battaglione Lucetti \u00e8 stata una brigata partigiana anarchica operante nei dintorni di Carrara.\nLa Resistenza degli anarchici a Carrara.\nNella Lunigiana e nella zona di Carrara operarono, con circa un migliaio di combattenti, diverse formazioni libertarie: oltre alla Gino Lucetti, la \"Lucetti bis\", la \"Michele Schirru\", la \"Garibaldi Lunense\" la \"Elio Wochiecevich\", le \"Sap Renato Macchiarini\", le \"Sap-Fai\".\nCi\u00f2 \u00e8 peculiare considerando che nel resto d'Italia, pur essendovi autonome formazioni anarchiche in numero non trascurabile, gli anarchici confluirono in gran parte nelle Brigate d'assalto Garibaldi (a Piacenza, ad esempio, l'anarchico Emilio Canzi era il comandante militare unico della XIII zona operativa) o nelle formazioni di Giustizia e Libert\u00e0 (a Roma, ad esempio, molti anarchici militavano in quest'ultima formazione comandata da Vincenzo Baldazzi, legato da rapporti di antica amicizia con Errico Malatesta, mentre l'anarchico Raffaele De Luca fu uno dei capi e fondatori di Bandiera Rossa).\nLa storia e il tessuto sociale di Carrara) crearono invece le condizioni affinch\u00e9 la presenza di autonome formazioni partigiane anarchiche fosse la pi\u00f9 alta di tutta Italia. In particolare, fin dall'inizio del XX secolo con lo svilupparsi del movimento operaio nel settore dell'estrazione e della lavorazione del marmo, Carrara si pu\u00f2 considerare la patria del social-comunismo di matrice libertaria e questa impronta ebbe larga influenza sull'antifascismo locale.\nLa formazione del Battaglione.\nLa Provincia di Massa e Carrara, cos\u00ec come le province confinanti, fu uno dei principali obiettivi degli attacchi squadristici degli anni venti e degli scontri con le formazioni di difesa proletaria. In seguito, durante il ventennio, l'antifascismo di Carrara non si spense nonostante la presenza in loco del gruppo degli \"squadristi carrarini\", spesso al servizio dei grossi industriali del marmo (che sotto il fascismo videro incrementare le attivit\u00e0 di estrazione e lavorazione del materiale, sempre pi\u00f9 richiesto per il desiderio del regime di imitare i fasti della Roma imperiale). Negli anni venti i \"carrarini\" rappresentavano una delle milizie pi\u00f9 mobili dello squadrismo fascista, e furono coinvolti nell'attacco della camera del Lavoro di Genova, nei Fatti di Sarzana e nei Fatti di Parma.\nDopo l'8 settembre 1943 le truppe tedesche decisero di disarmare i soldati italiani della caserma Dogali di Carrara ma diversi anarchici, guidati da Romualdo Del Papa, intervennero e si impossessarono delle armi. In tal modo riuscirono a strutturare le prime brigate partigiane, come la \"Lucetti\", che si costitu\u00ec inizialmente nella cava di Lorano ed ebbe come comandante Ugo Mazzucchelli. Il battaglione venne dedicato a Gino Lucetti, nativo di Avenza, che nel 1926 tent\u00f2 di uccidere Benito Mussolini con una bomba a mano e venne per questo incarcerato.\nInfluenze sulla cultura di massa.\nIl libro \"Il coraggio del pettirosso\" di Maurizio Maggiani parla della Lucetti riportando alcuni versi della canzone anarchica \"Dai monti di Sarzana\" (nota anche come \"Dai monti di Carrara\") e asserendo che nessun nazifascista riusc\u00ec mai a imprigionare e portare a valle i partigiani del Battaglione e soltanto i carabinieri, dopo la Liberazione, furono in grado di farlo sciogliere."}
{"id": "1089391", "revid": "8363856", "url": "https://it.wikipedia.org/wiki?curid=1089391", "title": "Ramon Ivanovich Lopez", "text": ""}
{"id": "1089392", "revid": "124716991", "url": "https://it.wikipedia.org/wiki?curid=1089392", "title": "Kevin Williamson", "text": " Dal 1999 \u00e8 stato produttore esecutivo e sceneggiatore della serie TV \"Dawson's Creek\" e, dal 2009, della serie TV \"The Vampire Diaries\".\nNel 1997 ha vinto il Saturn Award per la miglior sceneggiatura per aver scritto il film thriller/horror \"Scream\" (1996), diretto da Wes Craven.\nVita privata.\nKevin si \u00e8 dichiarato gay con amici e familiari nel 1992. \u00c8 stato per anni fidanzato con lo stilista George Kotsiopoulos."}
{"id": "1089394", "revid": "16066", "url": "https://it.wikipedia.org/wiki?curid=1089394", "title": "Mitoraj", "text": ""}
{"id": "1089398", "revid": "1543377", "url": "https://it.wikipedia.org/wiki?curid=1089398", "title": "Sandro Paternostro", "text": "Nel 1986 gli \u00e8 stato assegnato il Premio intitolato a Vittorio De Sica per la televisione.\nBiografia.\nNasce dall'avvocato Roberto, esponente di una famiglia notabile originaria di Misilmeri, che fu nel 1930 segretario provinciale di Palermo del PNF e da Clementina Savagnone.\nDurante gli anni universitari \u00e8 iscritto ai GUF e partecipa ai Littoriali della cultura e dell'arte. \nIl giornalismo.\nEsord\u00ec nel giornalismo della carta stampata dopo la guerra come collaboratore del quotidiano \"L'Ora\" di Palermo, per continuare a Roma con Il Tempo e con altri quotidiani e passare infine nei primi anni cinquanta alla radio della RAI. Nel 1956 pass\u00f2 al Telegiornale Rai e svolse successivamente il ruolo di corrispondente da varie capitali estere.\nNegli anni sessanta divenne corrispondente da Bonn, allora capitale amministrativa della Repubblica Federale Tedesca e, successivamente, da Pechino, dove segu\u00ec gli eventi della grande rivoluzione culturale cinese, raccontati con ironia anche in un libro edito nel 1971 dal titolo \"Qui Pechino\". Prosegu\u00ec il lavoro di corrispondente della RAI da Londra, conducendo le sue cronache con professionismo e rigore pur senza rinunciare al gusto per la battuta sarcastica che lo fa diventare in quegli anni il giornalista pi\u00f9 popolare dopo Ruggero Orlando. \nAlcuni suoi vezzi, quali quello di un massiccio ricorso all'abbigliamento di foggia inglese (con vistose cravatte alla moda), insieme ai capelli impomatati e sempre tinti di nero, hanno costituito l'occasione per celebri imitazioni televisive. Memorabile \u00e8 rimasto il suo stile - spesso improntato ad un'improvvisazione di stile \"na\u00efve\" - nel dare le notizie, spesso senza nascondere una certa emozione.\nLa televisione.\nPaternostro and\u00f2 in pensione dopo trentasette anni di lavoro come giornalista, ma nel 1988 lanci\u00f2 da Londra attraverso la \"Visnews\" un telegiornale tutto nuovo, \"Teledomani\". In onda sul circuito di TivuItalia, Teledomani rimane nella storia della televisione come il primo telegiornale internazionale trasmesso via satellite. Il programma, un esperimento non solo editoriale ma anche a livello tecnico, era coordinato da Sal Sparace (ora alla direzione tecnica della SKY TV Londra).\nSubito dopo il giornalista viene rilanciato da Piero Chiambretti come personaggio televisivo di Raitre. Chiambretti lo chiama a collaborare con lui in programmi quali \"Prove tecniche di Trasmissione\" (1989) e \"Servizi segreti\" (1993).\nIl programma televisivo di maggiore successo di questo periodo \u00e8 \"Diritto di replica\" (1993-1994), in cui si avvale della collaborazione di Fabio Fazio, Oreste De Fornari, Stefano Magagnoli ed Enrico Magrelli per realizzare servizi e interviste su temi controversi riguardanti l'attualit\u00e0, la politica e il costume, e in cui conclude sempre le sue interviste con la \"domanda delle cento pistole\".\nGli ultimi anni.\nA quasi settantasei anni, il 17 giugno 1998, desta scalpore il suo matrimonio, dopo 5 anni di fidanzamento, con la soubrette Carmen Di Pietro, di oltre quarant'anni pi\u00f9 giovane di lui. Nell'ultimo periodo della sua vita, per il peggioramento delle sue condizioni di salute a causa del diabete, ritorna a Londra dove vivevano i suoi due figli, Roberto e Alessandra, detta Sandra, attrice, nati dalla prima moglie Karin. Muore al \"The Whittington Hospital\" domenica 23 luglio 2000. Il funerale si tiene venerd\u00ec 28 nella chiesa italiana di San Pietro, e il corpo viene in seguito cremato."}
{"id": "1089400", "revid": "287204", "url": "https://it.wikipedia.org/wiki?curid=1089400", "title": "Marcia di Garibaldi dopo la caduta di Roma", "text": "La marcia di Garibaldi dopo la caduta di Roma, compiuta dal generale nizzardo, rappresent\u00f2 il fallito tentativo di rinfocolare i moti patriottici ed insurrezionali in Italia centrale, dopo la caduta della Repubblica Romana. Rappresenta il penultimo episodio delle rivoluzioni italiane del 1848-49.\nAntefatti.\nLa Prima guerra di indipendenza.\nIl 18-23 marzo 1848, con le cinque giornate di Milano, ebbe inizio la prima guerra di indipendenza, che coinvolse, oltre al grande esercito sardo, le pi\u00f9 piccole armate toscana e romana, nonostante le resistenze del Pontefice.\nEssa ebbe fine il 9 agosto, con la firma dell'Armistizio di Salasco. Che, per\u00f2, entrambi i contendenti principali (Carlo Alberto e Radetzky) sapevano temporaneo.\nLa lunga tregua armata dell'armistizio di Salasco.\nSi apr\u00ec, quindi, un complesso periodo in cui l'intera politica italiana venne dominata alla prossima ripresa delle ostilit\u00e0 con l'Impero austriaco: il governo sardo e i patrioti democratici cercavano di profittare della tregua per allineare quante pi\u00f9 forze possibili. Persa ogni illusione rispetto a Ferdinando II delle Due Sicilie, la questione fondamentale riguardava l'atteggiamento di Firenze e Roma.\nLe invasioni straniere.\nGiunti a Gaeta, Pio IX e Leopoldo II accettarono le offerte di protezione delle grandi potenze straniere. Essa fu possibile solo dopo che la sconfitta di Carlo Alberto a Novara il 22-23 marzo decise, definitivamente, della supremazia in Lombardia e costrinse il nuovo sovrano sardo, Vittorio Emanuele II, a concentrarsi sulla caotica situazione politica interna.\nIl primo a muovere fu Luigi Napoleone, che il 24 aprile fece sbarcare a Civitavecchia un corpo di spedizione francese, guidato dal generale Oudinot. Questi tent\u00f2 l'assalto a Roma il 30 aprile, ma venne malamente sconfitto. Ripieg\u00f2 a Civitavecchia e chiese rinforzi.\nSegu\u00ec un corpo di spedizione napoletano, fermato da Garibaldi a Palestrina, il 9 maggio. Poi una prima armata austriaca, che saccheggi\u00f2 Livorno, l'11 maggio, occup\u00f2 Firenze il 25 maggio, seguita da una seconda, che assedi\u00f2 e prese Bologna, il 15, ed Ancona, il 21.\nVenne, infine, un corpo di spedizione spagnolo, che giunse a Gaeta solo verso la fine di maggio, e venne inviato ad occupare l'Umbria, senza scontri memorabili.\nLa resa di Roma.\nI francesi assediano Roma.\nLa necessit\u00e0 di riscattare la sconfitta del 30 aprile, e il desiderio di compensare i successi del Radetzky in Toscana, Emilia, Marche, indussero Luigi Buonaparte, non ancora Imperatore, ad inviare contro Roma complessivamente oltre 30\u00a0000 soldati e un possente parco d'assedio.\nIl 31 maggio, il generale francese Oudinot rinneg\u00f2 un trattato di alleanza negoziato dal Lesseps e annunci\u00f2 la ripresa delle ostilit\u00e0.\nRoma venne assaltata all'alba del 3 giugno. La resistenza si protrasse sino al 1\u00ba luglio, quando fu stipulata una tregua. Mazzini e Garibaldi dichiararono all'Assemblea Costituente che l'alternativa era tra capitolazione totale e la battaglia all'interno della citt\u00e0, con conseguenti distruzioni e saccheggi.\nCondizioni di resa: l'uscita dei volontari di Garibaldi.\nStabilito che ormai Roma era indifendibile, occorreva valutare se esistessero alternative alla pura e semplice capitolazione. Mazzini, spalleggiato da Garibaldi, si disse sicuro che, tenuto conto delle forti perdite subite dall'Oudinot e del fatto che la resa non era scontata, si poteva trattare per ottenere dignitose condizioni. Si giunse a definire l'azione come \"uscita dalla citt\u00e0\" di tutti i combattenti che condividevano la decisione; obiettivo era quello di \"portare l'insurrezione nelle province\" di quella parte degli Stati pontifici non occupati dalle truppe francesi.\nLa mattina del 2 luglio Garibaldi tenne in piazza San Pietro il famosissimo discorso: \"io esco da Roma: chi vuol continuare la guerra contro lo straniero, venga con me... non prometto paghe, non ozi molli. Acqua e pane quando se ne avr\u00e0\". Diede appuntamento per le 18 in piazza San Giovanni, dove trov\u00f2 circa 4\u00a0000 armati, ottocento cavalli e un cannone: alle 20 usc\u00ec dalla citt\u00e0 seguito dalle truppe.\nRagioni francesi per permettere l'esodo dei volontari.\nL'Oudinot aveva ottime ragioni per permettere tale esodo armato: anzitutto liberava la citt\u00e0 da tutti gli \u2018esagitati\u2019, la cui reazione alla prossima occupazione militare era imprevedibile; esonerava la Francia da ogni incombenza sulla gestione dei prigionieri; le truppe di Garibaldi si sarebbero trasferite verso i territori appena rioccupati dagli Austriaci di Costantino d'Aspre, che restavano, dopotutto, dei nemici \"ereditari\" della Francia.\n\u00c8 perfino possibile immaginare che Luigi Bonaparte ed il suo sottoposto Oudinot, nella grande ipocrisia che caratterizz\u00f2 l'intera loro azione in quei mesi, abbiano realmente sperato che il massacro dei volontari da parte dell'Aspre avrebbe fatto dimenticare le gravi colpe della Francia verso la causa nazionale italiana. Un calcolo che non deve apparire del tutto mal riuscito, se si considera il generale favore con cui nel 1859 venne accolta, \"faute de mieux\", l'alleanza del Cavour con l'ormai imperatore Napoleone III.\nLa marcia da Roma ad Arezzo.\nIl passaggio in Umbria.\nUscito dalla citt\u00e0 la sera del 2 luglio, Garibaldi si diresse verso sud-est, sulla Casilina, dicendo di recarsi a Valmontone per combattere gli spagnoli, a Zagarolo a nord, verso Tivoli, dove entr\u00f2 la mattina, alle ore 7, del 3 dopo una silenziosa marcia durata tutta la notte. Nel frattempo il Oudinot incaricava il generale Moli\u00e8re e il pari grado Morris di inseguire la colonna garibaldina; il primo prese la direzione per Albano e Frascati, il secondo per Civita Castellana.\nLa prima azione di Garibaldi fu di organizzare le truppe, dividendo la fanteria in due legioni, composte a loro volta da tre coorti. La cavalleria contava circa 400 uomini ed era comandata dai maggiori M\u00fcller e Migliazzo (in seguito fu posta sotto gli ordini del colonnello Bueno). Un solo pezzo d'artiglieria completava il quadro delle forze del generale nizzardo.\nUscito da Tivoli al tramonto del 3 segu\u00ec per un tratto il corso dell'Aniene, facendo dapprima credere di voler andare verso gli Abruzzi, marciando in quella direzione ma, poi, giunto a San Polo dei Cavalieri si diresse verso Mentana e Monterotondo, in quest'ultima localit\u00e0 la colonna principale si accamp\u00f2 alle 10 del 4 luglio, mentre la retroguardia rest\u00f2 a Mentana. Monterotondo era la porta d'accesso al Lazio (Rieti era considerata parte dell'Umbria).\nGiunse, con un largo giro, a Terni l'8 luglio. Qui raccolse altri due pezzi d'artiglieria e circa 900 volontari guidati dal colonnello Hugh Forbes, un inglese sposato con una nobile senese, che viaggiava assieme al figlio adolescente.\nIl passaggio in Toscana.\nDa Terni mosse verso nord, sulla strada di Perugia, ma si ferm\u00f2 a mezza strada, al Palazzaccio di Todi dove pernottarono, da li svolt\u00f2 a sinistra, su Orvieto. Di l\u00ec, prese la vecchia strada per Chiusi e, ancora una volta, si ferm\u00f2 a mezza strada, a Citt\u00e0 della Pieve, ai confini fra Stato della Chiesa e Granducato di Toscana. Il 17 luglio era a Cetona e di l\u00ec entr\u00f2 in Val di Chiana. Prese a percorrerla sul lato occidentale, portandosi a Montepulciano, il 20 luglio, dove su sua richiesta ricevette dalla magistratura cittadina razioni per la truppa, foraggi per gli animali e un contributo di lire seimila (cfr Atti magistrali Comune di Montepulciano, deliberazione n\u00b0153. carte 131 verso 134 retto). Pass\u00f2 poi sul lato orientale e ricevette buona accoglienza a Castiglion Fiorentino, il 21 luglio.\nL'arrivo ad Arezzo.\nDopo quasi tre settimane di marce forzate, la colonna si era ridotta a circa 2000 uomini, causa le molte diserzioni, del tutto normali, d'altronde, in un esercito volontario, cos\u00ec lontano dalla base di partenza ed in territorio ostile: oltre al Forbes, infatti, nessun gruppo di volontari si era unito alla marcia. La controprova definitiva venne la sera di domenica 22 luglio quando Garibaldi si present\u00f2 davanti ad Arezzo, che trov\u00f2 chiusa e decisa a tentare una difesa.\nLa citt\u00e0 era, in realt\u00e0, difesa da una guarnigione assai minuta, limitata com'era a 90 austriaci e 260 borghesi della guardia nazionale. Ma Garibaldi non aveva nessun'intenzione di assaltare una citt\u00e0: la sua era una spedizione di guerriglia ed intendeva sollevare le popolazioni, non certo combatterle. Si limit\u00f2, quindi, ad accamparsi sotto le mura, sulla collina di Santa Maria, ed a condurre, luned\u00ec 23, un'oziosa trattativa con il Guadagnoli, rappresentante degli aretini.\nLa ritirata da Arezzo a San Marino.\nFallimento della ipotesi guerrigliera.\nA questo punto le intenzioni di Garibaldi dovettero farsi un poco pi\u00f9 chiare. Egli era uscito da Roma dichiarando di voler \"portare l'insurrezione nelle province\" dello Stato della Chiesa. Ma, a questo punto del tragitto, dovette apparirgli ormai chiara la velleitariet\u00e0 della speranza di sollevare le popolazioni. Opposto a forze tanto imponenti, e di fronte all'evidente fallimento dell'ipotesi \"guerrigliera\", Garibaldi pass\u00f2 ad un piano alternativo e stabil\u00ec di raggiungere un porto dell'Adriatico, per imbarcarsi e raggiungere Venezia assediata.\nDecisa reazione austriaca.\nCi\u00f2 non toglie che i suoi avversari l'avessero preso molto sul serio: la sua marcia in Toscana metteva direttamente in causa il tenente-feldmaresciallo d'Aspre, che si trovava comandante delle truppe di occupazione in Toscana e dell'esercito toscano, in via di riorganizzazione. L'anno precedente, nelle brughiere della allora provincia di Como, egli aveva imparato a temere il guerrigliero e, avvertito della marcia in corso, scriveva:\nNon risparmi\u00f2, quindi, le forze, e dedic\u00f2 alla caccia dei forse 2000 superstiti della colonna uscita da Roma, le attenzioni di un'intera armata, che, al completo, contava almeno 25000 fanti, 30 cannoni e 500 cavalli.\nSosta a Citerna.\nLo stesso 23 il generale venne avvisato dell'avvicinarsi di una colonna inviata dal d'Aspre da Firenze, comandata da un Poumgarten, e comand\u00f2 un'immediata ripartenza, al tramonto.\nBivacc\u00f2 la notte sulla piccola sella della Scopetone, sopra Arezzo. Di l\u00ec si mosse veloce, arrivando, gi\u00e0 il 24 a Citerna dove passarono la notte. Qui venne informato che anche Citt\u00e0 di Castello aveva chiuso le porte e, in soprannumero, una colonna di circa 1200 austriaci proveniente da Perugia aveva gi\u00e0 raggiunto Umbertide (allora Fratta), circa 20\u00a0km pi\u00f9 a sud. Il 25, con la colonna dei volontari sempre ferma a Citerna, giunse notizia di una seconda colonna di 2000 austriaci, in marcia da Arezzo. Il 26 questi occupano Monterchi, giusto di fronte a Citerna, e si registr\u00f2 un piccolo scontro fra le avanguardie.\nDalla Toscana a San Marino.\nIl comandante austriaco, tuttavia, non cerc\u00f2 ulteriori contatti e, la sera del 26, i volontari scesero verso il Tevere, per passare oltre verso il passo di Bocca Trabaria, imboccando la strada di Urbino, verso l'Adriatico. La popolazione, comunque, li accolse festosamente, prima Ciceruacchio a Sansepolcro, eppoi lo stesso Garibaldi nel vicino villaggio di San Giustino, ove la colonna giunse il 27, pot\u00e9 rifocillarsi e riposare prima di aggredire il passo. Da notare che Sansepolcro faceva parte del Granducato di Toscana, San Giustino dello Stato della Chiesa.\nA sera, avvicinandosi il contingente austriaco che da Monterchi aveva fatto il giro per Sansepolcro, i volontari cominciarono la risalita del passo, raggiunto verso la mezzanotte, ove bivaccarono.\nPoi proseguirono oltre, sulla strada di Urbino. Il 29 erano a Sant'Angelo in Vado. L\u00ec dovettero affrontare un combattimento e, ancora una volta, Garibaldi cambi\u00f2 percorso: non raggiunse Urbino e gir\u00f2 verso nord, raggiungendo Macerata Feltria. Di l\u00ec tent\u00f2 di passare l'Appennino, ma trov\u00f2 ancora resistenza e si rifugi\u00f2, il 31 luglio, nel territorio neutrale Repubblica di San Marino, che concesse loro asilo.\nProposta di resa ricevuta a San Marino.\nIl locale governo tratt\u00f2 con gli Austriaci un'amnistia per i volontari, contro il disarmo.\nMa non v'era molto da fidarsi degli ordini del d'Aspre e del Radetzky, come dimostrava il comportamento dei comandanti le colonne lanciate all'inseguimento, i quali, a pi\u00f9 riprese, avevano fatto fucilare i volontari catturati o dispersi (avvenne sicuramente sulla salita dello Scopetone e della Bocca Trabaria). Soprattutto, gli ufficiali presenti dovevano ottenere, prima, la ratifica del Gorzkowski, rimasto governatore militare di Bologna. N\u00e9 offrirono alcuna preliminare garanzia.\nLa fuga da San Marino verso Venezia.\nGaribaldi, probabilmente a ragione, non si fid\u00f2 e, con circa un quarto dei mille volontari con i quali era giunto a San Marino, dopo la mezzanotte del 31 luglio, usc\u00ec verso la foce del Rubicone. Qui, giunto verso le 20.30 in localit\u00e0 Gatteo, entr\u00f2 in Cesenatico, dove disarm\u00f2 i gendarmi di un piccolo presidio austriaco e si impossess\u00f2 di tredici barche da pesca, sulle quali, la mattina del 2 agosto, si imbarc\u00f2 alla volta di Venezia.\nLa flottiglia navig\u00f2 lungo tutta la Romagna, sino a poco sopra Comacchio. Qui, alle quattro del pomeriggio del 2, venne intercettato da una squadra austriaca, composta dal brigantino Oreste, e due golette. Il cannoneggiamento dur\u00f2 sino alle 7 del mattino successivo, costringendo alla resa otto barche, con 151 volontari e 11 ufficiali, mentre la barca di Garibaldi si arenava, tra Volano e Magnavacca, seguita dalle superstiti quattro. Da l\u00ec i superstiti si divisero in piccoli gruppi.\nGli uomini del d'Aspre, a cominciare da Gorzkowski, non si risparmiarono neppure in quest'ultima fase e presero a far fucilare tutti i fuggiaschi che riuscivano a catturare, come gi\u00e0 avevano fatto, ad esempio, al capitano romagnolo Basilio Bellotti e ad altri cinque, il 29 luglio. Accadde cos\u00ec che venissero fucilati Ciceruacchio con il figlio Lorenzo, appena tredicenne e il sacerdote Ramorino (insieme ad altri cinque) il 10 agosto, nonch\u00e9 ad Ugo Bassi e Giovanni Livraghi, catturati a Comacchio, portati prigionieri a Bologna e l\u00ec fucilati l'8 agosto. Nel complesso \u00e8 possibile affermare che il luogotenente-feldmaresciallo diede un contributo determinante alla composizione del pi\u00f9 nobile martirologio del risorgimento italiano.\nLa \"trafila\".\nPrimo ricovero.\nIl generale, invece, si attard\u00f2 nelle zone paludose, rallentato dalla moglie Anita, incinta (al sesto mese) ed ammalata. Insieme al capitano Giovanni Battista Culiolo, vennero soccorsi da un paesano, che li ricover\u00f2 in una capanna. Culiolo ebbe poi la incredibile fortuna di incontrare, nei pressi, Nino Bonnet, fratello di Gaetano, un volontario di Comacchio che aveva combattuto a Villa Corsini e lui stesso gi\u00e0 conoscente del Garibaldi.\nFuga per le Valli di Comacchio.\nCominci\u00f2, cos\u00ec, la \"trafila\": la fuga, durata 14 giorni, che permise ai patrioti romagnoli di porre in salvo il generale, sottraendolo alla caccia degli Austriaci.\nPer prima cosa Bonnet convinse i fuggitivi a muoversi dalla capanna. Partirono alle 11, trascinandosi Anita assai affaticata. Raggiunti da Filippo Patrignani, essi giunsero alla casa colonica del Podere Cavallina, dove la puerpera venne soccorsa. Di l\u00ec mossero alle 15, giungendo, verso le 17, al Podere Zanetto, propriet\u00e0 della famiglia Patrignani, dove Teresa De Carli, consorte di Antonio Patrignani (Colonnello della Guardia Nazionale e Gonfaloniere di Comacchio), si occup\u00f2 delle condizioni assai precarie della povera Anita, ormai morente.\nIl servo fedele Zeffirillo Cinti, che era di vedetta all'approdo della laguna, diede l'allarme; aveva avvistato imbarcazioni dirigersi verso il Podere Zanetto.\nVerso le 20:30 si imbarcarono su due battelli da pesca, verso le valli di Comacchio, che attraversarono sino al limite meridionale. Erano assistiti dai capi e sottocapi delle Valli, ovvero i funzionari pubblici incaricati della tutela delle acque e del controllo di caccia e pesca: pur essendo tutti funzionari papalini, da buoni romagnoli erano tutti patrioti e sostenitori della Repubblica.\nMorte di Anita.\nVerso le 13 del 4 agosto, i fuggiaschi giunsero a ridosso dell'argine sinistro del Reno, in un luogo chiamato \"Chiavica Bedoni\". Di l\u00ec Anita venne trasportata alla vicina fattoria Guiccioli, ove i \"partigiani\" avevano fatto accorrere il medico locale Dott. Nannini. Era, tuttavia, troppo tardi e Anita, la sera stessa, spir\u00f2.\nNel colmo della sventura, Garibaldi ed il fedele Culiolo non erano, comunque, soli. La stessa sera vennero raggiunti da due uomini di fiducia dell'ing. Giovanni Montanari di Ravenna, che li pregarono di affidarsi a loro. Tutti erano reduci della campagna del Durando e del Ferrari in Veneto ed avevano combattuto a Vicenza; Montanari aveva partecipato anche alla insurrezione del 1831.\nPassaggio per Ravenna a Forl\u00ec.\nIl generale abbandon\u00f2 la salma della moglie, senza neppure poterla seppellire. E segu\u00ec i suoi salvatori, prima nel borgo di Sant'Alberto, poi nei campi, nei pressi degli argini del Reno. Il 6 giunse al capanno, ancora conservato, che da allora porta il suo nome.\nGaribaldi pot\u00e9 indossare l'abito di un contadino e prese a girovagare di cascinale in cascinale. Non gli manc\u00f2, per\u00f2, mai l'aiuto di patrioti ed ammiratori: amministratori delle fattorie, mezzadri e fittavoli. Essi lo fecero passare, sempre accompagnato dal Culiolo, il 9, a Ravenna. Di l\u00ec a Forl\u00ec, lasciata il 16.\nDa Forl\u00ec alla Toscana.\nDa Forl\u00ec prese a risalire l'Appennino: il 19 agosto era a Modigliana, rifugiato presso il sacerdote don Giovanni Verit\u00e0: questi lo ricover\u00f2, e lo condusse per tre giorni lungo i sentieri dell'Appennino tosco-romagnolo.\nL'arrivo in Val di Bisenzio\nGrazie all'aiuto di altri patrioti Garibaldi riesce a raggiungere Mangona. Da l\u00ec il contadino Cavicchi li guida fino a Montecuccoli, da dove ripartono nella notte. Alle 7 di mattina del 26 agosto 1849 guidati da un altro contadino, arrivarono, bagnati fradici, al Mulino di Cerbaia.\nIl passaggio di Garibaldi in Val di Bisenzio e a Prato\nArrivati al Mulino, salutarono la loro guida, Ferdinando Maccelli, dandogli,\nper ricompensa, cinque lire d'argento. Il mugnaio accolse volentieri questi forestieri e li fece accomodare, nella stanza dove spesso i cacciatori si fermavano a far colazione. Poco dopo entrarono, appunto, due persone che tornavano da caccia: Enrico Sequi, con il suo cane Tamigi, e Michelangiolo Barni di Colle. Incuriositi guardarono Garibaldi e il suo compagno. Enrico Sequi era il giovane figlio dell'impresario che in quei mesi riaccomodava la strada principale in vallata, era un patriota, sapeva leggere e scrivere e aveva con s\u00e9 un giornale. Lo apr\u00ec, facendo in modo che si vedesse bene un titolo, nel quale si diceva che Garibaldi era stato arrestato. Subito i due forestieri si avvicinarono e chiesero di vedere il giornale.\nEnrico Sequi cap\u00ec che si trattava di patrioti e volle farsi conoscere come loro amico. Alla fine esclam\u00f2: \"Voi non potete che essere il generale Garibaldi!\" - \"Si sono Garibaldi\" rispose l'uomo che aveva davanti - e ora mi metto nelle vostre mani!\nAllora il Sequi, dopo aver dissuaso i fuggiaschi dalla loro idea di attraversare l'Appennino,\nperch\u00e9 un reggimento austriaco era acquarteriato all'Abetone,\nsi mise in cerca di altri patrioti per organizzare la fuga di Garibaldi.\nLa sera stessa una carrozza trasport\u00f2 i due fuggiaschi a Vaiano, prima alla trattoria \"La Mamma\" poi alla casa dei pastai Bardazzi, dove attese due ore la carrozza per andare a Prato.\nGaribaldi e il suo compagno, il maggiore Coliola, proseguirono verso Prato, e si fermarono alla Madonna della Tosse (verso le 23), in attesa di un'altra vettura.\nLa sosta a Prato\nGaribaldi e il suo compagno furono portati, intorno a mezzanotte alla stazione del Serraglio, che sorgeva, allora come ora sulle antiche mura della citt\u00e0, ed era stata inaugurata poco tempo prima (2 febbraio 1848). Era allora capostazione, Tommaso Fontani, un patriota. Il Generale e il suo compagno vengono nascosti nella stazione, nell'attesa di un treno.\nL'idea era quella, i due fuggiaschi rimasero per circa due ore in attesa, poi i patrioti pratesi cambiarono piano, per timore che il generale potesse essere riconosciuto da qualcuno sul treno, e decisero di far loro proseguire il viaggio in carrozza verso la maremma e quindi al mare. Alle due di notte arriva la carrozza e i due partono per Poggibonsi. In questo frangente il Sequi si conged\u00f2 da Garibaldi e da lui ricevette oltrech\u00e9 ringraziamenti sinceri anche l'anello di Anita. Il viaggio prosegu\u00ec con cambi continui di vettura, per una settimana, Poggibonsi, Colle Val d'Elsa, Volterra, Pomarance. A San Dalmazio sostarono quattro giorni, poi, attraverso Scarlino, giunsero in Maremma.\nIl 2 settembre arrivarono, infine, in localit\u00e0 Cala Martina, nel golfo di Follonica, ove si imbarcarono su un battello da pesca, guidato da Paolo Azzarini. Questi li trasbord\u00f2 a Cavo, il paese situato all'estremit\u00e0 nord-orientale dell'Isola d'Elba, ove ottennero la patente di sanit\u00e0, il documento necessario ad entrare in altri porti. Passarono in vista di Livorno e, il 5 sbarcarono a Portovenere, nel Regno di Sardegna.\nLa salvezza in Liguria ed il nuovo esilio.\nL\u00ec era finalmente in salvo: il governo di Torino non lo avrebbe certamente consegnato agli Austriaci, ma nemmeno, nel clima pesantemente compromesso dalle ripetute sconfitte della causa nazionale, volle accoglierlo esule.\nLo fermarono, quindi, a Chiavari, lo tradussero a Genova il 7 e lo espulsero dagli Stati sardi. Garibaldi si rec\u00f2 a Tunisi, pass\u00f2 alla Maddalena, e giunse a Tangeri. L\u00ec ricevette l'aiuto del console sardo, che lo assistette sino al giugno 1850, quando il generale si imbarc\u00f2 per gli Stati Uniti.\nBibliografia.\nPer quanto riguarda la sezione \"Trafila Toscana\""}
{"id": "1089403", "revid": "110157", "url": "https://it.wikipedia.org/wiki?curid=1089403", "title": "Allhartsberg", "text": "Allhartsberg \u00e8 un comune austriaco di 2 110 abitanti nel distretto di Amstetten, in Bassa Austria; ha lo status di comune mercato (\"Marktgemeinde\"). \u00c8 suddiviso in sei comuni catastali (\"Katastralgemeinden\"): Allhartsberg, Angerholz, K\u00fchberg, Maierhofen, Kr\u00f6llendorf e Wallmersdor."}
{"id": "1089409", "revid": "110157", "url": "https://it.wikipedia.org/wiki?curid=1089409", "title": "Ardagger", "text": "Ardagger \u00e8 un comune austriaco di 3 459 abitanti nel distretto di Amstetten, in Bassa Austria; ha lo status di comune mercato (\"Marktgemeinde\"). \u00c8 suddiviso in quattro comuni catastali (\"Katastralgemeinden\"): Ardagger Markt, Ardagger Stift, Kollmitzberg e Stephanshart."}
{"id": "1089411", "revid": "767487", "url": "https://it.wikipedia.org/wiki?curid=1089411", "title": "La donna che visse due volte", "text": "La donna che visse due volte (\"Vertigo\") \u00e8 un film del 1958 diretto da Alfred Hitchcock.\nIl film \u00e8 tratto dal romanzo omonimo del 1954, scritto da Thomas Narcejac (1908\u20131998) e Pierre Boileau (1906\u20131989).\nNel 1989 il film \u00e8 stato inserito fra quelli conservati nel National Film Registry presso la Biblioteca del Congresso degli Stati Uniti.\nNel 1998 l'American Film Institute l'ha inserito al sessantunesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 salito al nono posto.\nNell'agosto del 2012, secondo il sondaggio di \"Sight and Sound\" per conto del British Film Institute, ha scalzato Orson Welles e il suo \"Quarto potere\", che deteneva il primato dal 1962, andando a occupare il primo posto come migliore film di sempre.\nTrama.\nL'avvocato e poliziotto John Ferguson, \"Scottie\" per gli amici, soffre di vertigini: durante un inseguimento sui tetti dei grattacieli di San Francisco, aggrappato a una grondaia e sospeso nel vuoto, vede un collega precipitare al suolo nel tentativo di salvarlo. Quest'incidente sar\u00e0 la causa della sua successiva acrofobia, a seguito della quale si dimetter\u00e0 dalla polizia.\nUn suo ex-compagno di college, Gavin Elster, divenuto grosso imprenditore nel campo dei cantieri navali, gli chiede d'incontrarlo. Vorrebbe affidargli l'incarico di sorvegliare sua moglie Madeleine, vittima di strane ossessioni. La donna s'identifica con la bisnonna materna, Carlotta Vald\u00e9s, la quale, abbandonata dall'amante e privata della figlia nata dalla loro relazione, mor\u00ec suicida a 26 anni, la stessa et\u00e0 di Madeleine. Scottie esita ma Elster gli mostra, durante una cena in un lussuoso ristorante, la moglie. La misteriosa bellezza della donna \u00e8 tale che Scottie ne \u00e8 conquistato e assume l'incarico.\nIncomincia a pedinarla. Dal fioraio Madeleine compra un \"bouquet\" di fiori, al cimitero visita la tomba di Carlotta, al museo sosta a lungo davanti al ritratto dell'ava a cui somiglia in modo impressionante, nell'antica dimora della famiglia, trasformata in albergo, si \u00e8 riservata una stanza in cui trascorre qualche ora pomeridiana, infine va a passeggiare sulle sponde del Golden Gate. Inaspettatamente si getta nelle acque della baia. Scottie prontamente si tuffa e la salva, per poi condurla nel suo appartamento perch\u00e9 si asciughi e si riprenda. Ormai innamorato, tenta di convincerla ad accettare il suo aiuto per guarire.\nNel parco delle sequoie anche lei dichiara di amarlo e gli racconta i propri incubi. Sperando di fugare i fantasmi che la tormentano, Scottie vuole accompagnarla nei luoghi da lei nominati, per dimostrarle che sono reali e non possono fare paura. Il paesaggio descritto in un suo sogno corrisponde alla missione spagnola di San Juan Bautista. Giunti sul luogo, Madeleine si allontana da lui e sale le scale del campanile. Scottie non la pu\u00f2 seguire a causa della sua fobia per l'altezza. In preda a un attacco di vertigini, assiste impotente al precipitare del corpo di Madeleine sul tetto sottostante.\nAccertato giuridicamente il suicidio, ma con una malcelata reprimenda del magistrato nei suoi confronti per quello che considera un vero e proprio atto di codardia, Scottie cade in depressione, sentendosi colpevole di non aver salvato l'amata. Finisce quindi in una clinica psichiatrica, dove la sua amica Midge, innamorata di lui e non corrisposta, cerca di aiutarlo a riprendersi. Uscito dalla casa di cura, un anno dopo la tragedia, trova in Judy Barton, una commessa di negozio, bruna e appariscente, una certa somiglianza con Madeleine. La corteggia insistentemente, la convince a vestirsi, a truccarsi, a tingersi i capelli, a pettinarsi come Madeleine.\nJudy, che in realt\u00e0 \u00e8 proprio la stessa donna, vorrebbe confessare la verit\u00e0 e sparire. Si accinge a scrivere una lettera d'addio in cui rivela di essere stata l'amante di Elster, di aver recitato la parte della moglie, di essere stata complice del suo uxoricidio (concluso da Elster gettando il corpo gi\u00e0 morto di Madeleine, vestita alla stessa maniera di Judy, dal campanile). Poi per\u00f2 cambia idea, straccia la lettera e asseconda Scottie.\nScottie, convinto di aver creato in Judy una nuova Madeleine e intenerito dalla sua disponibilit\u00e0, pu\u00f2 finalmente amarla. Ma un giorno, una volta indossato un abito nero da sera, lei gli chiede di aiutarla a chiudere il fermaglio della collana: nel gioiello del pendente Scottie riconosce quello appartenuto a Carlotta Vald\u00e9s, dipinto nel ritratto, acquisendo quindi la prova dell'inganno subito.\nScottie costringe Judy a tornare all'antica missione e a rivivere la scena del delitto. Vinta definitivamente la paura del vuoto, la spinge sulle scale della vecchia torre campanaria, dove lei confessa il piano delittuoso ordito con Elster, ma riafferma con forza l'amore che l'ha portata a rischiare consapevolmente di essere riconosciuta.\nSulla cima del campanile il dramma sembra concludersi con un bacio appassionato, ma all'improvviso un'ombra misteriosa e lugubre spaventa Judy, che precipita nel vuoto come la vera Madeleine. Una suora compare e, suonando la campana, recita un \"requiem\": \u00abDio abbia piet\u00e0\u00bb.\nProduzione.\nSoggetto.\nIl titolo originale del film doveva essere \"From Among the Dead\", traduzione letterale del titolo del romanzo \"D'entre les morts\" scritto nel 1954 da Pierre Boileau e Thomas Narcejac, da cui il film era tratto. In Italia il romanzo venne pubblicato dopo l'uscita del film, con il titolo \"La donna che visse due volte\".\nDifferenze fra libro e film.\nMentre l'azione del romanzo si svolgeva nella Francia degli anni quaranta, il film si svolge nella California del decennio successivo, ma le modifiche pi\u00f9 importanti fatte da Hitchcock alla trama furono due. La prima \u00e8 la rivelazione anticipata (a un terzo dalla fine della storia, con la scena della lettera) dell'effettiva identit\u00e0 tra Madeleine e Judy. Questa rivelazione consentiva al regista di spostare l'attenzione dello spettatore verso il tema del doppio, uno dei temi ricorrenti della filmografia di Hitchcock. Tuttavia il regista rimase a lungo incerto se eliminare quella scena, e la decisione finale di mantenerla fu in effetti presa dal produttore Barney Balaban, capo della Paramount.\nLa seconda riguarda la modalit\u00e0 della morte di Judy. Nel film essa precipita per una fatalit\u00e0 dal campanile mentre nel libro viene uccisa in un impeto di rabbia dal protagonista che, una volta ascoltata la confessione dell'inganno, non vuole credervi. Questo perch\u00e9, ormai ossessionato dalla figura di Madeleine, non poteva accettare che la donna di cui si era follemente innamorato non fosse che una parte interpretata.\nSceneggiatura.\nIl libro venne sottoposto a un primo trattamento da Alec Coppel, ma la sceneggiatura venne bocciata da Hitchcock. Una seconda stesura, quella definitiva, venne elaborata da Samuel A. Taylor, incontrando l'approvazione del regista. Taylor si mise al lavoro senza conoscere il romanzo e senza aver letto il primo trattamento, basandosi soltanto sul racconto della trama, espostogli direttamente da Hitchcock.\nCast.\nLa parte di Madeleine era stata originariamente affidata a Vera Miles, gi\u00e0 diretta dal regista inglese un anno prima (\"Il ladro\"). Ma dopo vari rinvii dell'inizio delle riprese, dovuti anche a un'operazione alla cistifellea cui Hitchcock fu sottoposto, la Miles rimase incinta. Per non ritardare ulteriormente la produzione del film, la Miles dovette rinunciare al ruolo, ma Hitchcock le riserver\u00e0 l'importante parte della sorella della protagonista femminile nel successivo \"Psyco\". Nonostante nei confronti di Kim Novak, caldeggiata dalla casa produttrice e gi\u00e0 comunque famosa per film come \"Picnic\" e \"L'uomo dal braccio d'oro\", il regista seppe trasformarla nell' che caratterizz\u00f2 molti .\nNel ruolo del protagonista maschile, James Stewart, alla sua quarta collaborazione con il regista, sa esattamente ci\u00f2 che vuole da lui ed \u00e8 capace \"con la sua recitazione cupa e romantica di attingere al profondo delle sue capacit\u00e0\". In nessun altro film Hitchcock \u00ab...ha mai avuto un alter ego cos\u00ec evidente\u00bb.\nRiprese.\nLe riprese, incominciate a settembre, furono completate appena prima del Natale 1957.\nSet.\nI luoghi di ripresa furono progettati fino all'ultimo particolare: fu calibrata perfettamente l'illuminazione del California Palace della Legion d'Onore, furono prese le misure esatte della sala di prova degli abiti del grande magazzino Ranshoff, la disposizione del negozio di fiori. Lo stesso Hitchcock ha disegnato alcuni dei \"set\", tra cui le scale che Scottie scende per salvare Madeleine.\nI resti della California spagnola, come la Mission Dolores dove fu girata la scena del cimitero, e San Juan Batista, l'altra missione dove si svolgono le scene pi\u00f9 drammatiche, sono luoghi dall'aspetto misterioso, quasi di sogno.\nMusica.\nGiustamente famosi i contributi tecnici del compositore Bernard Herrmann, con una partitura musicale ispirata al melodramma italiano e alla sinfonia \"I pianeti\" (\"Saturno\") di Gustav Holst e del \"title designer\" Saul Bass, autore della sequenza introduttiva.\nSi individuano anche riferimenti alla magica e infiammata musica di \"Le Valchirie\" e del \"Liebestod\" da \"Tristano e Isotta\" (molto appropriata alla favola moderna delle due Isotte).\nSpesso la musica evoca atmosfere del mondo perduto della California spagnola.\nPrima.\nPrima: 9 maggio 1958 a San Francisco (Stage Door Theater, 420 Mason St.)\nAccoglienza.\nIl film ebbe scarso successo di pubblico e accoglienza tiepida da parte dei critici. Solo pi\u00f9 tardi, durante gli anni sessanta, i cinefili incominciarono a rivalutarlo e a riscoprirlo.\nCritica.\nDan Aulier ha suggerito che la rivalutazione del film incomincia per opera dello studioso britannico-canadese Robin Wood che nel suo libro \"Hitchcock Films\" (1968), lo definisce \u00ab...capolavoro di Hitchcock e uno dei quattro o cinque film pi\u00f9 profondi e belli della storia del cinema\u00bb.\nHarris-Lasky, 1976-1979, definiscono il film \u00ab... la pi\u00f9 bella e la pi\u00f9 crudele delle love story di Hitchcock\u00bb.\nAnalisi.\nL'effetto Pigmalione.\nIl professore rumeno Victor Stoichita, autore di un saggio sul \u201csimulacro\u201d, componente fondamentale dell'immaginario occidentale, ha esaminato il film \"La donna che visse due volte\" come esempio di assunzione cinematografica del mito di Pigmalione, il mito fondatore del simulacro. Lo studioso afferma che un conflitto pigmalionico si dipana nascostamente in \"Vertigo\".\nSe esiste una figura nella cultura moderna che incarna questa relazione \u00e8 proprio quella del regista, colui che \u201cmette in scena\u201d. A lui soltanto \u00e8 riconosciuto il potere esclusivo di creare dei simulacri per un pubblico che paga il biglietto. \u00abTi ha forse istruita? Ti ha fatto provare\u00bb chiede rabbiosamente Scottie a Judy riferendosi a Elster. In \"Vertigo\" Elster e lo stesso Scottie si costituiscono \"pigmalioni\", in contrasto con la professione del regista, poich\u00e9 non esercitano questa professione ma la plagiano con finalit\u00e0 oscure.\nNel finale Scottie ottiene il miracolo di ricreare Madeleine da Judy: \u00abJudy con il tailleur grigio, bionda e con i capelli raccolti in uno chignon esce dal bagno. Nella stanza immersa nella luce verde del neon, si palesa sulla soglia come una sagoma, \u00e8 confusa e impalpabile come un'apparizione. Madeleine sta tornando? Dopo un istante d'immobilit\u00e0 come se fosse incerta se superare la soglia tra sogno e realt\u00e0, finalmente avanza. Un'ombra enorme si proietta sulla parete della camera, ancora un passo e l'ombra scompare. Il doppio \u00e8 uno. Scottie ha le lacrime agli occhi apre le braccia e nell'abbraccio che segue, accompagnato dalla celeberrima ripresa a 360 gradi e dalla musica memorabile di Herrmann, il suo sguardo continua a essere allucinato.\u00bb\nIl quadro e la cornice.\nNella sequenza girata al museo, guardando al pari di Scottie, lo spettatore vede Kim Novak, di spalle, assorta nella contemplazione del dipinto, inquadrato di fronte.\nQuesta \"immagine nell'immagine\", il \"quadro nel film\", incastona una immagine fissa in un'immagine in movimento. L'immagine in movimento concerne l'azione, la vita, l'immagine fissa la morte e ci\u00f2 mette in risalto il fascino del vivente davanti alla morte, un tema che Hitchcock aveva gi\u00e0 affrontato, ad esempio in \"Rebecca, la prima moglie\".\nLa relazione simulata fra Madeleine e Carlotta si configura attraverso alcuni elementi: il mazzo di fiori posato sulla panca come uscito dalla cornice del quadro, il pendaglio di Carlotta che uscir\u00e0 dalla cornice soltanto alla fine della storia, le onde nei capelli di Carlotta che si trasformeranno nella spirale dello chignon di Madeleine, \u00ab...emblema della vertiginosa incastonatura dei simulacri, dell'ebbrezza erotica, dell'attrattiva senza fine degli interdetti, e, in definitiva, del film nella sua totalit\u00e0.\u00bb\nGli specchi.\nIl tema del doppio \u00e8 sottolineato dalla presenza di specchi in molte scene del film: il negozio di fiori all'inizio, la \"boutique\" dove Scottie commissiona il \"tailleur\", l'Ernie's Restaurant e la stanza di Judy all'Empire Hotel. Essi rappresentano il continuo gioco di rimandi \u00ab...Kim Novak che recita Judy che recita Madeleine che recita Carlotta\u2026 un caso limite dell'effetto Pigmalione\u00bb.\nIl volto di Madeleine.\n\u00abUn'icona di profilo\u00bb lo definisce Jean Pierre Esquenazi.\nScottie, invitato da Elster nel ristorante da Ernie's, \u00e8 seduto al bar e vede per la prima volta Madeleine di spalle. Poi Madeleine si alza e attraversa la sala: un primissimo piano presenta il suo profilo che si proietta, da sinistra a destra, sulla tappezzeria cremisi della parete.\nNella seconda parte del film, nella stanza dell'Hotel Empire, di sera, Hitchcock inquadra il profilo di Judy che guarda verso sinistra, illuminato dalla luce verdastra di un'insegna al neon. Ha un aspetto spettrale e pare l'esatto negativo di quello di Madeleine: \u00e8 tutto il passato che ritorna.\n\u00abIn Vertigo, proprio come nella fotografia e nel film, il negativo \u00e8 l'originale, e il positivo la contraffazione.\u00bb\nLe righe.\nElemento visivo caro al regista in molte sue opere raggiunge qui la sua acme con la presenza di scenografie ricchissime di strisce sia orizzontali sia verticali (dalla tappezzeria, alle persiane, alla copertura delle lampade e il rivestimento di poltrone e divani, fino alle cravatte di Scottie, quasi sempre a righe).\nLa spirale.\nIl motivo della spirale, centrale nel film, emerge fin dai titoli di testa realizzati da Saul Bass. Si ripresenta nello chignon di Madeleine, nei cerchi concentrici delle linee del tempo nel tronco di sequoia, nella scala a chiocciola del campanile della missione, negli incubi di Scottie ricaduto nella sua malattia.\nI titoli di testa.\nNello schermo nero appare una mezza faccia femminile, la colonna sonora ripete un unico arpeggio, la cinepresa inquadra in primo piano la bocca,\nsi sposta poi verso gli occhi. Scorrono i primi titoli.\nNel centro della pupilla compare una spirale che va man mano ingrandendosi, spirali nascono dentro altre spirali, fino a che l'ultima ritorna dentro la pupilla.\nIl colore verde.\nNella pellicola si pu\u00f2 notare un costante uso del colore verde. La prima volta che Scottie vede Madeleine al ristorante, questa indossa un elegante abito verde. L'automobile di Madeleine \u00e8 di un intenso verde smeraldo, lo stesso Scottie in una delle scene indossa un maglione verde. Durante l'incubo il lampegg\u00eco sul volto \u00e8 verde, cos\u00ec come i lampi che passano rapidamente dal rosso al verde.\nQuando Scottie vede per la prima volta Judy, questa indossa un completo verde (esattamente come la prima volta che aveva visto Madeleine). Quando la sagoma scura di Judy si staglia nella stanza dell'albergo, il lume che rischiara la tenda \u00e8 verde. Nella scena della boutique, Judy indossa una gonna verde.\nL'incubo di Scottie.\nL'incubo che tormenta Scottie, ricaduto nella malattia dopo il finto suicidio della presunta Madeleine Elster, \u00e8 un'incursione nell'inconscio e nella vertigine della perdita della ragione.\nMolte immagini gi\u00e0 incontrate, ritornano deformate: la camera buia, il primo piano del volto, lo spalancare degli occhi, l'animazione del fiore che esplode, la collana, la tomba vuota, la testa di Scottie in mezzo a una tela di ragno, il gorgo della spirale, l'inesorabile caduta, il labirinto delle strade di San Francisco. \u00ab\u00c8 la conoscenza di uno stato di assoluta impotenza.\u00bb\nTecnica cinematografica.\nL'effetto delle vertigini \u00e8 stato riprodotto dopo vari tentativi con una sincronia tra zoomata all'indietro (che crea una profondit\u00e0 maggiore) e carrellata in avanti. Si tratt\u00f2, per i tempi, di una eccezionale innovazione visuale ottenuta con l'uso di un obiettivo zoom. La tromba delle scale che viene inquadrata era un modellino, costato all'epoca 19\u00a0000 dollari, fatto costruire da Hitchcock per riprodurre l'interno della chiesa nei minimi dettagli.\nAnche la scena del bacio nella missione spagnola di San Juan Batista \u00e8 frutto di un laborioso artificio tecnico: venne dapprima filmato un set circolare con una panoramica a 360\u00b0, poi vennero ripresi gli attori che si baciavano, a loro volta sistemati su una piattaforma che ruotava in senso contrario, mentre su uno schermo alle loro spalle veniva proiettata la panoramica girata in precedenza.\nIl Golden Gate Bridge di San Francisco, che si vede sullo sfondo nella scena in cui la Novak cade in acqua, \u00e8 diventato un luogo cult per i cinefili, tanto da essere poi utilizzato in molti altri film; Hitchcock lo aveva scelto come \"location\" gi\u00e0 nel 1951, definendolo \u00ab...un luogo ideale per un delitto\u00bb.\nIl sogno con le spirali rotanti \u00e8 una citazione del film dadaista/surrealista \"An\u00e9mic Cin\u00e9ma\" di Marcel Duchamp (1926).\nCameo.\nAnche in questo film Hitchcock si riserva un cameo nei panni di un passante che porta con s\u00e9 la custodia di un corno mentre passa davanti ai cantieri di propriet\u00e0 di Elster.\nDistribuzione.\nEdizione italiana.\nIl primo doppiaggio italiano del film fu eseguito dalla C.D.C.; la stessa societ\u00e0 si occup\u00f2 anche di ridoppiare il film per la riedizione del 1984, sotto la direzione di Manlio De Angelis, a causa dell'irreperibilit\u00e0 dell'audio d'epoca.\nRestauro.\nNel 1997, dopo 12 anni di assenza dalle programmazioni televisive, il film fu restaurato da Robert A.Harris e James C. Katz: originariamente in VistaVision 35\u00a0mm a doppio fotogramma da dx a sx, \u00e8 stato recuperato il 90% del sonoro originale e trasformato in DTS (integrato con suoni riprodotti seguendo le originarie annotazioni di Hitchcock), ed \u00e8 stato riprodotto in 70\u00a0mm a fotogramma unico.\nNel 2019, la Cineteca di Bologna ha mandato nei cinema, il 18 novembre, il film restaurato in lingua originale coi sottotitoli."}
{"id": "1089413", "revid": "253269", "url": "https://it.wikipedia.org/wiki?curid=1089413", "title": "Dylan Neal", "text": "Biografia.\nCarriera.\nDylan Neal ha iniziato la sua carriera con ruoli televisivi, nel 1989 prende parte al film \"Prom Night III - L'ultimo bacio\". Nel 1994 ottiene il ruolo di Dylan Shaw nella soap opera \"Beautiful\", ruolo che ricopre fino al 1996.\nNel 1998 diventa uno dei protagonisti della serie televisiva \"Hyperion Bay\", nel ruolo di Nick Sweeny, e sempre nello stesso anno, dopo la cancellazione della serie, ottiene il ruolo di Doug Witter nella serie \"Dawson's Creek\".\nCol passare degli anni Dylan prende parte a molti film per la TV come \"The President's Man\", \"Chupacabra Terror\" e \"Invasion - Il giorno delle locuste\". Nell'anno 2003 recita il ruolo di Aaron Jacobs nella serie tv \"Sabrina, vita da strega\".\nNel corso della sua carriera l'attore ha preso parte a numerose serie tv quali \"Catwalk\", \"Profiler - Intuizioni mortali\", \"JAG - Avvocati in divisa\", \"\", \"The War at Home\", \"Rizzoli &amp; Isles\", \"Life Unexpected\", \"90210\", \"Haven\", \"Bones\" e \"Motive\".\nOttiene dei ruoli minori in pellicole come \"40 giorni &amp; 40 notti\" e \"Percy Jackson e gli dei dell'Olimpo - Il ladro di fulmini\", mentre nel 2007 diventa uno dei protagonisti della serie \"Blood Ties\", interpretando la parte di Mike Celluci; la serie dura una sola stagione.Recita nel 2010, al fianco di Val Kilmer, nel film di Michael Oblowitz, \"Mister Vendetta\".\nDiventa uno dei protagonisti, a partire dal 2013, della serie televisiva \"Cedar Cove\", dove recita il ruolo del personaggio di Jack Griffith.\nDal 2013 al 2014 l'attore recita nella serie televisiva \"Arrow\", interpretando la parte del personaggio di Anthony Ivo.\nNel 2014, viene scelto per interpretare il ruolo di Bob Adams nella trasposizione cinematografica del romanzo \"Cinquanta sfumature di grigio,\" scritto nel 2011 dalla scrittrice inglese E. L. James, che uscir\u00e0 nelle sale americane il 13 febbraio 2015.\nVita privata.\nDal 21 settembre 1996 \u00e8 sposato con Becky Southwell da cui ha avuto due figli.\nDoppiatori italiani.\nNelle versioni in italiano dei suoi film, Dylan Neal \u00e8 stato doppiato da:"}
{"id": "1089414", "revid": "729019", "url": "https://it.wikipedia.org/wiki?curid=1089414", "title": "Chris Sabin", "text": "In carriera ha vinto una volta l'Impact World Heavyweight Championship, due volte l'Impact World Tag Team Championship (con Alex Shelley) e otto volte l'Impact X Division Championship, di cui detiene il record per il maggior numero di regni.\nCarriera.\nCircuito indipendente (2000\u20132003).\nHarter cominci\u00f2 allenandosi da wrestler nel Michigan presso la scuola di wrestling della NWA \"Great Lakes Pro\". Quando la scuola inizi\u00f2 ad avere problemi si trasfer\u00ec a Windsor, Ontario, per allenarsi sotto la guida di Scott D'Amore e \"Amazing\" N8 Mattson alla \"Can-Am Wrestling School\". Debutt\u00f2 nel 2000, dopo quattro mesi di allenamento, con il nome di Chris Sabin nella Border City Wrestling e nel circuito indipendente del Michigan.\nIl 25 agosto, nello show ZERO-1 MAX, Sabin e Alex Shelley diventarono NWA International Lightweight Tag Team Champions, sconfiggendo i campioni Ikuto Hidaka e Minoru Fujita. Il duo partecip\u00f2 a diversi show della Pro Wrestling Guerrilla, dove lottarono per il PWG World Tag Team Championship, senza riuscire a conquistarlo. Il 4 gennaio 2009, Sabin e Shelley sconfiggono i No Limit (Tetsuya Nait\u014d e Yujiro) conquistando gli IWGP Junior Heavyweight Tag Team Championship. Dopo aver difeso i titoli anche in TNA, li perdono contro Prince Devitt e Ryusuke Taguchi. Fanno ritorno nella NJPW l'8 novembre 2010 sfidando sia i No Limit che Devitt e Taguchi, perdendo il primo match, ma vincendo contro questi ultimi.\nTotal Nonstop Action (2003\u20132015).\nSabin debutta nella Total Nonstop Action Wrestling nell'aprile 2003 e dopo un solo mese conquista il titolo TNA X Division Championship sconfiggendo Amazing Red e Jerry Lynn in un Triple Treath Match, grazie all'aiuto dei Triple X. Subito dopo il match, si unisce a questi ultimi, effettuando un turn heel. Nel primo Ultimate X match di sempre, perde il titolo il 20 agosto contro Michael Shane. Il 3 settembre, dopo essere tornato Face, vince la Super X Cup 2003, diventando automaticamente primo sfidante al titolo. Il 7 gennaio 2004, conquista l'X Division Championship per la seconda volta battendo Shane, Christopher Daniels e Low Ki in un altro Ultimate X Match. Viene privato il titolo il 31 marzo 2004 a causa di un infortunio.\nAl suo ritorno, insieme a Lynn, Daniels e Elix Skipper, partecipa alla World X Cup come il Team USA, che sconfigge il Team Canada, il Team Messico e il Team Giappone, in un match dove Sabin batte Petey Williams e Hector Garza in un Ultimate X Match. Diventa primo sfidante ancora, ma il titolo rimane nelle mani di Petey Williams a Turning Point. Anche a Final Resolution, perde il match a tre uomini in favore di AJ Styles.\nNel 2006, Sabin forma un Team con Sonjay Dutt diventando primi sfidanti alle corone di coppia battendo il Team Canada a Impact. All'Against All Odds vengono sconfitti da James Storm e Chris Harris non riuscendo a conquistare gli NWA World Tag Team Championship. Battendo poi Dutt e Alex Shelley, si assicura un posto nella X Division Showcase a Destination X unendosi a Jay Lethal. Il 25 marzo, durante uno show della Northeast Wrestling, subisce una commozione cerebrale, ma riesce comunque a partecipare alla World X Cup, dove trionfa battendo Puma del Team Messico e Petey Williams del Team Canada.\nIl 1\u00ba giugno 2006, Sabin ha un confronto con Kevin Nash, che aveva pi\u00f9 volte attaccato il compagno Jay Lethal. A Slammiversary, Nash sconfigge Sabin. Ad Hard Justice, sconfigge Alex Shelley diventando primo sfidante al titolo X Division. A Bound for Glory, sconfigge Senshi diventando un 3 volte campione X Division. Perde il titolo il 2 novembre contro AJ Styles in un Fight for the Right tournament. Rifiutando di aiutare le star della X Division, Sabin compie un Turn Heel permettendo a Samoa Joe di attaccare Sonjay Dutt. A Genesis e a Turning Point, sfida Christopher Daniels per l'X Division Title, ma perde. Vince il titolo per la quarta volta a Final Resolution 2007, sconfiggendo Daniels e Jerry Lynn in un match a tre uomini. A Against All Odds, mantiene il titolo dall'assalto di Lynn. A Destination X, mantiene nuovamente il titolo contro Lynn in un 2 out of 3 falls match ma dopo il match, un uomo mascherato che si rivela essere Daniels attacca sia Sabin che Lynn. A Lockdown, Sabin batte Daniels, Dutt, Lethal e Shark Boy in un Six Sides of Steel Xscape Match mentre a Sacrifice, mantiene il titolo contro Dutt e Lethal, schienando Dutt per vincere. A Slammiversary, perde il titolo contro Lethal. A Impact, ottiene un'ultima shot al titolo, ma perde il match a tre fra lui, Lethal e Samoa Joe.\nNell'estate 2007, Sabin forma un tag team con Alex Shelley, conosciuto come i Motor City Machine Guns. Prima di arrivare in TNA, i due avevano gi\u00e0 lottato insieme nelle federazioni minori. Iniziano subito una rivalit\u00e0 con il Team 3D, effettuando un Turn Face, poich\u00e9 Ray e Devon attaccavano continuamente talenti della X-Division. A Genesis, Shelley e Sabin sconfiggono il Team 3D. Prendono parte alla TNA World X Cup, vincendo due match e anche il mega 12-man Elimination Tag Team Match.\nSabin e Shelley effettuano un Turn Heel quando dopo un match insieme a BG James e Eric Young, Sabin schiaffeggia James. I due perdono un match valido per i TNA World Tag Team Championship contro James Storm e Robert Roode a Turning Point. Tornati Face, si uniscono alla Frontline. Nel dicembre 2008, Sabin si qualifica per la finale dell'X Division Tournament, battendo Sonjay Dutt e e Kiyoshi. A Genesis, lotta contro Shelley il compagno, perdendo il match per il TNA X Division Championship. Continuano ad esibirsi come Team, iniziando ad entrare dal pubblico dicendo frasic come \"Si, lavoriamo ancora qui\" e si propongono spesso come commentatori dei match. Il 22 ottobre, i Motor City Machine Guns vincono un Ultimate X Match contro Jay Lethal e Consequences Creed diventando primi sfidanti ai titoli di coppia. A Turning Point, non riescono a conquistare i titoli che rimangono nelle mani di Brutus Magnus e Doug Williams. A Final Resolution, perdono ancora. A Destination X, sconfiggono i Generation Me, guadagnandosi un'altra title shot. Incassano questa opportunit\u00e0 il 12 aprile a Impact, ma perdono contro i campioni Matt Morgan e Amazing Red, che sostituiva l'infortunato Hernandez. A Sacrifice, vincono un Triple Treath Tag Team Match contro il Team 3D e i Beer Money Inc., diventando ancora primi sfidanti. L'11 luglio, a Victory Road, sconfiggono i Beer Money Inc. per i titoli vacanti conquistando per la prima volta i TNA World Tag Team Championship. Vengono subito obbligati a difendere i titoli in un Best of Five Series Match contro i Beer Money, che vincono i primi due match, un Ladder Match e uno Street Fight Match, mentre i Motor City vincono un Ultimate X Match e uno Steel Cage Match portandosi sul 2 a 2. Il 12 agosto, i Motor City sconfiggono i Beer Money in un 2 out of 3 falls match, mantenendo cos\u00ec i titoli. A No Surrender, difendono i titoli contro i Generation Me. Questi dopo il match, effettuano un Turn Heel attaccando e infortunando Shelley. A Bound for Glory, sconfiggono i Generation Me e a Turning Point, il Team 3D che aveva annunciato il ritiro ed aveva chiesto un ultimo match titolato. In seguito allo schienamento di Jeremy Buck su Sabin in un 8-person tag team match, i Generation Me ottengono un'altra possibilit\u00e0 in un Empty Arena MAtch, che per\u00f2 viene vinto dai campioni. Anche a Final Resolution, Shelley e Sabin vincono contro i Generation Me un Full Metal Mahyem Match. A Genesis, il mese dopo, perdono i titoli di coppia contro i Beer Money Inc., dopo lo schienamento di Roode su Sabin tramite roll-up. A Impact, non riescono a ritornare campioni e, per tre mesi, spariscono dalle scene, con Shelley infortunato e Sabin impegnato in singolo nella X Division. Il 28 aprile, Shelley fa il suo ritorno, salvando Sabin dall'assalto dei Mexican America tuttavia, \u00e8 Sabin ad infortunarsi gravemente al ginocchio durante un match contro Anarquia.\nIl 18 marzo 2012, a Victory Road, la TNA annuncia il ritorno di Sabin e dei Motor City Machine Guns. Il 5 aprile, Sabin torna sul ring insieme a Shelley, battendo i Mexican America, sfidando subito Magnus e Samoa Joe, detentori delle corone di coppia. A Lockdown il 15 aprile, non riescono a vincere gli allori in uno Steel Cage Match. Il 21 maggio, Shelley lascia la TNA e, di conseguenza, Sabin fa ritorno alla X Division.\nIl 31 maggio, Sabin ritorna nella X Division, sfidando subito senza successo Austin Aries per il TNA X Division Championship. Il 14 giugno, durante un Triple Treath valido per il titolo che comprendeva anche Zema Ion, si infortuna al ginocchio di nuovo. Il 5 giugno, mentre parla ai fans del suo infortunio, viene attaccato dal campione del mondo Bobby Roode. Dopo questo episodio, Sabin si \u00e8 sottoposto ad un intervento chirurgico.\nSabin ritorna ad Impact il 2 maggio 2013, sconfiggendo Sonjay Dutt e Zema Ion in un 1st Contender Match per il TNA X Division Championship. Sfida quindi Kenny King per il titolo, in un match che includeva anche Petey Williams, ma perde. Il 2 giugno, a Slammiversary XI, Sabin sconfigge King e Suicide in un Ultimate X Match, conquistando per la quinta volta il titolo della X Division. Il 27 giugno, perde il titolo contro Austin Aries, mascherato da Suicide in un match a tre che includeva anche King. La settimana seguente, tuttavia, Sabin riconquista il titolo battendo Aries e il vero Suicide, ora noto come Manik. L'11 luglio, rende vacante il suo titolo X Division scambiandolo con un match per il titolo Heavyweight. A Destination X 2013, sconfigge Bully Ray, conquistando il TNA World Heavyweight Championship e diventando un Triple Crown Champion.\nFece la sua ultima apparizione in TNA al ppv \"Saturday's One Night Only Xtravaganza\".\nRing of Honor (2015\u20132020).\nSabin fa il suo debutto per la Ring of Honor il 14 giugno 2003, perdendo un Fatal 4-Way Match in favore di Homicide. Combatter\u00e0 sporadicamente, prima di lasciare la promotion nel febbraio 2004. Ritorna il 4 novembre 2005, sfidando Bryan Danielson per il ROH World Championship, non riuscendo a vincere. Lottando con Alex Shelley nel 2007, sfida anche i Briscoe Brothers il 28 aprile per i ROH World Tag Team Championship, ma i due perderanno l'incontro. Nell'aprile 2008, i due tornano nella ROH, perdendo contro Jimmy Jacobs e Tyler Black, ma battendo i Briscoe Brothers. Nell'agosto 2008, lottano contro Danielson e Austin Aries in un match finito in un No Contest. Dopo aver lottato anche contro El Generico e Kevin Steen, lasciano la federazione. Il 13 febbraio 2010 ritornano nella ROH. L'8 maggio, vengono sconfitti dai campioni di coppia Claudio Castagnoli e Chris Hero per squalifica quando i Briscoe Brothers interferiscono nel match.\nVita privata.\nSabin \u00e8 un amante degli anime e dei videogiochi; il suo ring name \u00e8 infatti ispirato al personaggio Sabin Figaro di \"Final Fantasy VI\".\nIl suo gruppo musicale preferito \u00e8 quello dei 311, tanto da utilizzare la canzone \"Flowing\" nei primi anni di carriera."}
{"id": "1089415", "revid": "110157", "url": "https://it.wikipedia.org/wiki?curid=1089415", "title": "Aschbach-Markt", "text": "Aschbach-Markt \u00e8 un comune austriaco di 3 757 abitanti nel distretto di Amstetten, in Bassa Austria; ha lo status di comune mercato (\"Marktgemeinde\"). \u00c8 suddiviso in sei comuni catastali (\"Katastralgemeinden\"): Abetzberg, Aschbach-Dorf, Aschbach-Markt, Krenstetten, Mitterhausleiten e Oberaschbach."}
{"id": "1089416", "revid": "228587", "url": "https://it.wikipedia.org/wiki?curid=1089416", "title": "ASTM", "text": "ASTM S.p.A. \u00e8 un gruppo industriale attivo nella gestione di reti autostradali in concessione, nella progettazione e realizzazione di grandi opere infrastrutturali (EPC) e nella tecnologia. Il Gruppo \u00e8 il secondo operatore autostradale al mondo con circa 4.547\u00a0km di rete in gestione in Italia, Brasile (attraverso la societ\u00e0 EcoRodovias) e Regno Unito. Nell\u2019EPC, ASTM opera attraverso SINA, realt\u00e0 di ingegneria del Gruppo, e ITINERA, attiva nella realizzazione di infrastrutture e progetti di edilizia civile-industriale. Nella tecnologia, ASTM \u00e8 presente attraverso SINELEC (infomobilit\u00e0, esazione pedaggi). Quotata alla Borsa Italiana, ASTM \u00e8 sottoposta a direzione e coordinamento di Nuova Argo Finanziaria, costituita da Aurelia-Famiglia Gavio (60%) e Ardian (40%).\nStoria.\nLa societ\u00e0, in origine denominata S.A. Autostrada Torino-Milano, venne costituita il 28 novembre 1928 con lo scopo di costruire una autostrada che collegasse le citt\u00e0 di Torino e Milano, fortemente voluta dal Senatore Giovanni Agnelli. La stipula della Convenzione Ministeriale, che ne autorizza la costruzione e l'esercizio, avviene nel 1929. L'autostrada \u00e8 completata trenta mesi dopo e inaugurata il 25 ottobre 1932. Oggi la Torino-Milano, in concessione alla controllata SATAP S.p.A., costituisce il primo tratto ad ovest dell'Autostrada A4. Nel 1969 ASTM viene ammessa alla quotazione alla Borsa di Torino e nel 1970 alla Borsa di Milano, oggi gestita dalla Borsa Italiana.\nIl periodo 2002-2007 rappresenta per ASTM una fase di profonda riorganizzazione conclusasi con la concentrazione nel Gruppo SIAS di tutte le partecipazioni detenute nel settore delle concessionarie autostradali. La societ\u00e0 assume la denominazione di ASTM S.p.A. nel 2013, anno che segna il rafforzamento della propria posizione competitiva nel mercato interno e internazionale, in linea con i principali operatori del settore in ambito europeo.\nIl 4 maggio 2016 la controllata IGLI S.p.A. (anche da SIAS) perfeziona con la brasiliana CR Almeida S.A. Engenharia e Costru\u00e7oes il closing finalizzato all'acquisizione della newco di diritto brasiliano e Primav Infraestrutura S.A. in cui \u00e8 stato conferito il 64% del capitale di EcoRodovias Infraestrutura e Logistica S.A. e il 55% del capitale di Concesionaria Monotrilho Linha 18 - Bronze S.A., societ\u00e0 attiva nel settore della mobilit\u00e0 urbana. Il closing \u00e8 stato realizzato una volta ottenute le autorizzazioni delle istituzioni politiche e finanziarie di Primav e di EcoRodovias. L'operazione \u00e8 stata perfezionata attraverso la sottoscrizione di un aumento di capitale di Primav Infraestrutura S.A. riservato ad ASTM per un importo di 2.104 milioni di BRL (circa 476 milioni di euro). ASTM ha acquisito una quota del 64,1% del capitale sociale di Primav, mentre il restante 35,9% resta a CR Almeida. EcoRodovias gestisce in Brasile circa 1.860\u00a0km di rete autostradale e detiene partecipazioni di controllo in societ\u00e0 operanti nei settori della logistica e dei porti.\nCon quest'acquisiszione indiretta ASTM rafforza il suo ruolo di operatore mondiale nella gestione di autostrade a pedaggio; al contempo concorre sia al piano di sviluppo infrastrutturale, promosso dal governo brasiliano nel settore autostradale, sia all'acquisizione di nuovi progetti nel settore delle costruzioni e delle concessioni in tutta l'America Latina. Infatti, il Brasile resta una potenza economica con oltre 200 milioni di abitanti e grandi piani di investimenti pubblico-privati, in tutte le infrastrutture di interesse di EcoRodovias.\nIl 31 dicembre 2019 ha incorporato per fusione la controllata SIAS S.p.A. con un concambio di 0,55 azioni ASTM per ogni azione SIAS.\nSettori di attivit\u00e0.\nLe attivit\u00e0 principali e le societ\u00e0 controllate, che fino al 31 dicembre 2019 erano dell'ex controllata SIAS, sono:\nConcessionarie autostradali.\nSociet\u00e0 controllate e complesso della rete autostradale gestito in Italia:\nAzionariato.\nL'azionariato comunicato alla Consob \u00e8 il seguente:"}
{"id": "1089417", "revid": "224230", "url": "https://it.wikipedia.org/wiki?curid=1089417", "title": "Autostrada Torino\u2013Milano S.p.A.", "text": ""}
{"id": "1089425", "revid": "1609279", "url": "https://it.wikipedia.org/wiki?curid=1089425", "title": "Intradosso", "text": "Intradosso \u00e8 un termine che indica il lato inferiore di una struttura; ha diverse applicazioni, secondo la materia di riferimento, specie nell'ingegneria e nell'architettura. Il termine complementare, \"estradosso\", indica il lato superiore della struttura.\nArchitettura.\nIn architettura \u00e8 detto anche imbotte ed \u00e8 usato spesso per indicare la superficie interna di un arco o di una volta.\nIl termine pu\u00f2 poi riferirsi al lato inferiore di un solaio o di una trave, al vano interno di una porta o di una finestra. L'intradosso \u00e8 maggiormente in evidenza se il varco \u00e8 strombato, in modo che lo spessore del muro non costituisca un ostacolo per la visuale o per il passaggio della luce. Quando si parla della superficie esterna di un arco, viene usato il termine di estradosso, termine complementare di intradosso: mentre quest'ultimo \u00e8 concavo, l'estradosso \u00e8 convesso.\nAeronautica.\nIn aeronautica l'intradosso indica il lato inferiore di un'ala e, in genere, di qualsiasi profilo aerodinamico; l'estradosso indica il lato superiore."}
{"id": "1089430", "revid": "287204", "url": "https://it.wikipedia.org/wiki?curid=1089430", "title": "Al-'Uzz\u0101", "text": "al-\u02bfUzz\u0101 - che letteralmente significa \"la Potentissima\" - \u00e8 il nome di una divinit\u00e0 femminile araba higiazena di epoca preislamica.\nCon Man\u0101t e All\u0101t faceva parte della triade femminile maggiormente venerata nell'\u1e24ij\u0101z e, come tale, era oggetto di culto anche da parte dei Ban\u016b Quraysh di Mecca. Il suo nome compare gi\u00e0 nelle epigrafi lihyanite, nabatee, thamudene e sud-arabiche, tanto da far pensare ad alcuni studiosi che ci si trovi di fronte al culto di una divinit\u00e0 paragonabile ad Afrodite.\nIl fatto che i coreisciti avessero una loro propria divinit\u00e0 urbana, ospitata nel santuario della Ka\u02bfba, non deve trarre in inganno in quanto Hubal era la divinit\u00e0 propria della trib\u00f9, mentre al-\u02bfUzz\u0101 era la divinit\u00e0 della stirpe dei Kin\u0101na cui, con ogni probabilit\u00e0, facevano riferimento anche i Quraysh.\nLa divinit\u00e0 di al-\u02bfUzz\u0101 e quella di All\u0101t erano a Mecca chiamate \"al-Ghar\u0101n\u012bq\" (): vocabolo mirante ad esaltarne l'eccezionale bellezza ma che letteralmente significava \"gru, cicogne\", la cui particolare bellezza agli occhi dei coreisciti ci rester\u00e0 con ogni probabilit\u00e0 del tutto ignota.\n\u00c8 ricordata in \"Cor.\" LIII:19-20\nversetti che sarebbero stati inizialmente seguiti dai ben noti \"Versetti satanici\", e ad essa, in base a una tradizione di Ibn al-Kalb\u012b, Maometto, ancora bambino e inconsapevole del destino profetico che lo attendeva, avrebbe immolato con lo zio Ab\u016b \u1e6c\u0101lib - il cui fratello Ab\u016b Lahab si chiamava \u02bfAbd al-\u02bfUzz\u0101, vale a dire \"servo di al-\u02bfUzz\u0101\" - una \"pecora dal manto grigiastro\" (\"shatan afr\u0101\u02be\" ).\nNon aveva inizialmente un santuario (\"bayt\") suo proprio ed era venerata sotto forma di sorgente (al-Buss) e di tre alberi appartenenti al genere delle acacie (\"sam\u016br\u0101t\") nella valle di \u1e24ur\u0101\u1e0d, nell'oasi di Nakhla al-Sh\u0101miyya (Il Palmeto siriano), distinto da Nakhla al-Yamaniyya (Il Palmeto yemenita), in cui, durante uno dei tanti fatti d'arme degli \"Ayy\u0101m al-\u02bfArab\" ( \"Ayy\u0101m Fij\u0101r\" ) s'erano rifugiati alcuni coreisciti che temevano per la propria vita e che, sfruttando la sacert\u00e0 del posto, a tutti gli effetti \"\u1e25aram\" (interdetto, sacro), sfuggirono in quel modo a una fine pressoch\u00e9 certa.\nPi\u00f9 tardi le fu costruito un santuario da parte di \u1e92\u0101lim b. As\u02bfad, dei Ban\u016b Gha\u1e6daf\u0101n, dotato di un bacino (\"ghabghab\") in cui veniva raccolto il sangue delle vittime immolate in suo onore e alla sua custodia (\"sid\u0101na\") provvidero i B. Sulaym.\nTornando alla Mecca da \u1e6c\u0101\u02beif dove aveva sondato la possibilit\u00e0 di trasferirsi per sfuggire l'atmosfera sempre pi\u00f9 gravida di pericoli per lui stesso e il gruppo di fedeli musulmani che s'era formato, fu proprio a Nakhla che Maometto si ferm\u00f2 e, dopo aver invano chiesto protezione (\"am\u0101n\") al clan materno dei B. Zuhra e al suo \"sayyid\", al-Akhnas b. Shar\u012bq, e poi a quello dei B. \u0100mir e al suo \"sayyid\", Suhayl b. \u02bfAmr, riusc\u00ec infine a ottenere che al-Mu\u02be\u1e6dim b. \u02bfAd\u012b, \"sayyid\" dei B. Nawfal gli concedesse il suo \"am\u0101n\".\nIl luogo di Nakhla al-Sh\u0101miyya fu distrutto dopo la conquista di Mecca del 631 d.C./8 dell'Egira, per ordine di Maometto, da Kh\u0101lid b. al-Wal\u012bd e le tre acacie furono tagliate in quell'occasione alla radice."}
{"id": "1089432", "revid": "486946", "url": "https://it.wikipedia.org/wiki?curid=1089432", "title": "AS Lucchese Libertas", "text": ""}
{"id": "1089433", "revid": "547034", "url": "https://it.wikipedia.org/wiki?curid=1089433", "title": "Scuola di Yale", "text": "Con Scuola di Yale, dal nome dell'omonima universit\u00e0 americana, si indica un gruppo di pensatori che si contrappongono all'approccio critico strutturalista, e nella quale prende forma la teoria decostruzionista di Jacques Derrida, primo ad utilizzare il termine \"decostruzione\". Secondo Derrida, decostruire significa mostrare le intime discrasie di un testo, ma mentre lo Strutturalismo frammenta il testo per mostrarne il funzionamento, la decostruzione mette in luce il sistema di opposizione su cui si basa la tradizione filosofica occidentale. Particolare attenzione \u00e8 rivolta alla mislettura (in inglese, \"misreading)\", ovvero ai fraintendimenti a cui inevitabilmente viene sottoposto un testo nel corso della sua fruizione.\nSebbene in diversa maniera, tra i fondatori degli Yale's Critics si ricordano Geoffrey Hartman, J. Hillis Miller, Paul de Man e Harold Bloom. Gli esordi del gruppo si devono far risalire al 1966 e, in seguito, le sue posizioni in materia di critica letteraria si amplificheranno fino a divenire dominanti negli Stati Uniti, e non solo. Al decostruzionismo di Derrida si rifar\u00e0 anche la critica bengalese Gayatri C. Spivak.\nNonostante il gruppo non sia uniforme e compatto, al cui interno compaiono personalit\u00e0 differenti, in linea generale, si pu\u00f2 sostenere che il punto unificante di tutti gli approcci critici della Scuola di Yale si possa riassumere nella convinzione che il testo contenga in se stesso le proprie modalit\u00e0 di decostruzione. Tale decostruzione, inoltre, si porrebbe agli antipodi con la critica ermeneutica, la quale reputa la comprensione dei testi garantita dalla tradizione. \nTra le posizioni pi\u00f9 interessanti si possono segnalare quelle di:"}
{"id": "1089435", "revid": "24989", "url": "https://it.wikipedia.org/wiki?curid=1089435", "title": "Angerholz", "text": ""}
{"id": "1089436", "revid": "24989", "url": "https://it.wikipedia.org/wiki?curid=1089436", "title": "Kr\u00f6llendorf", "text": ""}
{"id": "1089437", "revid": "24989", "url": "https://it.wikipedia.org/wiki?curid=1089437", "title": "K\u00fchberg", "text": ""}
{"id": "1089440", "revid": "24989", "url": "https://it.wikipedia.org/wiki?curid=1089440", "title": "Maierhofen", "text": ""}
{"id": "1089441", "revid": "24989", "url": "https://it.wikipedia.org/wiki?curid=1089441", "title": "Wallmersdorf", "text": ""}
{"id": "1089445", "revid": "161374", "url": "https://it.wikipedia.org/wiki?curid=1089445", "title": "SS 145 dir", "text": ""}
{"id": "1089451", "revid": "339392", "url": "https://it.wikipedia.org/wiki?curid=1089451", "title": "Al-Uzza", "text": ""}
{"id": "1089454", "revid": "339392", "url": "https://it.wikipedia.org/wiki?curid=1089454", "title": "Lokomotiv Plovdiv", "text": ""}
{"id": "1089457", "revid": "158913", "url": "https://it.wikipedia.org/wiki?curid=1089457", "title": "Uzza", "text": ""}
{"id": "1089462", "revid": "348618", "url": "https://it.wikipedia.org/wiki?curid=1089462", "title": "Nanni De Angelis", "text": "Biografia.\nNanni De Angelis nacque a Campotosto, in Abruzzo, terra d'origine della famiglia. Fin da bambino frequent\u00f2 a Roma gli scout e la scuola dalle suore, dove cominci\u00f2 a maturare l'interesse per la politica. Nel 1972, quattordicenne, propose all'assessore dei Beni culturali di Roma, Raniero Benedetto, la creazione di un corpo volontario di ragazzi (gli scout di cui fa parte), che sostituisse, nel periodo estivo, i custodi dei musei in vacanza, proposta non realizzata per ragioni sindacali.\nSuo fratello \u00e8 Marcello De Angelis, ex-militante di Terza Posizione \u00e8 stato senatore di Alleanza Nazionale e poi del Popolo della Libert\u00e0. Giornalista, \u00e8 stato direttore de Il Secolo d'Italia.\nLotta studentesca.\nNel 1976, insieme a Gabriele Adinolfi, Roberto Fiore e Walter Spedicato fond\u00f2 Lotta Studentesca, composto da giovani studenti che tent\u00f2 di estraniarsi da ogni precedente esperienza neofascista o di estrema destra. La dizione \"Lotta studentesca\" dur\u00f2 poco cedendo sempre pi\u00f9 il passo alla nuova sigla di \"Terza Posizione\".\nNel 1977 cambi\u00f2 scuola, trasferendosi all'Azzarita dove strinse amicizia con Eugenio Pomarici, responsabile romano della giovent\u00f9 repubblicana. De Angelis, pur non condividendone le idee, lo aiut\u00f2 nelle affissioni di manifesti che precedentemente gli era impedita sia dai giovani studenti di destra che di sinistra.\nIn questo periodo consolid\u00f2 anche l'amicizia con Massimiliano Taddeini e Luigi Ciavardini. Su questo trio si reggeva sia la squadra di football americano dei Tori Torino (squadra per\u00f2 romana) che il gruppo di Lotta studentesca del quartiere Trieste-Parioli.\nNell'autunno del 1978, mentre con un amico stava percorrendo a piedi corso Trieste nel quartiere Trieste-Africano di Roma, poco prima di piazza Annibaliano, all'incrocio con via Spalato, De Angelis viene aggredito alle spalle da un gruppo di militanti comunisti che sferrano alcune coltellate. De Angelis viene raggiunto da una coltellata alla schiena che gli perfora un polmone, l'amico da una coltellata alla base della nuca. Gli aggressori si dileguano velocemente e, nella fretta, smarriscono sul luogo dell'aggressione una borsa di cuoio del tipo \"Tolfa\". Le indagini del locale commissariato di polizia che esaminano la borsa smarrita dagli aggressori e i documenti in essa contenuti accertano che fra gli aggressori vi \u00e8 il militante di sinistra Valerio Verbano.\nIn Terza posizione.\nNel 1979, \"Lotta Studentesca\" fu ufficialmente sciolta dai propri militanti che diedero vita alla nuova organizzazione \"Terza Posizione\". Strutturata in cellule di base di 3-4 militanti e ripartita in zone di competenza. De Angelis divenne \"responsabile militare\" del quartiere Africano-Trieste. dove si pose alla guida di una squadra, che dagli avversari fu denominata \"I Brutti\". La squadra di De Angelis prese parte a scontri con i militanti dell'estrema sinistra e talvolta tra le due opposte fazioni compariranno anche armi da taglio e martelli.\nIl 22 febbraio 1980 fu ucciso a Roma l'autonomo Valerio Verbano, annoverato tra i sospettati che si credeva fossero presenti in Corso Trieste il giorno in cui De Angelis era stato accoltellato. Pochi giorni dopo De Angelis fu chiamato al telefono dal padre di Verbano che, convinto che la morte del figlio fosse da imputarsi a una vendetta, volle parlare con De Angelis. De Angelis decise quindi di recarsi a casa Verbano dove incontr\u00f2 il padre che era sceso ad aspettarlo presso il portone insieme a diversi amici del figlio. Il padre di Verbano e De Angelis salirono nell'appartamento e parlarono per circa un'ora chiarendosi l'un l'altro, poi nuovamente discesi il signor Verbano lo accompagn\u00f2 attraverso la folla degli amici di Valerio ed attese finch\u00e9 non fu certo che De Angelis fosse al sicuro a bordo di un taxi precedentemente chiamato.\nNello stesso anno partecipa al primo campionato italiano di football americano, organizzato dalla Lega Italian Football fondata da Marcello Loprencipe e Bruno Beneck, come capitano della squadra dei Tori Torino (squadra in realt\u00e0 di Roma).\nGi\u00e0 disegnatore di numerosi murales a sfondo politico, si d\u00e0 in questo periodo anche alla stesura di tavole a china realizzandone tre, intenzionato a venderli a una mostra ambientalista a Villa Ada. Riporta per\u00f2 le sue opere a casa, in modo da donarle ai propri genitori.\nIl 28 maggio il poliziotto Francesco Evangelista detto \"Serpico\" \u00e8 ucciso da un gruppo di fuoco dei Nuclei Armati Rivoluzionari dei quali fa parte anche Luigi Ciavardini nel frattempo uscito da Terza Posizione. Ciavardini, rimasto ferito ad uno zigomo, comincia la latitanza che lo porter\u00e0 in giro per l'Italia finch\u00e9 sempre pi\u00f9 braccato ritorn\u00f2 a Roma.\nLa latitanza e l'arresto.\nIn seguito alla strage di Bologna, il 23 settembre 1980 vengono spiccati dei mandati di arresto che riguardano molti esponenti di Terza Posizione tra cui Nanni De Angelis e il fratello Marcello. Circa 500 agenti vengono impiegati per arrestare i ricercati e nella perquisizione a carico di molti appartenenti all'organizzazione.\nDe Angelis divenne latitante e riusc\u00ec a sfuggire ai primi arresti. Rientrato in contatto con Luigi Ciavardini, anch'esso latitante poich\u00e9 individuato come l'uccisore di Evangelista, il 3 ottobre 1980 si recarono ad un appuntamento con Carlo Sette al fine di ottenere documenti falsi e sostegno economico. Ma in piazza Barberini furono arrestati dalla polizia che, gi\u00e0 informata dell'appuntamento, li attendeva. Nel corso dell'arresto De Angelis fu colpito duramente alla testa dai poliziotti secondo altre fonti in realt\u00e0 fu massacrato di botte. Il senatore del Movimento Sociale Italiano Michele Marchio in un'interrogazione al Senato rivolta al sottosegretario Angelo Sanza riferisce che De Angelis, all'interno della questura sarebbe stato fatto sfilare in mezzo a due ali di poliziotti, i quali, avendolo confuso con lo stesso Ciavardini l\u00ec presente, lo avrebbero pi\u00f9 volte colpito Anche la versione di Luigi Ciavardini fu uguale, in pi\u00f9 raccont\u00f2 di aver visto i poliziotti aggredire De Angelis al grido di \"Ecco Ciavardini, quel bastardo\".\nLa morte.\nIl 5 ottobre 1980, in mattinata, fu ricoverato in ospedale dove i medici prepararono un referto medico che, pur non evidenziando fratture o lesioni, prevedeva comunque sette giorni di prognosi, ma nella stessa mattinata fu dimesso e riportato nel carcere di Rebibbia con un'ambulanza, il giorno stesso fu ritrovato impiccato nella propria cella. La versione della polizia che fu immediatamente pubblicata sui giornali parl\u00f2 di suicidio. Segu\u00ec un'inchiesta alla quale fu posto agli atti il referto dell'autopsia ordinata dal magistrato. In questo referto, firmato dal professor Silvio Merli, diversamente da ci\u00f2 che era stato dichiarato dai medici del carcere. si evidenziano numerose ecchimosi su tutto il corpo di De Angelis, in particolare sul capo. I familiari di De Angelis non accettarono mai l'ipotesi del suicidio del figlio.\nIl 30 settembre 1981 i NAR uccidono con tre colpi di pistola Marco Pizzari sospettato di aver \"tradito\" Ciavardini e De Angelis per aver comunicato alla polizia il luogo in cui avevano appuntamento con Sette. In realt\u00e0 Pizzari non aveva \"tradito\" i due amici ma il suo telefono era stato intercettato dalla polizia.\nLe indagini sulla strage di Bologna.\nSei anni dopo la sua morte, nel 1986, fu coinvolto nelle indagini sulla strage di Bologna e accusato da Angelo Izzo e da Raffaella Furiozzi, di essere l'esecutore materiale venendo, poi, scagionato dalle riprese di una televisione locale che lo filmano mentre il 2 agosto 1980 \u00e8 in campo per le finali nazionali di football americano a Castel Giorgio insieme a Massimiliano Taddeini, altro imputato con lui per la strage.\nIl trafugamento della salma.\nIl 7 ottobre 1987 la salma di De Angelis fu prelevata da ignoti dal cimitero di Poggio Cancelli e cremata. Le ceneri furono rese alla famiglia accompagnate da un biglietto scritto con la macchina da scrivere:"}
{"id": "1089463", "revid": "928766", "url": "https://it.wikipedia.org/wiki?curid=1089463", "title": "Alessandro Polita", "text": "Anche sua sorella, Alessia Polita, ha corso come pilota professionista fino al 2013, quando un incidente in pista le provoc\u00f2 la paralisi degli arti inferiori.\nCarriera.\nNel 2001 \u00e8 pilota titolare nel campionato italiano Supersport dove per\u00f2 non ottiene punti, migliora nelle stagioni 2002 e 2003 concludendo diciannovesimo e settimo. Continua a correre nel campionato italiano anche nelle stagioni successive, in varie categorie e parallelamente agli impegni internazionali.\nDopo aver vinto nel 2006 la coppa del Mondo Superstock 1000 con una Suzuki GSXR1000 K6 del team Celani Suzuki Italia, nel 2007 fa il suo esordio nel campionato Mondiale Superbike con lo stesso team. In questa stagione, dove Polita riporta alcuni infortuni, ottiene con la sua Suzuki GSX-R1000 K6 otto punti iridati che gli valgono il 24\u00ba posto nella classifica generale.\nNel 2008 accetta le proposte del team Sterilgarda Go Eleven per correre con una Ducati 1098R nella Superstock 1000 FIM Cup, pertanto lo jesino rientra nel campionato che lo ha gi\u00e0 visto vincitore nel 2006. Termina la stagione al terzo posto, lottando per il titolo fino all'ultima gara, vincendo anche il gran premio di San Marino a Misano Adriatico.\nIl 2009 doveva essere la stagione del suo ritorno nel mondiale Superbike, sempre con il team Sterilgarda, ma l'imperante crisi economica mondiale che colpisce tutti i settori industriali e la rinuncia di alcuni sponsor a finanziare la squadra, costringe il team bresciano a disputare la stagione con il solo Shane Byrne.\nDopo qualche settimana, Polita trova comunque sistemazione nel campionato mondiale Supersport alla guida della Suzuki GSX-R600 del team Hoegee Suzuki, rimpiazzando dal quarto gran premio stagionale l'australiano Shaun Geronimi. Il 13 giugno 2009, a seguito del ritiro per problemi economici del team Hoegee, lascia dopo soli quattro gran premi anche il mondiale Supersport.\nIl 4 luglio 2009 viene annunciato un ulteriore cambiamento, infatti si accorda con il team Celani Race per partecipare al mondiale superbike in sostituzione di Karl Muggeridge a partire dal Gran Premio di San Marino.\nNel 2010 partecipa al campionato italiano Superbike con una Ducati 1098R del team Barni Racing. Vince il titolo piloti con una gara d'anticipo rispetto al termine della stagione, vincendo 2 gare e salendo sul podio in tutte le prove in calendario, sopravanzando di 41 punti il compagno di squadra Stefano Cruciani. Nel 2011 si ripete la sua partecipazione al campionato Italiano Velocit\u00e0 col team Barni su Ducati e ad alcune gare del mondiale Superbike come wild card. \nNel 2013, utilizzando motociclette Suzuki e Ducati, si classifica quindicesimo nel campionato Italiano Superbike conquistando un podio. Nel 2014, dopo aver conquistato cinque piazzamenti a podio su dieci gare in calendario, si classifica al quarto posto nel campionato italiano Superbike, con una BMW S1000RR. Nel 2015 \u00e8 nuovamente pilota titolare nel CIV Superbike, chiude al tredicesimo posto in classifica. Nel 2016, oltre a disputare il campionato Italiano classe Superbike, fa il suo esordio al Tourist Trophy, giungendo 47\u00ba nella categoria Superbike e 40\u00ba nella gara della Superstock.\nNel 2018 partecipa al campionato tedesco Superbike a bordo di una Honda CBR 1000RR, facendo 22 punti in tre prove e sei gare per il team Holzhauer Racing Promotion. Nel 2019 corre ancora per lo stesso team, ed ottenendo un terzo posto in gara 1 a Most, facendo 152 punti, senza per\u00f2 essere mai in lizza per il titolo di campione. Nel 2020 corre ancora per il team Holzhauer Racing Promotion."}
{"id": "1089465", "revid": "287204", "url": "https://it.wikipedia.org/wiki?curid=1089465", "title": "Motocicli per usi militari", "text": "In campo militare i motocicli hanno avuto impiego sia nella versione semplice sia nella versione con sidecar a partire dalla Prima guerra mondiale fino alla met\u00e0 del XX secolo, attualmente i motocicli, anche se restano nell'inventario dei mezzi in dotazioni alle forze armate, non hanno pi\u00f9 utilizzi specificamente militari.\nI motocicli furono impiegati per la prima volta per usi militari dal Regio Esercito nel 1911. Durante la Guerra italo-turca, infatti, il corpo di spedizione italiano in Libia ebbe in dotazione un piccolo numero di motociclette tipo \"2\u00bc HP\", prodotte dalla torinese SIAMT, con funzioni di perlustrazione e collegamento.\nTali veicoli poi hanno avuto impiego costante, sia nella versione semplice, sia nelle versioni sidecar o motocarro, a partire dalla Prima guerra mondiale fino alla seconda met\u00e0 del XX secolo; attualmente i motocicli, anche se restano nell'inventario dei mezzi in dotazioni alle forze armate, raramente non hanno utilizzi specificamente militari.\nSubito dopo la Prima guerra mondiale in diverse nazioni (per esempio Stati Uniti e Gran Bretagna) furono costituiti reparti mobili su motocicli, con funzioni essenzialmente esploranti, cercando di utilizzare l'agilit\u00e0 di movimento delle motociclette per fornire maggiore mobilit\u00e0 alla fanteria. Nel periodo fra le due guerre queste unit\u00e0 furono organizzate anche da altre nazioni, come Germania e Italia.\nAll'inizio della Seconda guerra mondiale la Germania era particolarmente fornita di unit\u00e0 mobili su motocicli (una compagnia per ogni divisione, sia corazzata sia di fanteria, organizzata nel battaglione esplorante), e certamente il veicolo pi\u00f9 usato in questo ruolo fu la BMW R75 sia nella versione a due ruote sia nella versione con sidecar. In campo alleato le motociclette furono usate in quantit\u00e0 minore, soprattutto considerando la presenza di un numero estremamente elevato di veicoli leggeri a 4 ruote (le Jeep), che riducevano la necessit\u00e0 di utilizzare motociclette. Comunque nell'esercito statunitense furono ampiamente usate sia le Harley Davidson Model WLA sia le Indian Model 74. Nel corso della guerra apparve chiaro che le unit\u00e0 motociclisti non potevano essere utilizzate in combattimento, considerando la difficolt\u00e0 di manovrare il veicolo e usare contemporaneamente l'armamento personale. Alcuni tentativi di montare mitragliatrici su moto con sidecar ebbero maggiore successo, ma a spese di una sensibile riduzione dell'agilit\u00e0 del mezzo. In base a queste considerazioni l'impiego di motocicli declin\u00f2 per tutto il corso della guerra, lasciando il loro impiego alle unit\u00e0 di polizia militare ed all'uso per portaordini. Sotto questo aspetto si pu\u00f2 notare il fatto che la divisione corazzata del Regio Esercito del 1939 contava in organico 54 motociclette, mentre nella divisione 1942 (o divisione corazzata tipo Nord Africa) le motociclette erano drasticamente ridotte a 7.\nNell'esercito statunitense non erano previste unit\u00e0 organiche su motocicli, tuttavia l'US Army approvvigion\u00f2 ben 90000 motocicli per usi vari, soprattutto per ricognizione e collegamento.\nLa conclusione a cui arrivarono gli stati maggiori alla fine della Seconda guerra mondiale fu che i ruoli svolti da una motocicletta potevano essere svolti pi\u00f9 vantaggiosamente da un veicolo leggero 4x4 (cio\u00e8 la solita Jeep), che forniva maggiore protezione dalle intemperie per il guidatore, maggior carico pagante e maggiore possibilit\u00e0 di operare su terreno fangoso o sabbioso, con un'agilit\u00e0 di movimento non eccessivamente ridotta. Subito dopo la guerra furono sciolti i rimanenti i reparti organici motociclisti e le motociclette rimasero in uso solo per i corpi di polizia militare, fino a completo esaurimento nel corso dei decenni successivi. "}
{"id": "1089468", "revid": "104458", "url": "https://it.wikipedia.org/wiki?curid=1089468", "title": "Edla", "text": ""}
{"id": "1089469", "revid": "104458", "url": "https://it.wikipedia.org/wiki?curid=1089469", "title": "Greinsfurth", "text": ""}
{"id": "1089470", "revid": "767487", "url": "https://it.wikipedia.org/wiki?curid=1089470", "title": "Never Told a Soul", "text": "Never Told a Soul \u00e8 il primo album, del 1984, di John Illsley."}
{"id": "1089471", "revid": "104458", "url": "https://it.wikipedia.org/wiki?curid=1089471", "title": "Hausmening", "text": ""}
{"id": "1089472", "revid": "33751", "url": "https://it.wikipedia.org/wiki?curid=1089472", "title": "Federazione calcistica bulgara", "text": ""}
{"id": "1089473", "revid": "104458", "url": "https://it.wikipedia.org/wiki?curid=1089473", "title": "Neufurth", "text": ""}
{"id": "1089474", "revid": "104458", "url": "https://it.wikipedia.org/wiki?curid=1089474", "title": "Preinsbach", "text": ""}
{"id": "1089475", "revid": "104458", "url": "https://it.wikipedia.org/wiki?curid=1089475", "title": "Sch\u00f6nbichl", "text": ""}
{"id": "1089477", "revid": "104458", "url": "https://it.wikipedia.org/wiki?curid=1089477", "title": "Ulmerfeld", "text": ""}
{"id": "1089478", "revid": "547992", "url": "https://it.wikipedia.org/wiki?curid=1089478", "title": "Athina Cenci", "text": "Biografia.\n\u00c8 nata da famiglia italiana nell'isola greca di Coo, allora colonia del Dodecaneso italiano sotto occupazione alleata. Pratese di adozione, ha esordito nello spettacolo in compagnia di Alessandro Benvenuti e Paolo Nativi nella prima formazione del trio cabarettistico dei Giancattivi, all'interno degli spazi culturali del Teatro Metastasio di Prato. In seguito nel 1976, a seguito della morte di Nativi, divenne membro dei Giancattivi Franco Di Francescantonio poi sostituito nel 1978 da Antonio Catalano, a sua volta sostituito pochi mesi dopo da Francesco Nuti.\n\u00c8 con questa ultima formazione che il trio raggiunge la celebrit\u00e0 nazionale con la trasmissione televisiva della Rai \"Non stop\" diretta da Enzo Trapani, nella quale i Giancattivi si esibivano a fianco del trio napoletano de La Smorfia (ovvero Massimo Troisi, Lello Arena ed Enzo Decaro), Zuzzurro e Gaspare, I Gatti di Vicolo Miracoli (Jerry Cal\u00e0, Franco Oppini, Umberto Smaila e Nin\u00ec Salerno), Carlo Verdone e di molti altri giovani comici che avrebbero calcato le scene cinematografiche, teatrali e televisive nei decenni successivi. L'esordio al cinema avvenne nel 1981 sotto la direzione di Alessandro Benvenuti in \"Ad ovest di Paperino\", un film in cui Athina Cenci, assieme ai due compagni Benvenuti e Nuti, dava libero sfogo alla comicit\u00e0 surreale dei Giancattivi, intervallata a momenti di una pur blanda analisi sociale.\nAnche dopo l'uscita dal gruppo di Nuti (sostituito da Daniele Trambusti) i Giancattivi continuarono ad esibirsi producendo lo spettacolo \"Comic box\" (1982) e recitando anche in teatro come attori nello spettacolo \"Corto Maltese\" (1983). Nel 1985 usc\u00ec il loro secondo film sempre diretto da Benvenuti \"Era una notte buia e tempestosa...\" che fu l'ultimo loro lavoro come gruppo. Poco dopo l'uscita del film, i Giancattivi infatti si sciolsero e la Cenci inizier\u00e0 la sua carriera solista, continuando a lavorare con grande successo al cinema per tutti gli anni ottanta, anche se comunque molte volte torner\u00e0 a dividere il set con il suo ex compagno dei Giancattivi, Alessandro Benvenuti.\nLe sue due prove cinematografiche pi\u00f9 mature sono state senz'altro \"Speriamo che sia femmina\" (1986) per la regia di Mario Monicelli e \"Compagni di scuola\" (1988) di Carlo Verdone: l'interpretazione di queste pellicole le ha valso, in entrambi i casi, l'assegnazione del David di Donatello quale miglior attrice non protagonista. Nel 1987 \u00e8 tra le protagoniste del thriller \"Caramelle da uno sconosciuto\" di Franco Ferrini, in cui era affiancata da Barbara De Rossi, Marina Suma, Mara Venier, Anna Galiena, Laura Betti, Antonella Ponziani, Annie Papa e un'esordiente Sabrina Ferilli; per questo film la Cenci canta anche la canzone-tema \"Donne cos\u00ec\" con testo di Cristiano Minellono e musica di Umberto Smaila.\nL'attivit\u00e0 cinematografica (e televisiva) della Cenci \u00e8 proseguita, pur se con alterne fortune, anche negli anni novanta (\"Benvenuti in casa Gori\", \"Ritorno a casa Gori\" e \"I miei pi\u00f9 cari amici\" di Alessandro Benvenuti, \"Jack Frusciante \u00e8 uscito dal gruppo\" di Enza Negroni e le serie TV \"Il coraggio di Anna\", \"Delitti privati\", \"Dio vede e provvede\" e \"Il mastino\", solo per ricordare le interpretazioni principali). Tra la fine degli anni ottanta e i primi anni novanta si cimenta con ottimi riscontri anche con la conduzione di variet\u00e0 televisivi: su Italia 1, nella stagione 1989-1990, conduce con successo la trasmissione satirica \"Emilio\" in cui fu affiancata da Zuzzurro e Gaspare e per la quale incise anche la sigla omonima, che ottenne anch'essa molto seguito; poi nel 1993 condusse prima su Telemontecarlo \"Tre donne intorno al cuor\" assieme ad Alba Parietti e Susanna Agnelli e poi su Rai 3 il variet\u00e0 comico \"Cielito lindo\" assieme a Claudio Bisio, in cui fu affiancata, tra gli altri, anche da Aldo, Giovanni e Giacomo e Luciana Littizzetto.\nDegna di nota anche la sua presenza sulle scene teatrali. Un discreto successo ha ottenuto la pi\u00e8ce teatrale \"La donna gigante\" di Lidia Ravera. Nel 1999 \u00e8 entrata a far parte del consiglio comunale di Firenze dopo le elezioni del 13 giugno, nelle fila dei Democratici di Sinistra. \nIl 13 settembre 2001 \u00e8 stata colpita da un'emorragia cerebrale che l'ha privata della parola, e a causa di ci\u00f2 \u00e8 stata costretta ad abbandonare sia l'attivit\u00e0 artistica che quella politica per molti anni.\nNella primavera del 2015, dopo 14 anni di assenza, ritorna sulle scene, partecipando dapprima al docufilm \"Silvio va...\", diretto da Marco Grisafi e dedicato a Silvio Lorenzini, su spunto dello scrittore Giampaolo Bellucci. A giugno \u00e8 poi la volta del videoclip \"Il bacio\", sempre dello stesso regista, tratto dall'ultimo album del pianista Maurizio Mastrini. Il 29 agosto 2015 \u00e8 tornata in teatro da protagonista, con un nuovo spettacolo liberamente tratto dal testo de \"La voce umana\" di Jean Cocteau. Nel 2019 \u00e8 protagonista del cortometraggio di Gianluca Testa \"I bambini di Scampia\", tratto da una poesia di Giampaolo Bellucci."}
{"id": "1089480", "revid": "289247", "url": "https://it.wikipedia.org/wiki?curid=1089480", "title": "Gruppo A bulgaro", "text": ""}
{"id": "1089481", "revid": "729019", "url": "https://it.wikipedia.org/wiki?curid=1089481", "title": "Strada statale 598 di Fondo Valle d'Agri", "text": "La strada statale 598 di Fondo Valle d'Agri (SS 598) \u00e8 una strada statale italiana, il cui percorso si sviluppa soprattutto longitudinalmente, tagliando da ovest ad est la parte meridionale della Basilicata.\nPercorso.\nHa origine ad Atena Lucana in prossimit\u00e0 dello svincolo dell'A2 Salerno-Reggio Calabria e termina a Scanzano Jonico, in Basilicata, in prossimit\u00e0 dello svincolo della strada statale 106 Jonica. Ha una lunghezza totale di 123,150\u00a0km e attraversa le province di Salerno, Potenza e Matera.\nPercorre la Val d'Agri toccandone i comuni (che sono collegati alla strada con uscite e svincoli) fino a ricongiungersi con la SS 106 nel territorio di Scanzano Jonico. Malgrado abbia una sola corsia per senso di marcia e sia caratterizzata per ampi tratti da curve, gallerie e scarsa visibilit\u00e0, \u00e8 importantissima poich\u00e9 ha tolto dall'isolamento la Valle e ha facilitato i collegamenti tra i paesi della zona.\nSebbene l'arteria raggiunga i 123,450\u00a0km, la sua lunghezza effettiva \u00e8 di 123,150\u00a0km, poich\u00e9 i primi 0,300\u00a0km, dall'innesto con la strada statale 19 delle Calabrie all'intersezione con lo svincolo di Atena Lucana dell'A2 sono stati in passato declassati.\nLa strada prende il nome dal fiume Agri in quanto segue il suo percorso fino alla foce, nei pressi di Policoro.\nStoria.\nLa strada venne istituita col decreto del Ministro dei lavori pubblici del 9 febbraio 1970, mutuando il percorso dalla strada di Fondo Valle d'Agri, con i seguenti capisaldi d'itinerario: \"Innesto strada statale n. 19 - Marsico Nuovo - ponte Grumentino - bivio Spinoso - bivio Missanello - scalo Montalbano - innesto strada statale n. 106 presso Eraclea\".\nCoi lavori di ammodernamento dell'allora A3 Napoli-Reggio Calabria, il caposaldo iniziale venne a modificarsi prima in quello di \"Svincolo con l'A3 presso Atena Scalo\" (col decreto del Presidente del Consiglio dei Ministri dell'8 luglio 2010) e successivamente in \"Svincolo con l'A2 presso Atena Scalo\" con l'avvenuta riclassificazione della citata autostrada."}
{"id": "1089482", "revid": "1682541", "url": "https://it.wikipedia.org/wiki?curid=1089482", "title": "Tokugawa Yoshinobu", "text": "Settimo figlio di Tokugawa Nariaki, daimy\u014d di Mito, fu il quindicesimo e ultimo sh\u014dgun dello shogunato Tokugawa.\nDaimy\u014d.\nYoshinobu, il cui nome era inizialmente Shichiromaro, apparteneva alla linea Mito Tokugawa (quindi discendente del celeberrimo Mito K\u014dmon). Il padre lo fece educare da vari istruttori nelle arti, nel kenjutsu (scherma giapponese), nelle arti marziali, nella politica e nella filosofia di governo; sembra che sin da giovanissimo avesse dimostrato un considerevole carisma ed un'intelligenza pronta ed acuta. La linea Mito, pur essendo uno dei tre rami cadetti originari della famiglia fondati dallo stesso Tokugawa Ieyasu (Gosanke), aveva perso importanza dopo la fondazione di altri tre rami da parte di Tokugawa Yoshimune (Gosankyo), perci\u00f2 su pressione del padre egli venne adottato nella linea Hitotsubashi del Gosankyo, aumentando la posizione nella linea ereditaria del clan Tokugawa e dunque dello shogunato. Al compimento della maturit\u00e0 assunse il nome Keiki.\nAlla morte dello sh\u014dgun Tokugawa Iesada nel 1858 si cominci\u00f2 a ventilare il nome di Keiki per la successione, poich\u00e9 il ragazzo aveva gi\u00e0 dato prova di discrete capacit\u00e0 come daimy\u014d di Mito e capo del clan Hitotsubashi Tokugawa; ma una fazione guidata da Ii Naosuke riusc\u00ec a far nominare Tokugawa Iemochi allo shogunato, e Keiki e i sostenitori furono messi agli arresti domiciliari.\nDopo l'assassinio di Naosuke nel 1860 la situazione cambi\u00f2, e nel 1862 Keiki entr\u00f2 a far parte del R\u014dj\u016b, il consiglio di cinque membri che affiancava lo sh\u014dgun nelle sue decisioni. In questo periodo Keiki dovette far fronte a moti di ribellione nel feudo di Ch\u014dsh\u016b e alla politica estera; nel 1864 riusc\u00ec a impedire ai ribelli di Ch\u014dsh\u016b, alleati con Aizu e Satsuma, di varcare le porte del palazzo imperiale, in quella che divenne nota come la \nGoverno.\nNel 1866, lo sh\u014dgun Iemochi si ammal\u00f2 e mor\u00ec, in un periodo di forte instabilit\u00e0 per il bakufu; il clan elesse Keiki come nuovo sh\u014dgun, ed egli ascese all'incarico con il nome Yoshinobu. \nYoshinobu si rendeva perfettamente conto della grave situazione in cui versava lo shogunato, ormai sull'orlo della guerra civile da pi\u00f9 di dieci anni (bakumatsu); inizi\u00f2 una serie di riforme volte a rafforzare lo shogunato, e in particolare chiam\u00f2 in Giappone esponenti dell'esercito francese affidando loro l'incarico di modernizzare le armate del bakufu e di costruire un moderno arsenale a Yokosuka. Per la prima volta il Paese si dot\u00f2 di un esercito e di una marina centralizzati e moderni, ma lo sforzo fu sentito dalle fazioni ribelli come un ulteriore tentativo di togliere potere all'imperatore e trasformare il Giappone in un Paese occidentalizzato.\nNel 1867 i samurai che aderivano all'ideale \"sonn\u014d j\u014di\" (\"venerare l'imperatore e cacciare i barbari\") si unirono dunque ai daimy\u014d ribelli di Satsuma, Ch\u014dsh\u016b e Tosa, scatenando la guerra Boshin. Dopo aver sofferto diverse sconfitte, Yoshinobu si arrese, e nel 1868 abdic\u00f2 da sh\u014dgun rimettendo i suoi poteri all'imperatore (\"\u014cssei fukko\", restaurazione del potere imperiale).\nRitiro.\nMentre la guerra civile continuava, Yoshinobu venne messo agli arresti domiciliari e privato di tutti i suoi titoli e delle sue terre; fu rilasciato quando fece pubblico giuramento di rinunciare a ogni coinvolgimento politico e negli affari di stato. Si ritir\u00f2 nella sua villa di Shizuoka, dedicandosi alla pittura ad olio, al tiro con l'arco, alla caccia e alla fotografia. Nel 1902 l'Imperatore Meiji gli concesse di fondare una propria linea ereditaria (\"bekke\"), nota come Tokugawa Yoshinobu-ke, e gli concesse il titolo (da poco stabilito) di principe (\"k\u014dshaku\") per i servigi resi alla nazione.\nIl 9 gennaio 1896 la sua nona figlia Tokugawa Tsuneko (1882\u20131939) spos\u00f2 il principe Hiroyasu Fushimi, un cugino di secondo grado sia dell'Imperatore Sh\u014dwa che della Imperatrice K\u014djun nonch\u00e9 nipote del principe Kanin Kotohito. Il 26 dicembre 1911 sua nipote Tokugawa Kikuko (in seguito principessa Takamatsu) spos\u00f2 il principe Takamatsu, il fratello dell'Imperatore Sh\u014dwa.\nCome capo del clan Tokugawa gli succedette Tokugawa Iesato, della linea Tayasu del Gosankyo; come capo della linea Hitotsubashi gli succedette Tokugawa Mochiharu; come principe gli succedette suo figlio Tokugawa Yoshihisa. \nAlcune fotografie di Yoshinobu sono state pubblicate in seguito dal suo pronipote, il principe Yoshitomo Tokugawa."}
{"id": "1089483", "revid": "767487", "url": "https://it.wikipedia.org/wiki?curid=1089483", "title": "Glass (album)", "text": "Glass \u00e8 il secondo album, del 1988, di John Illsley."}
{"id": "1089484", "revid": "63716", "url": "https://it.wikipedia.org/wiki?curid=1089484", "title": "Yoshinobu Tokugawa", "text": ""}
{"id": "1089487", "revid": "63716", "url": "https://it.wikipedia.org/wiki?curid=1089487", "title": "Tokugawa Keiki", "text": ""}
{"id": "1089489", "revid": "115163989", "url": "https://it.wikipedia.org/wiki?curid=1089489", "title": "Help Yourself (Amy Winehouse)", "text": "Help Yourself \u00e8 un singolo della cantante e cantautrice inglese Amy Winehouse, pubblicato nel 2004 dalla Island Records ed estratto dall'album \"Frank\". La canzone \u00e8 stata pubblicata come doppio singolo (o doppia A-side) insieme a \"Pumps\".\nLa canzone.\nIl brano \u00e8 stato pubblicato il 23 agosto 2004 ed ha raggiunto la 65\u00aa posizione nella Official Singles Chart.\nVideo.\nNon esiste un video musicale del pezzo, essendo stato destinato esclusivamente alla diffusione radiofonica."}
{"id": "1089490", "revid": "287204", "url": "https://it.wikipedia.org/wiki?curid=1089490", "title": "Spurio Postumio Albino", "text": ""}
{"id": "1089496", "revid": "24989", "url": "https://it.wikipedia.org/wiki?curid=1089496", "title": "Stephanshart", "text": ""}
{"id": "1089500", "revid": "114163042", "url": "https://it.wikipedia.org/wiki?curid=1089500", "title": "Dobitschen", "text": "Dobitschen \u00e8 un comune della Germania di abitanti situato nel circondario dell'Altenburger Land in Turingia.\nStoria.\nFino al 1\u00ba gennaio 2019 il comune di Dobitschen era parte della Verwaltungsgemeinschaft Altenburger Land; da tale data la citt\u00e0 di Schm\u00f6lln assunse il ruolo di \"comune sussidiario\" (\"Erf\u00fcllende Gemeinde\") nei confronti di Dobitschen."}
{"id": "1089501", "revid": "287204", "url": "https://it.wikipedia.org/wiki?curid=1089501", "title": "Universidad Catolica", "text": ""}
{"id": "1089502", "revid": "767487", "url": "https://it.wikipedia.org/wiki?curid=1089502", "title": "Josef Nadj", "text": "Biografia.\nA Budapest, frequenta l'Istituto di Belle Arti e l'Universit\u00e0, pratica arti marziali e inizia a seguire corsi di teatro. Nel 1980 si trasferisce a Parigi per seguire i corsi di Marcel Marceau ed \u00c9tienne Decroux: qui scopre la danza e i coreografi Mark Tompkins, Catherine Diverres e Fran\u00e7ois V\u00e9rret. Nel 1986 fonda la sua compagnia (Th\u00e9\u00e2tre Jel; \"Jel\" significa \"segno\" in ungherese), che debutta l'anno seguente con \"Canard P\u00e9kinois\", successive le opere \"7 Peaux de Rhinoc\u00e9ros\" (1988), \"La Mort de l'Empereur\" (1989), \"Comedia tempio\" (1990), \"Les Echelles d'Orph\u00e9e\" (1992), \"Woyzeck\" (1994) dedicato al lavoro teatrale Woyzeck dello scrittore tedesco Georg B\u00fcchner, \"l'Anatomie du Fauve\" (1994), \"Le Cri du Cam\u00e9l\u00e9on\" (1995), \"i Commentaires d'Habacuc\" (1996), \"Le vent dans le sac\" (1997) e \"Petit psaume du matin\" (1999), quest'ultimo per Dominique Mercy, nell'ambito del \"Vif du sujet\" al Festival di Avignone. Diventato nel frattempo direttore del Centre Chor\u00e9graphique National d'Orl\u00e9ans nel 1999 crea al Th\u00e9\u00e2tre de la Ville di Parigi \"Les veilleurs\", tratto dall'opera di Franz Kafka, e \"Le temps du repli\", trio per due danzatori e un percussionista allestito alla Sc\u00e8ne Nationale d'Orl\u00e9ans.\nTra le opere pi\u00f9 recenti di \"Nadj\" si contano \"Les philosophes\" (2001), omaggio a Bruno Schulz presentato al Festival di danza di Cannes, \"Journal d'un inconnu\" (2002), alla Biennale di Venezia, \"Il n'y a plus de firmament\" (2003), dedicato ad Antonin Artaud, autore molto amato da \"Nadj\", e conseguito dall'incontro col pittore Balthus, \"Poussi\u00e8re de soleils\" (2004), ispirata all'opera di Raymond Russel, \"Last Landscape\" (2005), in collaborazione con il percussionista Vladimir Tarasov, \"Paso Doble\" (2006) in collaborazione con l'artista Miquel Barcel\u00f3 ed \"Asobu\" (2006) omaggio al poeta Henri Michaux selezionato per aprire l'edizione 2006 del sessantesimo \"Festival di Avignone\", nel quale \u00e8 anche condirettore.\nPoetica teatrale.\n\"Josef Nadj\" mescola teatro fisico e danza creando un universo scenico grottesco e surreale. Il suo linguaggio tragicomico trae spesso spunto dalle azioni quotidiane e grazie ad un abile utilizzo degli elementi scenografici riesce a dare vita ad effetti sorprendenti: un tavolo, una sedia, una giacca possono suggerire un mondo reale e magico allo stesso tempo.\nNell'ambito del \"Premio Europa\", \"Josef Nadj\" risponde ad alcune domande di un giornalista, una fra queste: \nIn Italia.\nIn Italia la compagnia di \"Josef Nadj\" si \u00e8 esibita per la prima volta presso i \"Teatri di vita\" di Bologna, nel 1995 con lo spettacolo \"Woyzeck\". In seguito ha partecipato ad alcune fra le pi\u00f9 importanti rassegne di danza contemporanea catturando l'attenzione del pubblico e della critica per le sue particolari caratteristiche. Ha vinto nel 1997 a \"Bolzano Danza\" il premio come migliore compagnia straniera passata in Italia durante l'intera stagione, mentre nell'ambito del \"X Premio Europa per il Teatro\" (2006), a Torino, gli \u00e8 stato assegnato l\"'VIII Premio Europa Nuove Realt\u00e0 Teatrali\".\nBibliografia.\nMyriam Bloed\u00e9, \"Les tombeaux de Josef Nadj\", edizione \"L'\u0152il d'or\", 2006."}
{"id": "1089503", "revid": "22356", "url": "https://it.wikipedia.org/wiki?curid=1089503", "title": "Gonfoteri", "text": ""}
{"id": "1089505", "revid": "289247", "url": "https://it.wikipedia.org/wiki?curid=1089505", "title": "AdF S.p.A.", "text": ""}
{"id": "1089508", "revid": "339392", "url": "https://it.wikipedia.org/wiki?curid=1089508", "title": "Lista delle stelle pi\u00f9 grandi", "text": ""}
{"id": "1089510", "revid": "189530", "url": "https://it.wikipedia.org/wiki?curid=1089510", "title": "Foderatura", "text": "Nel restauro dei dipinti su tela, la foderatura o rintelatura \u00e8 un'operazione che consiste nell\u2019applicazione sul retro dell'originaria tela dipinta, di una nuova tela, che rafforza dal verso il supporto del film pittorico. Questa tecnica permette di irrobustire il supporto e di tenderlo come era in origine. La nuova tela, con un'operazione delicata, viene incollata alla tela originale attraverso colla di pasta, cera o resine sintetiche: le colle utilizzate devono assicurare la reversibilit\u00e0 dell'intervento, ossia consentire la rimozione della tela di fodero senza danneggiare il manufatto originale.\nProcedura.\nPreparazione.\nPrima della foderatura \u00e8 preferibile, se lo stato di conservazione del dipinto lo permette, effettuare la pulitura dell'opera asportando vernici e ridipinture alterate e soprattutto vecchie stuccature, che possono interagire sia impedendo un uniforme penetrazione del consolidante, sia crando spessori materici, che durante l'operazione di stiratura, potrebbero rimanere impressi sulla superficie originale.\nInnanzitutto si prepara la superficie di lavoro in modo tale da creare una sorta di cuscino su cui appoggiare l'opera d'arte senza danneggiarla, ad esempio con fogli di giornale. Per evitare perdite di strato pittorico o di preparazione durante l'operazione, si procede con la velinatura o \"cartonnage\", coprendo l'intera superficie dell'opera con fogli di carta giapponese, carta cellulosa 35 gr. al m\u00b2,carta boil, velina inglese fissati con colla di coniglio o resine sintetiche. La scelta della colla dipende dal tipo di opera su cui si sta lavorando, tenendo presente il medium con cui si andr\u00e0 a rimuovere la velinatura, onde evitare danni al dipinto.\nIl metodo di velinatura pu\u00f2 cambiare a seconda della localit\u00e0 oltre che dalle esigenze dell'opera,\ntra le colle naturali organiche a Napoli e Firenze viene adoperata la colla di coniglio, a Roma la cosiddetta \"colletta\" (una miscela di colla forte, melassa, fiele depurato, aceto di vino bianco), opportunamente diluita, in Francia con il \"cartonnage\" si adopera la stessa colla di pasta diluita con un particolare procedimento di pretensionamento per eliminare le deformazioni del supporto.\nDopo che i velatini sono fissati, si pu\u00f2 rimuovere il telaio originale, quindi si pulisce la parte posteriore della tela da eventuali precedenti foderature e dallo sporco. In caso di presenza di cuciture tra le tele, \u00e8 preferibile rimuoverle e sostituirle con toppe localizzate solo in caso di necessit\u00e0, attualmente per conferire al supporto una continuit\u00e0 di superficie e quindi di comportamento, ai rinforzi sovrammessi, si preferisce eseguire delle suture dei tagli, lesioni o inserti, con una resina sintetica.\nLa tecnica di eliminare le deformazioni della tela prima della foderatura \u00e8 andata via via diffondendosi dappertutto; la tecnica pi\u00f9 consueta, se l'opera non \u00e8 troppo sensibile all'acqua \u00e8 di sfruttare l'azione dell'umidificazione graduale e mirata del dipinto, sfruttando poi l'azione di pressione e/o trazione durante l'asciugatura.\nLa nuova tela \u00e8 preferibile sia dello stesso tipo di quella originale, come tipologia di fibra, generalmente viene preferito il lino per le sue qualit\u00e0 di resistenza, nelle foderature con metodi tradizionali, oppure con tessuti sintetici nel caso si impieghino adesivi sintetici:\nla tela naturale, prima di utilizzarla per la foderatura, si deve bagnare e farla asciugare, per eliminare tracce di appretti e per evitare che successivamente con l'umidit\u00e0 si ritiri.\nSi tende quindi la tela nuova su un telaio interinale, di solito di alluminio, pi\u00f9 grande di almeno 20\u00a0cm per ogni lato rispetto alla tela precedente.\nFoderatura.\nFoderatura a colla di pasta.\nSi stende la colla sulla tela originale, in modo da farla penetrare fino alla preparazione, con un'apposita spatola di legno.\nSi poggia quindi la tela nuova e, con la spatola di legno (pressoio), la si fa aderire alla tela originale, in modo tale che la colla precedentemente applicata fuoriesca dalla trama. Al bisogno, si applica ancora colla, si asporta quindi l'eccesso di colla, sempre tramite il pressoio. Quindi si mette in verticale per lasciare asciugare.\nFoderatura a caldo.\nPu\u00f2 essere effettuata con una miscela di cera-resina o con resine sintetiche (\"tipo Beva371 O.F. o 375\"). Si stende la colla sul verso del dipinto e si lascia evaporare il solvente. Quindi si appoggia la tela nuova su quella originale e si procede alla stiratura, per un risultato pi\u00f9 uniforme si pu\u00f2 utilizzare un tavolo caldo autoaspirante, importante \u00e8 mantenere il dipinto sotto peso o pressione finch\u00e9 la colla \u00e8 ancora calda, in alternativa esistono dei film della stessa resina, privi di solventi (Beva-film), che possono essere riattivati sempre con il calore, vengono prima applicati sulla tela di rifodero e poi il tutto viene fatto aderire al dipinto originale.\nStiratura.\nSi effettua generalmente sul davanti del dipinto, con un ferro da stiro da 3-4 kg a 50-60 \u00b0Cgradi. Questa operazione, necessaria in caso di foderatura a caldo, per permettere un'adesione ottimale delle tele, si effettua anche in caso di foderatura a pasta per togliere l'umidit\u00e0 residua e per far aderire la tela nuova; per proteggere la superficie si infrappone un foglio di carta cerata, ed \u00e8 fondamentale la velocit\u00e0 del movimento del ferro che non deve mai restare fermo su una zona per evitare l'accumulo di calore localizzato: un eccesso di temperatura pu\u00f2 danneggiare irreparabilmente il dipinto.\nIntelaiatura.\nSolitamente, si preferisce ricollocare il dipinto sul telaio originale: in caso questo fosse danneggiato o non fosse mobile, lo si sostituir\u00e0 con un altro telaio, delle stesse dimensioni di quello originale.\nGeneralmente si adottano telai ad espansione, per compensare i movimenti e l'eventuale rilassamento della tela, le tipologie sono principalmente due: ad espansione meccanica manuale che opera in un solo senso, cio\u00e8 aumentando gradualmente le dimensioni del telaio e i telai ad espansione bidirezionale, basati su un sistema a molle angolari o perimetrali, essi permettono sia il movimento in espansione sia in contrazione e sono pi\u00f9 idonei per i dipinti di grande formato che spesso sono soggetti a consistenti variazioni dimensionali causate dalle modificazioni microclimatiche ambientali.\nRimozione della velinatura.\nA questo punto, si pu\u00f2 rimuovere la carta giapponese o gli altri tipi con il solvente pi\u00f9 idoneo: acqua calda in caso sia stata applicata colla di coniglio o qualsiasi altra colla organica solubile in acqua, nel caso di resine sintetiche si dovr\u00e0 scegliere il solvente pi\u00f9 idoneo e meno tossico per l'operatore (nel caso del Beva si adoperano etere di petrolio ad alto punto di ebollizione 80-100 \u00b0C o altri derivati del petrolio, nel caso di resine acriliche miscele di solventi idonee.\nRimozione della foderatura.\nSe eseguita correttamente, una foderatura pu\u00f2 essere rimossa senza danneggiare il dipinto originale: durante l'operazione si deve proteggere il dipinto con una velinatura di carta giapponese.\nDurante la fase di distacco della fodera, si deve mantenere il dipinto originale disteso, evitando trazioni o forzature che provocherebbero tensionamenti o anche cadute di colore o preparazione: \u00e8 la tela aggiunta che subir\u00e0 lo sforzo. In caso di incollaggio con colla di pasta, \u00e8 sufficiente una modesta trazione, poich\u00e9 questa si sbriciola se sottoposta a tale sforzo: se l'operazione richiede invece uno sforzo eccessivo, si bagna la fodera con acqua per ammorbidire la colla. Nel caso di resine termoplastiche, si ha la possibilit\u00e0 di far rinvenire l'adesivo rendendolo morbido tramite un ferro da stiro, sfruttando la sua temperatura di transizione vetrosa: passato su piccole porzioni di tela render\u00e0 di nuovo fluido l'adesivo, consentendo la rimozione della fodera.\nOgni residuo di colla deve essere rimosso dalla tela originale, con una spatola, un bisturi a lama fissa o con un solvente.\nSebbene una foderatura possa essere rimossa, l'operazione non \u00e8 considerata totalmente reversibile, poich\u00e9 generalmente una tela gi\u00e0 foderata non \u00e8 pi\u00f9 in grado di sostenere la tensione del telaio: alla rimozione seguir\u00e0 dunque una nuova foderatura.\nEsistono delle eccezioni, nei casi in cui il dipinto \u00e8 stato integralmente foderato solo per il cattivo stato di conservazione dei bordi, mentre il resto della tela era in buone condizioni. In questi casi, potendo asportare completamente i residui della colla dal retro dell'opera, si pu\u00f2 limitare l'intervento alla sola foderatura dei bordi, e per molti motivi \u00e8 consigliabile utilizzare un adesivo sintetico e un tessuto sintetico."}
{"id": "1089511", "revid": "6923", "url": "https://it.wikipedia.org/wiki?curid=1089511", "title": "Tunnel del Monte Bianco", "text": ""}
{"id": "1089513", "revid": "1543377", "url": "https://it.wikipedia.org/wiki?curid=1089513", "title": "Drogen", "text": "Drogen \u00e8 una frazione della citt\u00e0 tedesca di Schm\u00f6lln.\nStoria.\nIl 1\u00ba gennaio 2019 il comune di Drogen venne aggregato alla citt\u00e0 di Schm\u00f6lln."}
{"id": "1089514", "revid": "125833911", "url": "https://it.wikipedia.org/wiki?curid=1089514", "title": "Club Deportivo Universidad Cat\u00f3lica", "text": "Il Club Deportivo Universidad Cat\u00f3lica, meglio noto come Universidad Cat\u00f3lica, \u00e8 una societ\u00e0 di calcio di Santiago, in Cile. Milita nella Primera Divisi\u00f3n, la massima divisione del campionato cileno di calcio. \nFondato nel 1937, \u00e8, insieme al e all'Universidad de Chile \u00e8 una delle tre grandi squadre del calcio cileno, avendo vinto 16 campionati nazionali di prima divisione, 2 campionato di seconda divisione, 4 Coppa del Cile e 4 Supercoppa del Cile.\nUniversidad Cat\u00f3lica ha una forte tradizione internazionale, ha raggiunto le semifinali della Coppa Libertadores nel 1962, 1966, 1969 e 1984 ed \u00e8 stato finalista nel 1993 Nel 1994 ha vinto un titolo internazionale, Coppa Interamericana..\nIl colore sociale \u00e8 \u00e8 bianca con i calzoni blu. Gioca le partite interne allo San Carlos de Apoquindo, inaugurato nel 1988.\nColori e simboli.\nColori.\nTradizionalmente la divisa casalinga di Universidad Cat\u00f3lica \u00e8 bianca e con i calzoni blu.\nSponsor.\nDi seguito l'elenco degli sponsor tecnici della Club Deportivo Universidad Cat\u00f3lica.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1937 alla stagione 2022 compresa, la squadra ha partecipato a:\nPartecipazione alle coppe internazionali.\nAlla stagione 2022 il club ha ottenuto le seguenti partecipazioni ai tornei internazionali:\nStatistiche individuali.\n\"Aggiornamento al 4 dicembre 2021.\""}
{"id": "1089520", "revid": "1192245", "url": "https://it.wikipedia.org/wiki?curid=1089520", "title": "Severo Ochoa", "text": "\u00c8 famoso per essere stato insignito nel 1959, assieme allo statunitense Arthur Kornberg, del Premio Nobel per la medicina per le ricerche effettuate nella sintesi del RNA.\nForzato ad emigrare dal suo paese d'origine per scappare dalla Guerra Civile, Severo Ochoa scapp\u00f2 negli Stati Uniti dove ha lavorato come professore all'Universit\u00e0 Washington di Saint Louis nel 1941 e all'Universit\u00e0 di New York nel 1945. In quest'ultimo istituto, Ochoa ha potuto portare avanti i suoi studi sul DNA e sul RNA, per i quali ha vinto il Nobel per la Medicina nel 1959. Durante il suo periodo negli Stati Uniti, ha deciso di rinunciare alla nazionalit\u00e0 spagnola per adottare quella statunitense, scegliendo di non recuperare pi\u00f9 la sua nazionalit\u00e0 d'origine.\nTornato in spagna nel 1963, ha aiutato a fonare la Societ\u00e0 Spagnola di Biochimica e Biologia Molecolare nel 1963 e comincia a lavorare nel paese, aiutando a modernizzare le Istituzioni scientifiche e dove ha ricevuto vari riconoscimenti dalla societ\u00e0 spagnola, come ad esempio il titolo di dottore honoris causa da parte dell'Universit\u00e0 di Oviedo.\nTorna nel 1974 negli Stati Uniti per lavorare all'Istituto Roche, in New Jersey, Ochoa \u00e8 andato in pensione nel 1975 per poi morire nel 1993, quattr'anni dopo la pubblicazione del suo ultimo lavoro scientifico."}
{"id": "1089523", "revid": "110157", "url": "https://it.wikipedia.org/wiki?curid=1089523", "title": "SIAS (azienda)", "text": "SIAS S.p.A., acronimo di Societ\u00e0 Iniziative Autostradali e Servizi, \u00e8 stata una societ\u00e0 che operava nel settore delle concessioni autostradali, core business delle proprie attivit\u00e0, e nei settori dell'information technology applicata, in particolare, alla mobilit\u00e0 nei trasporti e della manutenzione dell'infrastruttura autostradale.\nSIAS era controllata da ASTM, a sua volta sottoposta all'attivit\u00e0 di direzione e coordinamento di Argo Finanziaria S.p.A. (Gruppo Gavio) che rappresenta il quarto operatore autostradale al mondo con un totale di 3.320\u00a0km di rete in concessione, di cui 1.460 in Italia e 1.860 dell'EcoRodovias in Brasile (tramite la controllata IGLI S.p.A.).\nLa societ\u00e0 \u00e8 stata quotata presso la Borsa valori di Milano nell'indice FTSE Italia Mid Cap fino al 30 dicembre 2019.\nStoria.\nSIAS Spa nasce nel febbraio 2002 a seguito della scissione di attivit\u00e0 della capogruppo ASTM Spa (all'epoca denominata S.A. Autostrada Torino-Milano).\nNella nuova societ\u00e0 erano inizialmente confluite tutte le partecipazioni detenute da ASTM Spa in societ\u00e0 concessionarie localizzate principalmente lungo il corridoio tirrenico.\nNel corso del 2007, si \u00e8 conclusa la prima fase della riorganizzazione societaria dei Gruppi ASTM e SIAS, che ha condotto alla concentrazione \u2013 nel Gruppo SIAS \u2013 di tutte le partecipazioni detenute nel settore delle concessionarie autostradali.\nIl 31 dicembre 2019 \u00e8 stata incorporata per fusione dalla controllata ASTM Spa con un concambio di 0,55 azioni ASTM per ogni azione SIAS.\nDati economici e finanziari.\nNel 2015 i ricavi totali di SIAS sono stati pari a circa 1,1 miliardi di euro. Nel corso del 2015 sono stati investiti sulle infrastrutture stradali 209 milioni di euro."}
{"id": "1089524", "revid": "103247115", "url": "https://it.wikipedia.org/wiki?curid=1089524", "title": "Fockendorf", "text": "Fockendorf \u00e8 un comune della Germania di 915 abitanti situato nel circondario dell'Altenburger Land in Turingia."}
{"id": "1089525", "revid": "110157", "url": "https://it.wikipedia.org/wiki?curid=1089525", "title": "Microsoft Messenger per Mac", "text": "Microsoft Messenger per Mac, ora indicato come Microsoft Messenger: Mac (in precedenza era chiamato MSN Messenger per Mac) \u00e8 il client ufficiale per il protocollo di Windows Live Messaging per il sistema operativo macOS; \u00e8 sviluppato dalla Macintosh Business Unit, una divisione di Microsoft . Il programma \u00e8 tuttora supportato e sviluppato, ma risulta carente in diverse funzionalit\u00e0 rispetto al client ufficiale per Microsoft Windows; anche a causa di queste mancanze, sono stati sviluppati diversi client alternativi da parte di terzi.\nVersioni.\nLe versioni 3.x e successive di Microsoft Messenger per Mac includono l'interfaccia grafica Aqua, mentre le versioni 2.x ed inferiori hanno una grafica simile a quella di Windows Messenger 4.0. Le versioni 5.x e successive impiegano il tema grafico brushed metal.\n\u00c8 bene notare che con la versione 7.0 di Messenger per Mac, Microsoft ha abbandonato il supporto del client per le vecchie versioni del loro sistema di messaggistica corporate (come Live Communications Server 2005). L'ultima versione a supportare tali sistemi \u00e8 la 6.03, tuttora disponibile per il download dal sito Microsoft.\nCritiche.\nMicrosoft Messenger per Mac non ha tutte le caratteristiche di Windows Live Messenger per Windows, essendo privo delle seguenti funzionalit\u00e0:\nApple ufficialmente raccomanda l'utilizzo di AOL Instant Messenger tramite il proprio client iChat. Applicativi di terze parti, spesso con supporto a molte reti di instant messaging, offrono connettivit\u00e0 Windows Live e funzionalit\u00e0 aggiuntive rispetto al client ufficiale, come la chat audio e video per account personali. Tale situazione ha portato a generare numerose critiche verso la Macintosh Business Unit di Microsoft, non in grado di creare un proprio client di messaggistica con funzionalit\u00e0 equivalenti o superiori alle numerose alternative opensource per il servizio Windows Live Messenger."}
{"id": "1089526", "revid": "1782831", "url": "https://it.wikipedia.org/wiki?curid=1089526", "title": "Andrea Agostinelli", "text": "Caratteristiche tecniche.\nGiocatore.\nCentrocampista centrale, era in grado di svolgere un lavoro di raccordo tra difesa e attacco grazie alle proprie doti agonistiche a cui univa fantasia nell'impostazione dell'azione. Per queste sue doti in giovent\u00f9 era considerato l'erede di Luciano Re Cecconi.\nAllenatore.\nA inizio carriera ha schierato spesso le sue squadre con il 3-5-2, privilegiando il fraseggio stretto per vie centrali rispetto al gioco sulle fasce. Nelle stagioni successive ha adottato anche altri moduli, passando sempre pi\u00f9 spesso a una difesa a 4.\nCarriera.\nGiocatore.\nClub.\nEntrato nelle giovanili della , Agostinelli ha debuttato in Serie A il 19 ottobre 1975, in -Lazio (2-0). Nelle stagioni successive guadagna sempre pi\u00f9 spazio, ereditando il ruolo di mezzala da Re Cecconi dopo la morte di quest'ultimo, e guadagnandosi la stima dell'allenatore Lu\u00eds Vin\u00edcio. Con i romani disputa 75 presenze con 2 gol in campionato, e nel 1979, dopo quattro stagioni in maglia \"biancoceleste\", viene acquistato in prestito dal Napoli, allenato proprio da Vinicio. La stagione partenopea non \u00e8 fortunata: gioca poco (9 presenze) e viene coinvolto nell'inchiesta sul calcioscommesse, uscendone assolto.\nRientrato alla Lazio, viene nuovamente girato in prestito alla , neopromossa in Serie A. In Toscana ritrova il posto da titolare, collezionando 27 presenze, ma la squadra termina il campionato all'ultimo posto.\nOrmai fuori dai piani tecnici della Lazio, nell'ottobre 1981 accetta di scendere in Serie C1 vestendo la maglia del , che lo acquista per 300 milioni di lire. Nell'ottobre del 1982 passa all'Atalanta, con la quale disputa due stagioni in Serie B e una in Serie A. Nel 1985 passa all' di Vinicio, sempre in Serie A.\nNell'ottobre 1986, dopo aver disputato le sue ultime 2 partite nella massima serie, viene ceduto in prestito al Lecce, in Serie B, disputando da titolare la stagione conclusa con la mancata promozione, dopo gli spareggi con e . Nell'ottobre 1987 passa ancora in prestito al Genoa, sempre nella serie cadetta.\nSuccessivamente disputa due stagioni al in Serie C1 e due stagioni alla Lodigiani in Serie C2, con cui conquista la promozione in Serie C1 nel 1991-92\nIn carriera ha totalizzato complessivemente 172 presenze e 3 reti in Serie A e 112 presenze e 2 reti in Serie B.\nNazionale.\nConta 12 presenze con la Nazionale Under 21, con cui ha preso parte agli Europei del 1978.\nAllenatore e dirigente.\nNel 1992 comincia la carriera di allenatore, come tecnico in seconda della Lodigiani, e nel 1994 \u00e8 in Serie D con il . Nella stagione successiva passa all'Astrea, in Serie C2, retrocedendo in Serie D e ottenendo la promozione in C2 l'anno successivo, in cui conquista anche la Coppa Italia Dilettanti. Nel 1997-1998 allena il Mantova, in C2, e, nella stagione successiva, porta la Pistoiese dalla Serie C1 alla Serie B, conquistando la salvezza nel campionato di Serie B 1999-2000.\nNel 2000 entra nell'orbita della Gea World di Alessandro Moggi, e dopo due anni in Toscana passa alla , dove allena per due stagioni in Serie B. Nel campionato 2000-2001 sfiora la promozione in Serie A, mentre nella stagione successiva viene esonerato a novembre, complice un avvio di campionato negativo della formazione rossoverde.\nNella stagione 2002-2003, Agostinelli esordisce in Serie A allenando il : anche in questo caso l'esperienza si conclude con un esonero e la retrocessione della squadra al termine del campionato. Nelle due stagioni successive allena Napoli (dove colleziona il terzo esonero consecutivo) e Crotone, entrambe in Serie B.\nNel febbraio 2006 subentra a Vittorio Russo alla guida della , che porter\u00e0 alla salvezza. Confermato per la stagione 2006-2007 alla guida degli alabardati, nel febbraio 2007 \u00e8 stato esonerato dalla squadra a favore di Franco Varrella.\nNella stagione 2007-2008 allena la in Serie C1. La squadra staziona stabilmente in testa alla classifica del campionato, ma una serie di risultati negativi e il deterioramento dei rapporti con la presidenza conducono al suo esonero, avvenuto il 3 febbraio 2008 (con i granata in testa, a +4 sulla seconda).\nDopo due anni di inattivit\u00e0, il 2 dicembre 2010 torna in panchina in qualit\u00e0 di tecnico del Portogruaro in luogo dell'esonerato Fabio Viviani, non riuscendo a salvare la squadra veneta che chiude il campionato al penultimo posto nel campionato di Serie B 2010-2011.\nNell'aprile del 2013 subentra a Fabrizio Castori sulla panchina del , in Serie B, ma fallisce l'accesso ai play-off promozione. A fine stagione viene sostituito da Stefano Sottili.\nNel settembre 2015 viene ingaggiato dalla societ\u00e0 lucana del Potenza, compagine che milita nel campionato di Serie D, per ricoprire il ruolo di direttore tecnico. Il 28 dicembre successivo viene nominato nuovo allenatore di una delle squadre della capitale albanese, il Partizani Tirana, con i quali firma un contratto fino al termine della stagione. L'anno successivo viene ingaggiato dai campioni d'Albania dello Sk\u00ebnderbeu; il 3 gennaio 2017 risolve per\u00f2 il proprio contratto con la squadra al terzo posto in classifica a soli quattro punti dalla capolista Kuk\u00ebsi.\nIl 24 agosto 2018 firma un contratto per allenare la squadra congolese del .\nIl 29 ottobre 2020 viene nominato nuovo dirigente responsabile dell'area tecnica del ..\nDopo il ritiro.\nNel 2009 diventa commentatore di Mediaset su Premium Calcio mentre dieci anni dopo lo si ritrova sui canali Rai per commentare l\u2019Europeo Under-21 e per la telecronaca delle partite di Coppa Italia. Attualmente collabora con le trasmissioni radiofoniche di Radiosei, emittente privata romana che si occupa esclusivamente di Lazio: \"Quelli che hanno portato il calcio a Roma\" e \"Non mollare mai\", condotte rispettivamente da Guido De Angelis e Alessio Buzzanca insieme a Stefano Pantano.\nDa anni \u00e8 volto storico come opinionista a \"Lazialit\u00e0 in TV\" di Guido De Angelis.\nNella stagione 2019/2020 \u00e8 commentatore televisivo per la Rai delle partite del campionato di calcio di Serie B.\nNell\u2019estate del 2021 affianca Dario Di Gennaro nella telecronaca di alcune partite dell\u2019Europeo su Rai 1.\nCalcioscommesse.\nCoinvolto nello scandalo calcioscommesse () per la partita Portogruaro-Crotone, il 10 dicembre 2012 il PM Stefano Palazzi chiede per lui tre anni di squalifica mentre per il Portogruaro chiede 2 punti di penalizzazione e un'ammenda di euro. Il 18 dicembre 2012 viene squalificato per un mese.\nStatistiche.\nStatistiche da allenatore.\n\"Statistiche aggiornate al 3 gennaio 2017\""}
{"id": "1089527", "revid": "767487", "url": "https://it.wikipedia.org/wiki?curid=1089527", "title": "The Dickies", "text": "The Dickies \u00e8 un gruppo punk rock formatosi nel 1977 nella zona della San Fernando Valley, in California.\nSono stati uno dei primi gruppi punk rock a essere molto influenzati dai Ramones. Hanno registrato molte cover di classici rock come \"Nights in White Satin\" dei Moody Blues, \"Paranoid\" dei Black Sabbath, \"Eve of Destruction\" di Barry McGuire, \"Nobody but Me\" degli Isley Brothers, ma anche di classici di altro genere come la canzone natalizia \"Silent Night\". Probabilmente la loro cover pi\u00f9 famosa \u00e8 stata \"Banana Splits (Tra La La Song)\" del 1979, rifacimento della sigla del programma per bambini \"Lo Show dei Banana Splits\" (trasmesso anche in Italia sulle reti Fininvest durante gli anni ottanta).\nNel 1988 i Dickies hanno scritto e registrato la colonna sonora del film \"Killer Klowns from Outer Space\".\nStoria.\nI Dickies furono una delle prime punk band a emergere da Los Angeles. Sono stati il primo gruppo punk californiano ad apparire in TV, e la prima punk band californiana a firmare un contratto con una major, la A&amp;M Records.\nLo stile musicale dei Dickies era molto camp e demenziale, con forti influenze da parte dei Ramones. Molti dei testi delle loro canzoni trattano della cultura del Sud della California, con riferimenti e giochi di parole tipici di quella zona; alcuni esempi sono le canzoni \"Waterslide\", \"I'm A Cholo\", \"Manny, Moe, and Jack\", e \"(I'm Stuck in a Pagoda with) Tricia Toyota\".\nNegli anni ottanta, svariati problemi di droga fecero considerevolmente calare la popolarit\u00e0 dei Dickies, ma il gruppo ha continuato imperterrito a suonare e registrare album fino a oggi anche se in maniera sporadica e non ricevendo pi\u00f9 l'attenzione di un tempo. Il polistrumentista Chuck Wagon (vero nome Bob Davis) si suicid\u00f2 dopo aver rotto con la sua ragazza nel giugno 1981. Jonathan Melvoin, che suon\u00f2 la batteria sull'album \"Idjit Savant\", mor\u00ec di overdose di eroina il 12 luglio 1996 a New York, all'et\u00e0 di 34 anni. Il batterista originale del gruppo, Karlos Kabellero, \u00e8 deceduto il 22 settembre 2009 a causa di un attacco di cuore."}
{"id": "1089530", "revid": "287204", "url": "https://it.wikipedia.org/wiki?curid=1089530", "title": "Nostra signora degli autogrill", "text": "Nostra signora degli autogrill \u00e8 il sesto album di Francesco Baccini, pubblicato nel 1999 dalla Warner."}
{"id": "1089543", "revid": "767487", "url": "https://it.wikipedia.org/wiki?curid=1089543", "title": "Frohnsdorf", "text": "Frohnsdorf \u00e8 una frazione del comune tedesco di Nobitz.\nStoria.\nIl comune di Frohnsdorf venne aggregato nel 2018 alla citt\u00e0 di Nobitz."}
{"id": "1089558", "revid": "767487", "url": "https://it.wikipedia.org/wiki?curid=1089558", "title": "Shining Hope for Community", "text": "Shining Hope for Community (abbreviato in SHOFCO) \u00e8 una associazione di giovani che opera nello slum di Kibera, a Nairobi. L'associazione \u00e8 nata nel febbraio del 2006 con lo scopo di migliorare le condizioni e le prospettiva di vita dei giovani di Kibera. Questo scopo viene perseguito innanzitutto attraverso l'istruzione e la diffusione di informazioni.\nStruttura.\nL'associazione \u00e8 suddivisa in un quattro \"dipartimenti\" o \"sezioni\": Comunicazione e informazione, Sport, Teatro, Salute e igiene. Gli altri organi direttivi principali sono il Consiglio direttivo e l'Assemblea generale. I membri dell'associazione sono principalmente abitanti di Kibera, ma l'organizzazione, nel tempo, ha acquisito anche sedi all'estero, attraverso cui vengono raccolte donazioni e pubblicizzate le attivit\u00e0 dell'associazione."}
{"id": "1089559", "revid": "110157", "url": "https://it.wikipedia.org/wiki?curid=1089559", "title": "Behamberg", "text": "Behamberg \u00e8 un comune austriaco di 3326 abitanti nel distretto di Amstetten, in Bassa Austria; \u00e8 suddiviso in quattro comuni catastali (\"Katastralgemeinden\"): Badhof, Penz, Ramingdorf e Wanzen\u00f6d. Altri due comuni catastali, Hinterberg e M\u00fcnichholz, nel 1938 furono accorpati alla citt\u00e0 di Steyr."}
{"id": "1089564", "revid": "56620", "url": "https://it.wikipedia.org/wiki?curid=1089564", "title": "La passione secondo Th\u00e9r\u00e8se", "text": "La passione secondo Th\u00e9r\u00e8se (\"Aux fruits de la passion\") \u00e8 un romanzo dello scrittore francese Daniel Pennac. Pubblicato per la prima volta nel 1999, costituisce il quinto capitolo del ciclo dedicato alla famiglia Malauss\u00e8ne.\nTrama.\nTh\u00e9r\u00e8se si innamora di un consigliere referendario alla Corte dei Conti chiamato Marie-Colbert de Roberval. Benjamin, fratello della ragazza e \"capo\" del clan Malauss\u00e8ne, \u00e8 convinto che sia un pessimo legame ed ha un certo presentimento che non tarder\u00e0 a realizzarsi. Ma cosa si pu\u00f2 fare contro l'amore quando, nella trib\u00f9 Malauss\u00e8ne, si sono gi\u00e0 verificati molti amori spettacolari e sfortunati? Marie-Colbert rivela alla famiglia della ragazza di essere deciso a vegliare sui destini della nazione, sfruttando la sua posizione e facendosi consigliare dalle predizioni di Th\u00e9r\u00e8se. Intimamente invece, l'uomo \u00e8 interessato soprattutto al talento da \"capro espiatorio\" di Benjamin ed alle capacit\u00e0 divinatorie di Th\u00e9r\u00e8se, che vuole sfruttare per scopi strettamente personali. L'uomo per\u00f2 non sa che l'arte di Th\u00e9r\u00e8se \u00e8 destinata a scomparire proprio nel momento in cui la ragazza consumer\u00e0 il suo primo rapporto carnale. Il matrimonio viene comunque celebrato ma termina dopo pochi giorni, quando Marie-Colbert si accorge di non poter pi\u00f9 utilizzare le doti di Th\u00e9r\u00e8se. Indignata, la ragazza ritorna in famiglia ma, poco dopo, la polizia si presenta a casa della ragazza dicendo che Marie-Colbert \u00e8 morto. L'uomo \u00e8 stato fatto cadere dal primo piano della sua casa ed i poliziotti ritengono Th\u00e9r\u00e8se l'unica sospettata."}
{"id": "1089571", "revid": "24989", "url": "https://it.wikipedia.org/wiki?curid=1089571", "title": "Abetzberg", "text": ""}
{"id": "1089574", "revid": "24989", "url": "https://it.wikipedia.org/wiki?curid=1089574", "title": "Aschbach-Dorf", "text": ""}
{"id": "1089575", "revid": "767487", "url": "https://it.wikipedia.org/wiki?curid=1089575", "title": "Harvey (film 1950)", "text": "Harvey \u00e8 un film del 1950 diretto da Henry Koster.\nIl soggetto \u00e8 tratto dalla \"pi\u00e8ce\" omonima di Mary Chase, vincitrice del premio Premio Pulitzer nel 1945. Nel 2000 l'American Film Institute lo inser\u00ec al 35\u00ba posto della classifica delle cento migliori commedie americane di tutti i tempi.\nTrama.\nElwood P. Dowd afferma di avere per amico un grosso coniglio bianco, Harvey, che vede solo lui e gli sta sempre al fianco: con questo suo bizzarro comportamento rovina una festa organizzata dalla sorella Veta Louise per trovare uno sposo a sua figlia Myrtle Mae. Sempre pi\u00f9 imbarazzata dalle reazioni delle persone quando Elwood racconta come ha conosciuto Harvey, Veta decide di farlo ricoverare in una clinica psichiatrica, ma una sequela di malintesi fa credere al Dr. Sanderson che sia lei e non il fratello a necessitare di cure: il nerboruto infermiere Wilson \u00e8 cos\u00ec incaricato di ricoverarla, mentre Elwood viene rimesso in libert\u00e0 e Sanderson, timoroso che Elwood possa fare ricorso alla giustizia per quanto accaduto, se la prende con l'infermiera Kelly, a cui non ricambia il sentimento di amore. Accortosi in seguito dell'errore, Sanderson viene licenziato dal Dr.Chumley, capo della clinica, che corre alla ricerca di Elwood e viene intanto minacciato di azioni legali da Veta. Dopo aver trovato Elwood, Chumley deve ricredersi sull'esistenza del \"pooka\" Harvey e, terrorizzato, riassume Sanderson (che nel frattempo si \u00e8 innamorato di Kelly) e lo nomina capo clinica al suo posto. Sanderson \u00e8 deciso a operare Elwood, ma un ripensamento all'ultimo istante della sorella impedisce che ci\u00f2 accada; poich\u00e9 nel frattempo Harvey, inizialmente intenzionato a lasciare Elwood per andare a vivere con Chumley, ritorna sui suoi passi, la storia si conclude col ritorno a casa di Veta, Elwood e Harvey, e coi legami instaurati tra Sanderson e Kelly e Wilson e Myrtle Mae.\nCast.\nJosephine Hull, Victoria Horne e Jesse White avevano gi\u00e0 interpretato la parte a Broadway. Anche Gino Cervi, che doppi\u00f2 James Stewart nella versione italiana, interpret\u00f2 il ruolo di Elwood P. Dowd nei palcoscenici italiani.\nJames Stewart, anch'egli interprete della commedia teatrale nel 1947, ebbe la sua quarta candidatura all'Oscar per il miglior attore protagonista nel 1951, premio poi vinto da Jos\u00e9 Ferrer con \"Cirano di Bergerac\".\nGianrico Tedeschi, nel 1962, fu un indimenticabile Mr. Dowd. La commedia, con la reg\u00eca di Gilberto Tofano, fu trasmessa dalla Rai il 23 aprile 1962.\nInfluenza culturale.\nNel film \"Chi ha incastrato Roger Rabbit\" (1988) il regista Robert Zemeckis rende omaggio al film con una citazione: nella scena del bar dove il giudice Morton offre una somma in denaro a chiunque avesse visto in giro un coniglio bianco, uno dei clienti con la faccia si fa avanti esclamando \"\"Ehi, io ho visto un coniglio!\", dopodich\u00e9 si gira e allungando il braccio come se abbracciasse qualcuno continua \"Saluta il signore, Harvey!\"\" e tutti scoppiano a ridere."}
{"id": "1089576", "revid": "486946", "url": "https://it.wikipedia.org/wiki?curid=1089576", "title": "Societ\u00e0 Iniziative Autostradali e Servizi S.p.A.", "text": ""}
{"id": "1089577", "revid": "24989", "url": "https://it.wikipedia.org/wiki?curid=1089577", "title": "Krenstetten", "text": ""}
{"id": "1089578", "revid": "486946", "url": "https://it.wikipedia.org/wiki?curid=1089578", "title": "Societ\u00e0 Iniziative Autostradali e Servizi", "text": ""}
{"id": "1089580", "revid": "24989", "url": "https://it.wikipedia.org/wiki?curid=1089580", "title": "Mitterhausleiten", "text": ""}
{"id": "1089581", "revid": "24989", "url": "https://it.wikipedia.org/wiki?curid=1089581", "title": "Oberaschbach", "text": ""}
{"id": "1089585", "revid": "1862310", "url": "https://it.wikipedia.org/wiki?curid=1089585", "title": "Suddivisioni dell'Islanda", "text": "L'Islanda \u00e8 suddivisa amministrativamente in municipalit\u00e0, contee e regioni.\nComuni.\nIn Islanda ci sono 72 comuni che governano su argomenti di materia locale come le scuole e i trasporti.\nContee.\nLe 23 contee islandesi sono perlopi\u00f9 divisioni storiche. Attualmente, l'Islanda \u00e8 divisa tra 26 magistrati che rappresentano il governo in diversi ambiti. Tra i loro compiti c'\u00e8 quello della polizia locale (eccetto a Reykjav\u00edk, dove c'\u00e8 uno speciale commissario), la raccolta delle tasse, la dichiarazione di bancarotta e la celebrazione dei matrimoni civili.\nRegioni.\nL'isola \u00e8 divisa in 8 regioni, utilizzate principalmente per scopi statistici.\nCollegi elettorali.\nFino al 2003 i collegi elettorali per le elezioni parlamentari coincidevano con le regioni, ma con un emendamento alla Costituzione, il legame \u00e8 stato rotto e attualmente vi sono 6 collegi. Il cambiamento \u00e8 stato apportato per evitare che aree poco popolate ma estese potessero contare maggiormente di aree come quella della capitale. "}
{"id": "1089586", "revid": "287204", "url": "https://it.wikipedia.org/wiki?curid=1089586", "title": "Etilene tetrafluoroetilene", "text": "Letilene tetrafluoroetilene (acronimo ETFE) \u00e8 un polimero parzialmente florurato.\nSi tratta di un materiale plastico progettato per avere un'alta resistenza alla corrosione in un ampio spettro di temperature.\nSi caratterizza per essere trasparente; \u00e8 pi\u00f9 leggero e pi\u00f9 resistente del vetro e di altri materiali plastici trasparenti.\nRispetto al vetro \u00e8 pi\u00f9 isolante e pi\u00f9 semplice ed economico da installare.\nETFE \u00e8 anche noto con i marchi commerciali \"Tefzel\" di DuPont, \"Fluon\" di Asahi Glass Company e \"Texlon\" di Vector Foiltec.\nStruttura molecolare.\nL'ETFE \u00e8 un copolimero alternato 1-1 derivato dalla polimerizzazione radicalica di etilene e tetrafluoroetene.\nSe la reazione chimica di polimerizzazione procede in modo poco controllato si possono avere delle anomalie.\nQueste anomalie contribuiscono in maniera significante a ridurre la resistenza agli agenti chimici, nella fattispecie agli ossidanti.\nApplicazioni.\nL'etilene tetrafluoroetilene \u00e8 utilizzato frequentemente per la produzione di coperture antipioggia di impianti sportivi anche di grandi dimensioni: tra le strutture che adottano tetti chiusi in ETFE figurano il Centro acquatico nazionale di Pechino in Cina e il Forsyth Barr Stadium di Dunedin in Nuova Zelanda.\nTetti mobili prodotti in tale materiale (cuscini di ETFE gonfi d'aria) sono installati, ad esempio, alla sommit\u00e0 del Mercedes-Benz Stadium di Atlanta, negli Stati Uniti.\nFuori dall'ambito sportivo, le biosfere del complesso turistico Eden Project in Cornovaglia sono rivestite di cuscini di ETFE."}
{"id": "1089589", "revid": "6923", "url": "https://it.wikipedia.org/wiki?curid=1089589", "title": "Polski Fiat", "text": "Polski Fiat era un marchio del gruppo polacco FSO (Fabryka Samochodow Osobowych / industrie automobili private) che fu il primo e principale costruttore di autovetture e veicoli commerciali in Polonia, la cui fondazione risale al 1932. \nLa storia.\nAll'inizio degli anni trenta, le forze armate polacche vollero sviluppare una nuova collaborazione con gli industriali per la motorizzazione delle proprie truppe. Ci\u00f2 impose la ricerca di costruttori stranieri che fossero disposti a cedere la loro tecnologia.\nFinora, lo sviluppo dei veicoli delle forze armate era il monopolio della \"Panstwowe Zaklady Inzynierii - PZinz\" (fabbrica e ufficio ingegneristico nazionale) del Ministero della Difesa. Dopo studi, negoziati e prove su tutti i prodotti selezionati, fu scelto il gruppo italiano Fiat.\nIl modello base che doveva essere fabbricato in Polonia era la Fiat 508 Balilla, berlina affidabile e robusta, con motore a 4 cilindri da 995 cm3 sviluppante 24 CV. La fabbrica fu attrezzata con le dovute linee speciali della Fiat Auto e la fabbricazione della Polski Fiat 508 inizi\u00f2 nel 1934. Nello stesso momento, presso la fabbrica \"Fabryka Samochod\u00f3w Osobowych i P\u00f3\u0142ci\u0119\u017carowych\" di Varsavia (precedentemente nota come \"Centralne Warsztaty Samochodowenel\" o \"CWS\" e nel secondo dopoguerra conosciuta internazionalmente pi\u00f9 semplicemente come \"FSO\"), inizio' la costruzione del camion Fiat 621 da 2,5t.\nVisto il successo riscontrato, poco tempo dopo debutt\u00f2 la fabbricazione della Fiat 518 Ardita, con un motore 1900\u00a0cm\u00b3 erogante 45 HP.\nNello stesso tempo, un certo numero di nuovi modelli come la Fiat 1500 furono assemblate presso lo stabilimento polacco con pezzi direttamente importati dall'Italia.\nPi\u00f9 tardi inizi\u00f2 la fabbricazione delle Fiat 1100 e Fiat 500 Topolino in una nuovissima fabbrica costruita dalla Fiat per la filiale polacca: Fiat Central Service di Varsavia, in via Sapiezynska.\nTutte le automobili fabbricate dalla \"Fiat PZinz\" portavano il marchio \"Polski Fiat\".\nLa Polski Fiat 508 fu la prima auto polacca ad essere costruita in migliaia di esemplari su una catena di montaggio meccanizzata in Polonia. La produzione superava le 2000 unit\u00e0 annue. La versione base veniva assemblate con molti pezzi provenienti da Torino.\nAltre varianti furono disponibili presso carrozzerie locali.\nLa richiesta aumentava passando dalle 1.500 nel 1934 alle 14.000 nel 1938, fu anche immaginata una produzione di 30.000 unit\u00e0 per il 1940. Le versioni militari di modelli civili furono naturalmente fabbricate sulle stesse basi: Fiat 508, 518 e 621.\nDopo anni di crisi a di attesa, il popolo polacco poteva finalmente godere la possibilit\u00e0 di usare una propria automobile ma non erano stati fatti i conti con la seconda guerra mondiale e l'invasione della Polonia dai tedeschi che mise fine allo sviluppo dell'industria automobilistica polacca.\nLa produzione presso le fabbriche della Polski Fiat si ferm\u00f2 brutalmente. Si considera che sono globalmente 10.000 le automobili prodotte prima della guerra. Molte di queste furono requisite dalle truppe tedesche, ma molti privati riuscirono a nascondere le proprie auto prima dell'invasione. Negli anni sessanta non era raro vedere queste vecchie Fiat sulle strade polacche.\nQuest'avventura in terra polacca permise alla Fiat nel 1965, quando il Governo polacco dovette scegliere l'auto porta bandiera nazionale per assicurare la motorizzazione di massa del paese, di vedere la Fiat 125 vincere la gara. Cos\u00ec la Fiat ristruttur\u00f2 l'antica fabbrica di Varsavia FSO per fabbricare la variante polacca della 125, la Polski Fiat 125p, derivata e simile alla Fiat 125 italiana, la cui produzione stava per finire in Italia poco tempo dopo, sostituita dalla Fiat 132.\nModificata per le condizioni locali, clima e condizioni della strade, la Polski Fiat 125p, verr\u00e0 costruita in molte varianti: berlina, familiare, pick-up, e anche ambulanza.\nDal 1980, secondo gli accordi e alla richiesta di Fiat Auto Italia, lo stemma Polski Fiat sparisce e ritorna il marchio FSO sulla griglia delle 125p.\nLa fabbricazione del modello continu\u00f2 fino al 1991 con 1.444.791 esemplari prodotti.\nLe produzioni Polski Fiat - FSO.\nFabbricazione su licenza Fiat dei seguenti modelli con marchio Polski Fiat:\nanni 1930 - 1939\nanni 1967 - 1991\nFSM - Fiat Poland.\nQuando la Fiat firm\u00f2 un nuovo accordo di collaborazione col governo polacco nel 1970, fu scelto per la produzione il modello 126 e fu anche deciso di creare una nuova societ\u00e0 chiamata FSM, in cui la Fiat stessa avesse una quota minoritaria.\nNelle fabbriche della FSM, diventata \"Fiat Poland\" con la privatizzazione completa avvenuta nel 1992, sono state prodotte numerose vetture Fiat di piccole dimensioni: dalla citata 126 alla Cinquecento degli anni novanta, alla sua derivata Seicento.&lt;br&gt;\nDal 2003 al 2012 Fiat Poland ha fabbricato la seconda generazione della Panda e dal 2007 \u00e8 in produzione la nuova 500. L'anno successivo (2008), in base all'accordo tra Fiat e Ford per lo sviluppo della seconda generazione della Ford Ka, nell'impianto di Tychy si inizia a costruire la nuova piccola Ford, derivata dalla piattaforma della nuova 500."}
{"id": "1089590", "revid": "125955547", "url": "https://it.wikipedia.org/wiki?curid=1089590", "title": "Jean Tigana", "text": "Carriera.\nGiocatore.\nClub.\nA livello di club ha cominciato a giocare a livello professionistico nello Sporting Toulon Var dal 1975 al 1978.\nSuccessivamente ha disputato stagioni con la maglia del Lione (1978-1981), del Bordeaux (1981-1989), con cui ha vinto tre campionati nazionali, due coppe di Francia e una supercoppa nazionale, e dell'Olympique Marsiglia (1989-1991), vincendo con quest'ultima altri 2 campionati.\nNazionale.\nHa esordito in Nazionale A nel 1980 e, fino al 1988, ha disputato 52 partite segnando 1 gol.\nHa partecipato alla fase finale del Campionato mondiale di calcio 1982 in Spagna e 1986 in Messico (in cui ha realizzato la sua unica rete con la selezione francese nel successo per 3-0 contro l'Ungheria), raggiungendo in entrambe le occasioni le semifinali, e alla fase finale del Campionato europeo di calcio 1984, giocato in casa e vinto.\nAllenatore.\nCome allenatore Tigana ha seduto sulle panchine di Lione (1993-1995), (1995-1999) con cui ha vinto una Ligue 1 nel 1997, Fulham (2000-2003) e Be\u015fikta\u015f (dal 2005).\nIl 25 maggio 2010 firma per il Bordeaux, con il quale rischia pi\u00f9 volte l'esonero per gli scarsi risultati in campionato e per il rapporto turbolento con i tifosi delusi per le prestazioni della squadra che solo due anni prima era stata campione di Francia con Laurent Blanc. Dopo la sconfitta ricevuta dallo Sochaux per 4-0 e le minacce verbali ricevute dalla figlia sedicenne presente in tribuna, il 7 maggio 2011 lascia la panchina del Bordeaux. Il 1\u00ba giugno lo sostituisce Francis Gillot proveniente proprio dal Sochaux.\nIl 14 dicembre 2011 viene ingaggiato dal Shanghai Shenhua, squadra che milita Chinese Super League e nella quale dal gennaio del 2012 giocher\u00e0 il connazionale Nicolas Anelka. Il 26 aprile seguente, dopo appena quattro mesi alla guida del club cinese, viene esonerato in seguito agli scarsi risultati ottenuti.\nStatistiche.\nAllenatore.\n\"Statistiche aggiornate al 18 novembre 2017\". In grassetto le competizioni vinte."}
{"id": "1089591", "revid": "24989", "url": "https://it.wikipedia.org/wiki?curid=1089591", "title": "Badhof", "text": ""}
{"id": "1089592", "revid": "1305772", "url": "https://it.wikipedia.org/wiki?curid=1089592", "title": "Penz", "text": ""}
{"id": "1089593", "revid": "24989", "url": "https://it.wikipedia.org/wiki?curid=1089593", "title": "Ramingdorf", "text": ""}
{"id": "1089595", "revid": "24989", "url": "https://it.wikipedia.org/wiki?curid=1089595", "title": "Wanzen\u00f6d", "text": ""}
{"id": "1089596", "revid": "729019", "url": "https://it.wikipedia.org/wiki?curid=1089596", "title": "Strada statale 481 della Valle del Ferro", "text": "La strada statale 481 della Valle del Ferro (SS 481) \u00e8 una strada statale italiana, che prende il nome dall'omonima valle scavata dal fiume Ferro.\n\u00c8 una rapida bretella di collegamento tra la costa jonica calabrese e i paesi della cosiddetta Arb\u00ebria (Castroregio, Farneta di Castroregio, San Paolo Albanese, San Costantino Albanese), i borghi del preappennino (o \"pre-Pollino\") calabrese e lucano (Oriolo, Nocara, Cersosimo) ed il Pollino lucano (Terranova di Pollino). Rappresenta quindi, una barriera contro l'isolamento e il calo di popolazione ed un'apertura verso i flussi turistici provenienti dalla costa alto-jonica calabrese.\nPercorso.\nLa strada ha inizio all'interno del Parco nazionale del Pollino dalla ex strada statale 92 dell'Appennino Meridionale, nei pressi della confluenza del torrente Lappio col fiume Sarmento, non lontano da Noepoli.\nIl percorso, tipicamente tortuoso in questo primo tratto, conduce dapprima a Cersosimo e, dopo essere entrato nel territorio calabrese, ad Oriolo. Da qui scende inesorabilmente verso il mare, seguendo il percorso del fiume Ferro sulla sponda destra, ed attraversa i comuni di Castroregio e Amendolara, fino ad innestarsi sulla strada statale 106 Jonica presso lo scalo del comune calabrese."}
{"id": "1089601", "revid": "63716", "url": "https://it.wikipedia.org/wiki?curid=1089601", "title": "Era Heian", "text": ""}
{"id": "1089603", "revid": "106908", "url": "https://it.wikipedia.org/wiki?curid=1089603", "title": "Fiat 126P", "text": ""}
{"id": "1089604", "revid": "767487", "url": "https://it.wikipedia.org/wiki?curid=1089604", "title": "Liuva I", "text": "Origine.\nFratello del suo predecessore, il re dei visigoti Atanagildo.\nBiografia.\nAlcuni mesi dopo la morte di Atanagildo (inizio 568), nella primavera del 568, fu eletto re Liuva, duca di Narbona.\nNel 569 i re dei Franchi di Austrasia, Sigeberto I e di Burgundia Gontrano, invasero la Settimania e posero l'assedio ad Arles, che fu attaccata e presa da Gontrano. Liuva allora decise di rimanere in Settimania, per poterla difendere meglio, e govern\u00f2 anche, a sud dei Pirenei, la provincia Tarraconense mentre le altre province Cartaginense, Lusitania e parte della Betica le affid\u00f2 al fratello Leovigildo, dopo averlo associato al trono.\nLeovigildo riusc\u00ec a mantenere unito il regno nella penisola iberica, contenendo gli attacchi dei Bizantini, mentre nel nord sub\u00ec gli attacchi dei Vasconi dei Paesi Baschi, dei Cantabrici e degli Asturiani; infatti, secondo Giovanni di Biclar, un cronista vissuto in quel periodo, asser\u00ec che l\"'Hispania Ulterior\" non era nelle mani dei Visigoti, ma il sud era bizantino, mentre il nord (citt\u00e0 quali Oviedo, Le\u00f3n, Palencia, Zamora, Ciudad Rodrigo, ecc..) era indipendente, governato da principi e governatori appartenenti alla nobilt\u00e0 ispano-romana.. \nLiuva, nonostante lo stato di guerra riusc\u00ec ad allacciare rapporti commerciali e culturali con l'impero Bizantino e con tutta l'area del Mediterraneo\nIn quel periodo la lingua dei Visigoti non era pi\u00f9 germanica, ma era gi\u00e0 stata alterata dal Latino che era parlato nella penisola iberica che sarebbe poi divenuto spagnolo, catalano e portoghese.\nLiuva, nel 573, mor\u00ec nel suo letto; gli succedette Leovigildo, che divenne unico re.\nDiscendenti.\nDi Liuva non si conosce alcuna discendenza."}
{"id": "1089611", "revid": "3115", "url": "https://it.wikipedia.org/wiki?curid=1089611", "title": "Leoncillo Leonardi", "text": "Biografia.\nGli inizi.\nTerzo ed ultimo figlio del poeta dialettale, chitarrista e professore di disegno Fernando Leonardi e di Giuseppina Magni, rimane orfano di padre all'et\u00e0 di tre anni. Di carattere ribelle e particolarmente indisciplinato, a quindici anni viene bocciato per la condotta all'Istituto tecnico; per reazione si isola e si trasferisce in soffitta, chiuso in un rancoroso silenzio. Qui comincia a scolpire blocchi di creta che il fratello Lionello (1904 - 1999) gli porta per confortare la sua solitudine. Non si limita a modellare, ma disegna e si appassiona alla storia dell'arte.\nStudia all'Istituto d'arte di Perugia dal 1931 al 1935 e poi con Angelo Zanelli all'Accademia di belle arti di Roma. Nella capitale frequenta Libero de Libero (collega d'universit\u00e0 del fratello Lionello), Corrado Cagli, Mirko, Afro, Renato Guttuso ed altri artisti contemporanei. Compie giovanissimo le prime esperienze artistiche all'interno della cosiddetta scuola romana, seguendo con grande interesse soprattutto Scipione e Mario Mafai.\nNel 1939 si trasferisce a Umbertide dove sposa Maria Zampa, sua ex compagna di scuola, dalla quale avr\u00e0 due figli Daniela e Leonetto. Entra in contatto con le \"Ceramiche Rometti\", precedentemente dirette da Corrado Cagli, dove approfondisce il proprio bagaglio di cognizioni tecniche; negli stessi forni realizza sculture di grandi dimensioni: l\"'Arpia\" (immagine), \"la Sirena\" e \"l'Ermafrodito\", nell'insieme denominate \"i Mostri\". Organizza fra gli operai della \"Rometti\" la prima cellula comunista di Umbertide.\nLe prime mostre.\nNel 1940, su invito di Gio Ponti, condivide con Salvatore Fancello una sala alla VII Triennale di Milano nell'ambito della \"Mostra della ceramica\", dove espone le prime ceramiche cotte nei forni umbri e vince la \"Medaglia d'oro per le arti applicate\". Le opere presentate: un ermafrodito fusolare, giallo, quattro busti rappresentativi delle quattro stagioni, tazze e accessori per servire il caff\u00e8 e il t\u00e8.\nPubblica un \"Bestiario\" nel 1941, corredato da tavole litografiche di Fabrizio Clerici e una presentazione di Raffaele Carrieri.\nNel 1942 ritorna a Roma dove insegna \"plastica\" e \"decorazione\" all'Istituto statale d'arte fino al 1952; fra i colleghi ci sono Ettore Colla, Afro e Pericle Fazzini. L'anno successivo, in mostra collettiva con altri giovani artisti quali Toti Scialoja, Domenico Purificato, Giulio Turcato e Emilio Vedova, espone la serie dei \"Mostri\" presso la galleria \"La Cometa\" di Roma, ricevendo critiche lusinghiere.\nLa drammatica realt\u00e0 della guerra lo spinge verso un pi\u00f9 diretto impegno politico e sociale.\nConvinto antifascista, combatte per le forze partigiane affiliato alla Brigata Garibaldi \"Francesco Innamorati\" di Foligno. Stringe amicizie con giovani antifasciste attive in Umbria e a Roma, tra loro l'attrice Elsa De Giorgi.\nIn questo periodo l'irruzione dei linguaggi \"europei\" influenza il suo stile che oscilla fra postcubismo e Picasso.\nNel dopoguerra.\nNel 1944 a Roma, liberata dalle truppe alleate, realizza la \"Madre romana uccisa dai tedeschi\" (immagine), che si aggiudica il primo premio ex aequo per la scultura alla mostra \"L'arte contro la barbarie\". La mostra, sotto gli auspici de l'Unit\u00e0, vuole denunciare le atrocit\u00e0 del fascismo e del nazismo. Leoncillo entra a far parte dell'organizzazione militare clandestina del Partito Comunista Italiano e nel settembre del 1944 tiene un comizio a San Lorenzo.\nNello stesso periodo collabora con i periodici romani \"La Settimana\" e \"Mercurio\" dove pubblica disegni per testi letterari e alcuni ritratti di attori famosi (Ruggero Ruggeri, Aldo Fabrizi, Gino Cervi, Andreina Pagnani, Elsa De Giorgi, Carlo Ninchi, i fratelli De Filippo, Dina Galli, Elsa Merlini, Paolo Stoppa, Evi Maltagliati, Umberto Melnati, Rina Morelli); notevole \u00e8 infatti la sua attivit\u00e0 di ritrattista, come testimoniano le opere \"Autoritratto\" (immagine) e \"Donata\". (immagine).\nNell'immediato dopoguerra partecipa a numerose mostre collettive dove presenta sia sculture sia oggetti d'arte applicata, realizzati nel tentativo di rivitalizzare la tradizione artigianale italiana. A Roma nel 1945 espone \"Elementi per balaustra\".\nNel 1946 a Venezia firma con altri 10 artisti il manifesto della \"Nuova Secessione Artistica Italiana\"; l'anno seguente, nell'ambito della VIII Triennale di Milano, partecipa alla prima mostra del gruppo che nel frattempo ha cambiato nome in \"Fronte nuovo delle arti\". Espone con Antonio Corpora, Nino Franchina, Pericle Fazzini e Giulio Turcato; presenta le opere \"Natura morta colla bottiglia\", \"Natura morta col domino\" (immagine), \"Il tavolino da lavoro\". Viene presentato in catalogo da Alberto Moravia che scrive: \nAncora a Venezia espongono in gruppo alla XXIV Esposizione internazionale d'arte nel 1948 e alla XXV nel 1950. Partecipa di nuovo alla XXVI nel 1952 e alla XXVII nel 1954, dove gli viene dedicata una sala insieme a Lucio Fontana; espone tra le altre opere \"Bombardamento notturno\", (immagine). \u00c8 presente anche alla XXX nel 1960 e alla XXXIV nel 1968 di nuovo con una sala personale.\nNel 1948, insieme a giovani artisti comunisti come Marino Mazzacurati, Renato Guttuso ed Emilio Greco, stabilisce a Villa Massimo a Roma il proprio studio, nel cui centro campeggia il forno, una sorta di sedia elettrica in mattoni, dallo sportellone blindato. Vi lavorer\u00e0 fino al 1956.\nNel 1949, presentato da Roberto Longhi, tiene la sua prima mostra personale alla galleria \"Fiore\" di Firenze.\nNegli anni cinquanta.\nNel 1953 e nel 1959 vince il Premio Spoleto.\nPer celebrare la partecipazione delle donne venete alla lotta di liberazione, nel 1955 esegue per il comune di Venezia il \"Monumento alla partigiana veneta\", in ceramica policroma. Ne realizza due copie: la prima, ornata da una sciarpa rossa intorno al collo, viene contestata dal comune e rimandata indietro con l'obiezione che il colore rosso rimanda prevalentemente a partigiani comunisti. Realizza allora un altro monumento con sciarpa di diverso colore. La scultura, posizionata ai giardini napoleonici nel Sestiere di Castello su basamento di Carlo Scarpa, sar\u00e0 distrutta nella notte tra il 27 e il 28 luglio del 1961 da un attentato neofascista. La prima versione, quella con la sciarpa rossa, nel 1955 partecipa alla VII Quadriennale Nazionale d'Arte di Roma; nel 1964 viene acquistata dal comune di Venezia e conservata alla Galleria internazionale d'arte moderna Ca' Pesaro. (immagine)\nUn'altra celebrazione tutt'altro che retorica della resistenza \u00e8 il monumento \"Ai caduti di tutte le guerre\", commissionato dal comune di Albissola Marina nel 1955 e posizionato sul lungomare della cittadina nel 1958. (immagine bozzetto), (foto)\nNel 1956 in seguito a una profonda crisi ideologica, contrario alla linea filosovietica togliattiana, si dimette dal Partito comunista e inizia una severa revisione del suo lavoro dell'ultimo decennio; abbandona il cubismo per volgersi ad esperienze informali, inventando una \"via italiana\" all'informale: colate di ceramica nei colori primari (bianco, nero, rosso) caratterizzano le sue sculture, dando luogo a figurazioni percorse da tagli netti o solchi. La natura allude ad alberi folgorati, a sconvolgimenti tettonici, ma natura \u00e8 anche figura umana, quindi corpi martoriati, crocifissi, mutilati.\nNel 1957 espone alla Galleria La Tartaruga di Plinio De Martiis; la nuova produzione \u00e8 decisamente orientata in senso informale. Nell'autopresentazione in catalogo esprime le ragioni profonde dalla sua adesione all'informale e al neorealismo: \nAnche alla galleria romana L'Attico espone una serie di opere non figurative di grandi dimensioni.\nSempre nel 1957 esegue un pannello decorativo sul tema del lavoro per l'atrio della sede dell'Istituto nazionale della previdenza sociale a Ferrara; a Roma realizza una fontana per un complesso abitativo INA-Casa a Santa Lucia.\nGli ultimi anni.\nRimane sempre legato a Spoleto; nel 1961, insieme al fratello Lionello e all'amico pittore Ugo Rambaldi, contribuisce alla fondazione dell\"'Istituto statale d'arte\" fortemente voluto dal sindaco Giovanni Toscano. Attualmente l'istituto \u00e8 a lui intitolato.\nIn occasione del V Festival dei Due Mondi, con l'opera \"Le affinit\u00e0 patetiche\", in gr\u00e8s bianco, (immagine) partecipa nel 1962 alla mostra a cielo aperto Sculture nella citt\u00e0. L'opera \u00e8 conservata al Museo Carandente, Palazzo Collicola - Arti visive.\nSeguono mostre nazionali e internazionali a Roma, New York, Napoli, Montr\u00e9al.\nNel 1968 \u00e8 presente con una sala personale alla XXXIV Biennale di Venezia in cui allestisce opere dell'ultimo decennio; copre le sue sculture con dei teli di plastica in segno di adesione alle proteste dei giovani artisti.\nMuore prematuramente a soli 53 anni colpito da infarto a bordo della sua auto.\nA Spoleto, un anno dopo la morte, gli viene dedicata un'esposizione monumentale con gran parte dei suoi lavori.\nOpere in musei e collezioni.\nIl Museo Carandente, Palazzo Collicola - Arti visive possiede una ricca collezione distribuita su 4 sale: disegni, sculture, ceramiche e maioliche documentano cronologicamente il percorso dell'artista. In una delle sale si possono ammirare due opere di Marisa Busanel, compagna di Leoncillo."}
{"id": "1089612", "revid": "729019", "url": "https://it.wikipedia.org/wiki?curid=1089612", "title": "Castello di Santa Margherita Ligure", "text": "Il castello cinquecentesco \u00e8 stato un edificio difensivo di Santa Margherita Ligure, nel Tigullio.\nStoria.\nLa costruzione del castello, posto ai piedi della collina su cui sorge la celebre Villa Durazzo-Centurione, \u00e8 risalente al 1550 grazie alla delibera del Senato della Repubblica di Genova che decise di erigere un maniero a difesa dalle frequenti incursioni dei pirati saraceni. Il disegno \u00e8 opera di Antonio de C\u00e0rabo, lo stesso che nel 1551 realizzer\u00e0 il Castello di Rapallo.\nI lavori iniziarono nel 1550 per concludersi nel settembre dello stesso anno. Fu sottoposto a diversi interventi strutturali e a potenziamenti degli armamenti fino ai primi anni del XVII secolo; dal Settecento perse importanza dal punto di vista militare, grazie soprattutto alle cessate invasioni piratesche, e pertanto ricevette solo alcuni lavori di riparazione e manutenzione.\nNel XIX secolo rischi\u00f2 di essere demolito ben due volte: la prima per realizzare in quell'area un nuovo palazzo comunale (proprio in questo secolo si costitu\u00ec la municipalit\u00e0 indipendente da Rapallo), la seconda per ingrandire l'adiacente \"Calata Vittorio Emanuele\". Al termine della prima guerra mondiale il castello fu restaurato ed intitolato in memoria dei caduti della \"Grande guerra\"."}
{"id": "1089613", "revid": "110157", "url": "https://it.wikipedia.org/wiki?curid=1089613", "title": "Campaign for a Non-Browser Specific WWW", "text": "Campaign for a Non-Browser Specific WWW (in lingua inglese \"Campagna per un WWW non per un browser determinato\") \u00e8 un'iniziativa per sensibilizzare verso la realizzazione di siti web che siano visualizzabili, e totalmente funzionanti, con ogni browser.\nL'iniziativa viene organizzata e coordinata dal sito Anybrowser in cui vi \u00e8 un manifesto della campagna, tradotto in numerose lingue, spiegazione del perch\u00e9 sia utile e corretto che i siti web siano visibili con ogni browser, consigli su come realizzare siti web con tale caratteristica, FAQ e altro materiale informativo.\nIl sito rende anche disponibili banner che possono essere utilizzati e mostrati sul proprio sito da chi aderisce all'iniziativa (chiara parodia dei diffusi banner \"Questo sito si vede al meglio con il browser \"tal dei tali\"\"), ed esempi di lettere che possono essere inviati ai webmaster di siti che invece non sono visibili con ogni browser ma sono ottimizzati per essere visibili con un determinato browser (e che magari anzi esibiscono banner in cui dichiarano questa caratteristica come se fosse un vanto). L'iniziativa assume quindi un carattere sociale fortemente collaborativo.\nLa citazione.\nAlla base della campagna, una citazione di Tim Berners-Lee (noto per essere uno degl'inventori del World Wide Web) che evidenzia l'importanza e l'utilit\u00e0 del poter visualizzare e far funzionare i siti web con qualunque browser."}
{"id": "1089615", "revid": "339392", "url": "https://it.wikipedia.org/wiki?curid=1089615", "title": "Enzo Jannacci (album)", "text": ""}
{"id": "1089618", "revid": "729019", "url": "https://it.wikipedia.org/wiki?curid=1089618", "title": "Isole della Nuova Siberia", "text": "Le isole della Nuova Siberia (russo \u041d\u043e\u0432\u043e\u0441\u0438\u0431\u0438\u0301\u0440\u0441\u043a\u0438\u0435 \u043e\u0441\u0442\u0440\u043e\u0432\u0430, \"Novosibirskie ostrova\") sono un arcipelago situato nell'artico russo tra il Mare di Laptev ad ovest ed il Mare della Siberia Orientale ad est, alcune centinaia di chilometri al largo della costa jakuta. Coprono un'area di circa 38.400\u00a0km\u00b2, sono disabitate e coperte dai ghiacci per la maggior parte dell'anno.\nGeografia.\nL'arcipelago consiste nel gruppo delle \"isole della Nuova Siberia\" propriamente dette, o isole An\u017eu, composte da:\nA sud delle Anzhu si trova il gruppo delle Isole Ljachovskij\nVerso nord-est si trovano le isole De Long:\nNel 2013 \u00e8 stata scoperta la piccola isola di Jaja.\nStoria.\nLe prime notizie dell'esistenza delle isole (1712) arrivarono attraverso Jakov Permjakov, in seguito sono state esplorate, tra il 1800 e il 1812, da Jakov Sannikov, Matvej Geden\u0161trom e altri."}
{"id": "1089619", "revid": "19580", "url": "https://it.wikipedia.org/wiki?curid=1089619", "title": "Leva's polka", "text": ""}
{"id": "1089645", "revid": "180559", "url": "https://it.wikipedia.org/wiki?curid=1089645", "title": "Serie A 1950-1951 (pallacanestro femminile)", "text": "Il campionato di Serie A di pallacanestro femminile 1950-1951 \u00e8 stato il ventesimo organizzato in Italia.\nLa Serie A non cambia rispetto alla stagione precedente: le otto squadre si incontrano in un girone all'italiana con partite d'andata e ritorno. Le ultime tre retrocedono in Serie B.\n\u00c8 stato vinto per la seconda volta consecutiva dalla Comense Como, che ha staccato di 3 punti l'Indomita Roma e di 10 la Ginnastica Triestina."}
{"id": "1089646", "revid": "181699", "url": "https://it.wikipedia.org/wiki?curid=1089646", "title": "Costituzione dell'Islanda", "text": "La Costituzione dell'Islanda (Stj\u00f3rnarskr\u00e1 l\u00fd\u00f0veldisins \u00cdslands) \u00e8 la legge suprema dell'Islanda. La versione attuale \u00e8 composta da 80 articoli ed entrata in vigore il 17 giugno 1944 e da allora \u00e8 stata modificata sette volte.\nA seguito della crisi economica del 2008, il 27 novembre 2010 fu eletta una Consulta Costituzionale con lo scopo di redigere la bozza di una nuova Costituzione. Il processo di stesura vide per la prima volta l'utilizzo del crowdsourcing. Il 29 luglio 2011 la Consulta present\u00f2 al Parlamento la bozza della nuova Costituzione che il 20 ottobre 2012 ottenne anche l'approvazione di un referendum popolare: la riforma rimase per\u00f2 inattuta in quanto non ottenne il consenso parlamentare."}
{"id": "1089649", "revid": "79968", "url": "https://it.wikipedia.org/wiki?curid=1089649", "title": "Argo Finanziaria", "text": "La Argo Finanziaria S.p.A. \u00e8 la holding di Partecipazioni della Famiglia Gavio, la quale, attraverso la Holding Aurelia s.r.l., ne detiene il controllo.\nIl settore della logistica fa capo alla Gavio S.p.A., una sub-holding a cui fanno capo tutte le societ\u00e0 del settore trasporti, interporti e terminal portuali.\nAd Argo Finanziaria fa capo la Appia Immobiliare s.r.l. e, tramite la Finanziaria delle Costruzioni (FINCO), la Codelfa S.p.A., la quale, dopo la scissione parziale avvenuta , ha conferito in Itinera S.p.A. il ramo industriale della costruzione dei prefabbricati, rimanendo attiva solo nel campo immobiliare.\nA Finco S.p.A. fanno capo altre imprese di costruzioni edili, stradali, civili e industriali quali la Interstrade S.p.A., la SEA S.p.A., la Strade Costruzioni Generali S.p.A. e altre minori.\nIl Gruppo CIE Compagnia Italiana Energetica S.p.A. \u00e8 una sub-holding per il settore energetico a cui fanno capo numerose societ\u00e0 attive nella produzione, distribuzione e vendita di energia elettrica.\nLa PCA Brokers S.p.A. \u00e8 la societ\u00e0 del gruppo Argofin che \u00e8 attiva nel settore assicurativo.\nLa Argofin \u00e8 inoltre presente nel settore della nautica con le societ\u00e0 Baglietto S.p.A., Cerri Cantieri Navali S.p.A. e Bertram Yacht inc.\nIl settore delle concessioni Autostradali e delle infrastrutture \u00e8 controllato dalla sub-holding quotata ASTM S.p.A., la quale, dopo la riorganizzazione del gruppo Gavio , con l'ingresso del ondo francese Ardian, \u00e8 passata sotto il controllo di una nuova holding (Nuova Argo Finanziaria S.p.A.) posseduta da Aurelia al 60% e da Ardian al 40%.\nDopo tale riorganizzazione si \u00e8 provveduto alla fusione ASTM S.p.A. - SIAS S.p.A. realizzando cos\u00ec un accorciamento della catena di controllo e accentrando tutte le concessioni sotto il controllo diretto della ASTM che controlla inoltre il Gruppo Itinera S.p.A., attivo nella realizzazione di grandi opere infrastrutturali, in forte crescita ed espansione soprattutto negli Stati Uniti e nell'America Latina.\nASTM \u00e8 il quarto operatore autostradale al mondo con di rete in concessione: in Italia dove \u00e8 il secondo gestore, solo dopo Autostrade per l'Italia e in Brasile con EcoRodovias, controllata attraverso IGLI S.p.A. e il resto nel Regno Unito con Road Link Ltd.\nIl gruppo.\nEcco le principali societ\u00e0 controllate tramite le holding Aurelia ed Argo Finanziaria:\nPrecedenti partecipate.\nLa Argo Finanziaria oltre al settore autostradale, opera nel campo delle infrastrutture attraverso la A.C.I. Argo Costruzioni Infrastrutture S.c.p.A. la quale raggruppa numerose imprese di costruzioni tra le quali la Itinera S.p.A. (che si \u00e8 fusa con la Grassetto), la Codelfa spa, la Sea spa, la Interstrade spa, segnaletica stradale srl ed altre partecipazioni.\nNel corso del 2007 la Argo Finanziaria \u00e8 entrata nell'azionariato del consorzio IGLI S.p.A., insieme all'Immobiliare Lombarda S.p.A.(Gruppo UnipolSai) e ad Autostrade per l'Italia con quote paritetiche del 33,3%. Igli Spa allora controllava l'ex Impregilo S.p.A., colosso italiano delle costruzioni e delle infrastrutture in precedenza controllato dalla finanziaria Gemina S.p.A..\nArgo detiene inoltre partecipazioni in Milano Logistica S.p.A.(50%).\nA seguito del salvataggio del gruppo Alitalia, la Argo Finanziaria ha acquistato attraverso la Finanziaria di Partecipazioni e Investimenti S.p.A. una quota pari al 2,4% di CAI S.p.A Compagnia Aerea Italiana.\nLa Cai \u00e8 la nuova societ\u00e0 guidata e partecipata da Roberto Colaninno (attraverso la Immsi S.p.A. con il 11,8%) e un'altra ventina di imprenditori italiani allo scopo di rilevare le attivit\u00e0 di Alitalia ed AirOne S.p.A. per il suo rilancio."}
{"id": "1089650", "revid": "287204", "url": "https://it.wikipedia.org/wiki?curid=1089650", "title": "Lucio Postumio Albino", "text": ""}
{"id": "1089652", "revid": "31886", "url": "https://it.wikipedia.org/wiki?curid=1089652", "title": "Jadarite", "text": "La jadarite \u00e8 un minerale scoperto nel novembre 2006 da Chris Stanley del museo di storia naturale di Londra in una miniera nei pressi del fiume Jadar in Serbia dal quale prende il nome.\nLa jadarite presenta fluorescenza rosa-arancio se esposta a luce ultravioletta.\nLa formula chimica della jadarite \u00e8: LiNaSiB3O7(OH) esprimibile anche con Na2OLi2O(SiO2)2(B2O3)3H2O.\nCuriosit\u00e0.\nLa formula chimica della jadarite \u00e8 molto simile a quella immaginaria della kryptonite citata nel film del 2006 \"Superman Returns\". Il minerale scoperto rispetto a quello di fantasia non contiene fluoro ed \u00e8 di colore biancastro invece che verde (anche se in alcune storie legate a Superman viene citata una variet\u00e0 di kryptonite bianca)."}
{"id": "1089656", "revid": "124536633", "url": "https://it.wikipedia.org/wiki?curid=1089656", "title": "Storia del Regno delle Due Sicilie nel 1848", "text": "La storia del Regno delle Due Sicilie nel 1848 comprende i complessi avvenimenti che coinvolsero il regno di Ferdinando II, a partire dalla rivoluzione siciliana, iniziata con la insurrezione di Palermo del 12, attraverso la marginale partecipazione alla Prima guerra di indipendenza, la concessione e la successiva repressione delle libert\u00e0 costituzionali, l'invasione della Sicilia e la fallita invasione della Repubblica Romana.\nRivoluzione e guerra.\nAntecedenti preparatori.\nI moti costituzionali del 1820 nel Regno delle Due Sicilie furono promossi dalla Carboneria, il loro successo iniziale spinse Ferdinando I delle Due Sicilie a concedere il 6 luglio 1820 una costituzione, sul modello della Costituzione spagnola del 1812, che ebbe vita effimera poich\u00e9 pochi mesi dopo, nel congresso di Lubiana, lo stesso Ferdinando I, rinneg\u00f2 la costituzione da lui giurata, chiese l'intervento delle forze della Santa Alleanza che soffocarono la rivolta.\nNell'estate 1828 aderenti ai Filadelfi tentarono una insurrezione, nel Cilento avente per obiettivo il ripristino della Costituzione del 1820 nel Regno delle Due Sicilie, questa fu repressa nel sangue da Francesco Saverio Del Carretto che arrivo' a radere a cannonate il paese ribelle di Bosco.\nL'insurrezione di Palermo e la separazione della Sicilia.\nL\"anno delle rivoluzioni\" ebbe inizio il 12 gennaio 1848, quando Palermo insorse, per la seconda volta in 30 anni, contro i Borbone di Napoli, sotto la guida di Rosolino Pilo e Giuseppe La Masa. Il tempo d'inizio fu deliberatamente scelto affinch\u00e9 coincidesse con il compleanno di Ferdinando II delle Due Sicilie, essendo egli stesso nato a Palermo nel 1810 durante il periodo di occupazione napoleonica del Regno di Napoli. Il 23 gennaio si riunisce il Comitato Generale, con Vincenzo Fardella di Torrearsa, Ruggero Settimo, Francesco Paolo Perez, Mariano Stabile e Francesco Crispi con la monarchia borbonica che viene dichiarata decaduta.\nIn breve, le \u2018Reali Truppe\u2019 vennero ridotte nella sola cittadella di Messina.\nI fatti di Palermo provocarono una analoga insurrezione costituzionale a Napoli, il 27, che costrinse, due giorni dopo, Ferdinando II a concedere nuovamente la Costituzione, promulgata l'11 febbraio. Il 25 marzo fu riaperto dopo circa 30 anni di chiusura, il Parlamento di Sicilia, presieduto da Vincenzo Fardella e venne proclamato il nuovo Regno di Sicilia.\nLa prima guerra di indipendenza.\nIn particolare, il 18-23 marzo 1848, con le cinque giornate di Milano, ebbe inizio la prima guerra di indipendenza. Essa ebbe fine il 9 agosto, con la firma dell'Armistizio di Salasco. Che, per\u00f2, entrambi i contendenti principali (Carlo Alberto e Radetzky) sapevano temporaneo.\nLa guerra coinvolse, oltre al grande esercito sardo, le pi\u00f9 piccole armate toscana e romana, nonostante le resistenze del Pontefice.\nUscita dal conflitto del Regno delle Due Sicilie.\nIl \"colpo di Stato\" a Napoli del 15 maggio.\nEsse avrebbero dovuto essere raggiunte anche da un notevole corpo di spedizione napoletano (circa 16\u00a0000 uomini), che part\u00ec effettivamente da Napoli ma, giunto al Po e in procinto di entrare in Veneto, venne raggiunto dall'ordine di Ferdinando II di Borbone di rientrare a Napoli: rifiutarono l'ordine solo il generale Pepe, un vecchio patriota, insieme all'artiglieria e al genio (le \u2018armi dotte\u2019) con le quali raggiunse Venezia ove gli venne affidato il comando supremo delle truppe e avrebbe offerto un contributo lungo l'intero corso dell'assedio. Ma non pot\u00e9, in alcun modo, sostenere il Durando.\nCi\u00f2 che era accaduto \u00e8 che il 29 aprile Pio IX, con una famosa allocuzione al concistoro, aveva condannato la guerra. Ci\u00f2 che diede l'estro a Borbone di cambiare casacca in corsa.\nAlla vigilia del 15 maggio, i deputati liberali napoletani pi\u00f9 intransigenti, del neoeletto parlamento napoletano, insistettero nella richiesta a Re Ferdinando di modificare parte della Costituzione su cui avrebbe dovuto giurare. Nella notte fra il 14 e 15 maggio, mentre i deputati tentavano le ultime negoziazioni col Re, iniziarono a sorgere delle barricate una delle quali fu eretta in via Toledo davanti a Palazzo Cirella, e altre nelle vie laterali.\nGli scontri iniziarono verso le 10, dopo che Re Ferdinando fece arrestare i deputati Capitelli e Imbriani inviati in un ultimo tentativo di negoziazione. Pietro Catalano Gonzaga si mise a capo della barricata sorta davanti al Palazzo Cirella e uomini furono posti dal duca Pasquale sul tetto e dietro le finestre dello stesso. Respinto un primo assalto delle truppe regie, le barricate cedettero sotto il fuoco dell'artiglieria e due compagnie di Cacciatori Svizzeri, superate le barricate, sfondarono il portone di Palazzo Cirella ed invasero il palazzo trucidando tutti coloro che vennero trovati con le armi in pugno. \nVennero catturati il duca Pasquale Catalano Gonzaga, i suoi figli Luigi e Clemente e suo fratello Pietro. Il Palazzo fu saccheggiato: quadri, suppellettili e mobili furono gettati dalle finestre e la biblioteca, assieme all'archivio, bruciata. I prigionieri vennero condotti alla Darsena e rinchiusi a bordo di un Regio Legno della Marina borbonica attrezzato a galera. Evasero con l'aiuto del Generale Pepe e raggiunsero gli Stati Pontifici.\nLo stesso giorno Ferdinando sciolse il Parlamento e la guardia nazionale, nomino' un nuovo governo, proclamo' lo stato d'assedio. La feroce repressione caus\u00f2 circa 500 morti. Tra le vittime illustri vi fu Luigi La Vista, giovane scrittore fucilato dai mercenari svizzeri all'et\u00e0 di 22 anni davanti suo padre, il filosofo Angelo Santilli ucciso a baionettate assieme a suo fratello, un amico e una fantesca. \nAlcuni patrioti, tra cui Pietro Mileti riuscirono a fuggire dapprima a Malta e poi rientrarono nel regno in Calabria, formando un comitato di salute pubblica a Cosenza, cercando di organizzare una resistenza armata, ma furono sconfitti a Campotenese e a Castrovillari, Mileti, braccato da un corpo di 200 cacciatori, cerco' riparo nella Valle del Savuto e fu ucciso, il suo cadavere fu decapitato e la testa esposta in pubblico a Cosenza \u00abper ispirarvi terrore\u00bb;.\nConseguenze del voltafaccia di Ferdinando II.\nL'improvviso voltafaccia, in ogni caso, decise le sorti della guerra (come afferma, ad esempio, il Pieri), in quanto lasci\u00f2 solo l'esercito \"romano\" del Durando, che non pot\u00e9 impedire il congiungimento di un corpo d'armata austriaco comandato dal Nugent, con il grosso del Radetzky a Verona; e che venne assalito due volte a Vicenza. La prima volta respinse il Nugent nelle cinque giornate di Vicenza, ma la seconda nulla pot\u00e9 contro buona parte dell'esercito austriaco che lo assal\u00ec nella battaglia di Monte Berico del 10 giugno 1848. Conseguenza ne fu la caduta delle citt\u00e0 liberate del Veneto, con l'eccezione della citt\u00e0-fortezza di Venezia e l'uscita dal conflitto dell'esercito del Durando.\nRagioni del voltafaccia.\nFerdinando II, quindi, aveva ottenuto il risultato di allineare la propria politica estera alla potenza sua tradizionale alleata, l'Impero austriaco. In fondo, la politica reazionaria di quest'ultima meglio soddisfaceva la cultura assolutistica del monarca. D'altronde Vienna aveva, in appena trentatr\u00e9 anni, compiuto gi\u00e0 due spedizioni militari per reinsediare i Borbone sul trono di Napoli: nel 1815 l'austriaco Federico Bianchi (di padre comasco) sconfisse Gioacchino Murat nella battaglia di Tolentino e ancora nel 1821 l'austriaco Johann Maria Philipp Frimont sconfisse il generale Guglielmo Pepe nella battaglia di Rieti-Antrodoco. Due invasioni militari che avevano comportato la sconfitta di due eserciti interamente napoletani.\nA ci\u00f2 si aggiunga una congenita avversione alle ambizioni delle altre case regnanti italiane. Una eventuale riduzione del Lombardo-Veneto avrebbe, inevitabilmente, comportato un ingrandimento del Regno di Sardegna di Carlo Alberto. Il quale gi\u00e0 agiva, con il consenso della popolazione, per l'annessione del piccolo Ducato di Parma (retto da una dinastia borbonica). E, il 12 maggio, era stato annunciata il plebiscito per votare l'unione della Lombardia al Regno di Sardegna (si sarebbe concluso, trionfalmente, l'8 giugno).\nLa proclamazione del Regno di Sicilia.\nDopo gli eventi palermitani del gennaio 1848, in Sicilia era stata ripristinata la Costituzione siciliana del 1812 che includeva i principi della democrazia rappresentativa e della centralit\u00e0 del Parlamento siciliano. Fu costituito un governo guidato da Ruggero Settimo, gi\u00e0 ammiraglio della flotta borbonica e leader dei moti del 1820-21.\nIl governo rivoluzionario aveva resuscitato l'antico Regno di Sicilia (proclamato nel luglio 1848) e inviato una delegazione a Torino per offrire la Corona a un Principe sabaudo.\nI tentativi per\u00f2 di eleggere nuovo re di Sicilia Ferdinando Alberto Amedeo di Savoia non riuscirono per il suo rifiuto in quanto impegnato nella prima guerra d'indipendenza. \nMa forse la circostanza che pi\u00f9 soddisfaceva re Ferdinando era potersi dedicare, finalmente, alla repressione della rivoluzione siciliana.\nSecondo tentativo costituzionale.\nA tal fine, egli tent\u00f2 la via costituzionale e, il 14 giugno, a un mese di distanza dalla controrivoluzione del 15 maggio, abrog\u00f2 lo stato d'assedio, e celebr\u00f2, il giorno dopo nuove elezioni generali.\nI risultati furono, tuttavia, assai diverse dalle attese: quasi tutti i deputati del disciolto parlamento, a maggioranza favorevole alla guerra all'Austria, vennero rieletti.\nSubito alla inaugurazione, il 10 luglio, si manifest\u00f2 un'insopprimibile divergenza riguardo alle priorit\u00e0 della politica nazionale: egli desiderava unicamente reprimere l'insurrezione siciliana, il Parlamento rispondeva che: \"la nostra politica di rigenerazione non pu\u00f2 essere perfetta senza l'indipendenza e la ricostituzione dell'intera nazionalit\u00e0 italiana\u201d.\nLa riconquista della Sicilia.\nNel giugno 1848 il comandante della flotta siciliana Salvatore Castiglia riusc\u00ec a portare a Paola in Calabria la spedizione del colonnello Ignazio Ribotti imbarcata su due piroscafi, eludendo con un abilissimo stratagemma la vigilanza di due fregate borboniche. Il tentativo di far insorgere anche altre regioni per\u00f2 non riusc\u00ec.\nSbarco in Sicilia.\nAccadde cos\u00ec che Ferdinando avviasse la riconquista dell'isola, inviando il tenente generale Filangieri, con 14\u00a0000 uomini, numerose artiglierie e la flotta su Messina, ove le truppe regie del Pronio tenevano ancora la cittadella, ben munita di artiglierie puntate sulla citt\u00e0. La spedizione part\u00ec da Reggio il 3 settembre, sbarc\u00f2 e, il 6 settembre, cominci\u00f2 l'assalto comandato dai generali Lanza e Nunziante.\nAssedio e sacco di Messina.\nMessina venne duramente bombardata per tre giorni e poi presa il 7 settembre 1848, dopo che vennero aperte delle breccia nelle mura. La piazzaforte borbonica della Real cittadella non si era arresa e una volta presa la Citt\u00e0, le truppe vincitrici si resero responsabili di violente stragi e feroci saccheggi. Ci\u00f2 che guadagn\u00f2 a Ferdinando II l'intramontato soprannome di \"re bomba\" e le proteste di Francia e Inghilterra.\nSegu\u00ec l'occupazione della fortezza di Milazzo, il 9 e poi, l'11, una tregua imposta dalla Gran Bretagna (che aveva forti interessi nell'isola), rappresentata dalla squadra navale dell'ammiraglio Parker e dalla Francia, rappresentata dall'ammiraglio Baudin.\nTerzo e ultimo tentativo costituzionale.\nNel frattempo, gi\u00e0 il 5 settembre 1848, il sovrano aveva prorogato la riapertura del Parlamento napoletano al 30 novembre. Tale data venne ulteriormente prorogata al 1\u00ba febbraio 1849 dopo che le elezioni suppletive del 13 novembre avevano visto incrementare i voti della opposizione liberale.\nAppena riaperta, la camera vot\u00f2 un indirizzo ove lamentava la continuata violenza politica contro l'opposizione e rivendicava i propri poteri in merito al finanziamento della guerra in Sicilia: ci\u00f2 che avrebbe comportato il taglio dei crediti di guerra. Dopo ci\u00f2, il 12 marzo 1849, Ferdinando II sciolse una seconda, e ultima, volta le camere.\nRipresa dell'avanzata nel 1849.\nIntanto, il 28 febbraio 1849, indirizz\u00f2 un proclama ai siciliani, promettendo un nuovo statuto per l'isola, che indusse il governo palermitano a dichiarare decaduto l'armistizio, con il successivo 19 marzo: le ostilit\u00e0 ripresero. I circa seimila siciliani del generale polacco Ludwik Mieros\u0142awski (1814-1878), poco poterono contro i 13'500 del Filangieri: questi gi\u00e0 il 30 riprese l'offensiva e, il 7 aprile, conquist\u00f2 Catania.\nResa di Palermo.\nNel frattempo, il 14 aprile, il Parlamento siciliano a Palermo accettava le precedenti proposte di Ferdinando II. Salvo che il 26 aprile si present\u00f2 dinnanzi a Palermo una squadra navale, con una ingiunzione alla resa e, il 5 maggio, l'avanzata dei Napoletani sino a Bagheria. Giunse allora la notizia che il sovrano aveva concesso l'amnistia e, il 14 maggio 1849, Filangieri prese possesso di Palermo.\nFilangieri divenne \"duca di Taormina\", e governatore della Sicilia. La costituzione siciliana non venne mai pi\u00f9 riproposta, cos\u00ec come accadde alla costituzione napoletana del 1848.\nEsilio dei capi della rivoluzione siciliana.\nI 43 esclusi dal provvedimento si imbarcarono per Genova. Si trattava, naturalmente, del meglio della \"intellighenzia\" siciliana: negli anni successivi molti di essi (La Masa, La Farina, Crispi, Amari, Cordova, Fardella di Torrearsa) condivisero la causa risorgimentale e, 11 anni pi\u00f9 tardi, parteciparonoo alla spedizione dei mille.\nLa tentata invasione del Lazio.\nNel frattempo, mentre Ferdinando II resisteva opponendosi all'opinione pubblica e al parlamento, maggioritariamente liberali e favorevoli alla guerra all'Austria, Pio IX fugg\u00ec da Roma rifugiandosi il 25 novembre 1848, nella fortezza napoletana di Gaeta. Lo raggiunse, di l\u00ec a poco, il Granduca, fuggito da Firenze il 30 gennaio 1849, per salpare, il 21 anch'egli per Gaeta.\nQui giunti, i due sovrani accettarono le offerte di aiuto dell'Impero austriaco del giovane Francesco Giuseppe, del Regno di Spagna e della Seconda Repubblica francese del neoeletto presidente Luigi Napoleone (il futuro imperatore Napoleone III).\nNulla, tuttavia, accadde, finch\u00e9 la sconfitta di Carlo Alberto a Novara il 22-23 marzo 1849 decise, definitivamente, della supremazia in Lombardia e costrinse il nuovo sovrano sardo, Vittorio Emanuele II, a concentrarsi sulla caotica situazione politica interna. A quel punto, nessuno poteva pi\u00f9 opporsi alle ingerenze estere in Italia centrale.\nProclamazione della Repubblica Romana.\nIl primo a muovere fu Luigi Napoleone, che il 24 aprile fece sbarcare a Civitavecchia un corpo di spedizione francese, guidato dal generale Oudinot. Questi tent\u00f2 l'assalto a Roma il 30 aprile, ma venne malamente sconfitto. Ripieg\u00f2 a Civitavecchia e chiese rinforzi.\nSi present\u00f2, quindi, a Ferdinando II una occasione propizia per riaffermare il proprio prestigio militare e ritagliarsi un inedito ruolo di \u201csecondo gendarme d'Italia\u201d, di conserva al grande alleato austriaco. La repressione delle due opposizioni (la Sicilia e il parlamento napoletano) stava, inoltre, perfezionandosi e si poteva tentare l'avventura.\nVenne costituito un considerevole corpo di spedizione, forte di 8'500 uomini, con cinquantadue cannoni e cavalleria, cui venne messo a capo il generale Winspeare.\nQuesti venne, tuttavia, sconfitto da Garibaldi a Palestrina, il 9 maggio e ripieg\u00f2 verso Capua e Gaeta.\nContemporaneamente Radetzky fu libero di staccare, dal Lombardo-Veneto due considerevoli corpi di spedizione, inviati in Toscana da una parte, su Bologna e Ancona dall'altra.\nI francesi assediano Roma.\nLa partita romana venne, infine, decisa da un secondo corpo di spedizione francese, forte complessivamente di oltre 30\u00a0000 soldati e un possente parco d'assedio, agli ordini dell'Oudinot.\nEsso assal\u00ec Roma all'alba del 3 giugno. La resistenza garibaldina si protrasse sino al 1\u00ba luglio, quando fu stipulata una tregua. Il 2 la Assemblea Costituente della Repubblica Romana approv\u00f2 la resa della citt\u00e0.\nPio IX rientr\u00f2 a Roma solo il successivo 25 novembre, dopo che era stata compiuta una significativa opera di repressione della sconfitta opposizione liberale.\nIl Regno delle Due Sicilie dopo il 1849.\nIn definitiva, Ferdinando II ottenne il risultato di riportare l'assetto politico del Regno allo \"status quo ante\". Il Regno appiatt\u00ec la propria politica estera sulla alleanza \"di fatto\" con l'Austria di Francesco Giuseppe.\nCon un decreto del re del 15 dicembre 1849 venne imposto alla Sicilia un debito pubblico di 20 milioni di ducati.\nLa dura repressione produsse una frattura irrimediabile con la classe dirigente e nobiliare siciliana, che non attendeva altro che una nuova occasione di riscatto. \nLe sorti della dinastia borbonica si separarono, per sempre, dalla causa nazionale italiana.\nSi ponevano, in pratica, tutte le condizioni che avrebbero prodotto, 11-12 anni pi\u00f9 tardi, al collasso del Regno sotto l'urto di Garibaldi e della sua spedizione dei mille."}
{"id": "1089658", "revid": "36426", "url": "https://it.wikipedia.org/wiki?curid=1089658", "title": "Pala d'Annalena", "text": ""}
{"id": "1089659", "revid": "38120", "url": "https://it.wikipedia.org/wiki?curid=1089659", "title": "Never told a Soul", "text": ""}
{"id": "1089663", "revid": "33751", "url": "https://it.wikipedia.org/wiki?curid=1089663", "title": "Sapekhburto K'lubi Ameri", "text": "Il Sapekhburto K'lubi Ameri (), meglio nota come Ameri Tbilisi, \u00e8 stata una societ\u00e0 calcistica georgiana con sede nella citt\u00e0 di Tbilisi. Nella sua storia ha vinto due coppe di Georgia e due supercoppe di Georgia.\nStoria.\nIl club venne fondato nel 2002 e guadagn\u00f2 la promozione in Pirveli Liga, seconda serie nazionale, al termine della stagione 2002-2003. Nella stagione successiva si classific\u00f2 al dodicesimo posto, ma non retrocesse poich\u00e9 due squadre durante il campionato si ritirarono. Nella stagione 2004-2005 la squadra si classific\u00f2 al primo posto della Pirveli Liga, venendo promosso per la prima volta in Umaglesi Liga, la massima serie nazionale georgiana. Al termine della stagione 2005-2006 il club fin\u00ec al settimo posto in campionato, e vinse la coppa nazionale, battendo in finale il Zest'aponi dopo i tiri di rigore. Grazie a questo successo venne ammesso alla Coppa UEFA per l'edizione 2006-2007, raggiungendo il secondo turno preliminare dove venne eliminato dai tedeschi dell'Hertha Berlino. Alla sua seconda partecipazione in Umaglesi Liga concluse il campionato al terzo posto e vinse la sua seconda coppa nazionale, battendo nuovamente in finale il Zest'aponi. La seconda partecipazione alla Coppa UEFA si concluse subito al primo turno preliminare, venendo eliminato dopo i tiri di rigore dai polacchi del GKS Be\u0142chat\u00f3w. Nonostante il quinto posto finale nella Umaglesi Liga 2007-2008, non si iscrisse al campionato di massima serie della stagione successiva a causa di problemi finanziari, iscrivendosi alla Pirveli Liga. Al termine della stagione 2008-2009 vinse il suo raggruppamento in Pirveli Liga, ma rinunci\u00f2 alla promozione in Umaglesi Liga. Nel 2009 la squadra venne sciolta per problemi finanziari."}
{"id": "1089669", "revid": "339392", "url": "https://it.wikipedia.org/wiki?curid=1089669", "title": "Ameri Tbilisi", "text": ""}
{"id": "1089670", "revid": "1552438", "url": "https://it.wikipedia.org/wiki?curid=1089670", "title": "Aim\u00e9 Jacquet", "text": "Carriera.\nAllenatore.\n\u00c8 stato commissario tecnico della nazionale francese negli anni novanta. Dopo aver ricoperto prima il ruolo di direttore tecnico delle rappresentative nazionali (1991-1992) e poi quello di vice CT (1992-1993), il 17 dicembre 1993 fu nominato CT in seguito al fallimento di G\u00e9rard Houllier nelle qualificazioni al . Guid\u00f2 positivamente la selezione transalpina durante la fase finale del , disputato in Inghilterra, arrivando fino alla semifinale persa contro la ai rigori.\nDopo aver attraversato, proprio alla vigilia del , un periodo di frequenti polemiche con la stampa sportiva nazionale (in particolare con il quotidiano sportivo \"L'\u00c9quipe\"), Jacquet port\u00f2 la selezione transalpina alla conquista del titolo mondiale, dopo aver battuto per 3-0 nella finale del 12 luglio 1998 il campione uscente, diventando cos\u00ec il primo tecnico francese a vincere il campionato del mondo.\nA seguito delle polemiche precedenti al torneo mondiale si dimise dopo la storica vittoria e fu nominato direttore tecnico nazionale della FFF; alla conduzione della Nazionale francese gli succedette il suo allenatore in seconda Roger Lemerre."}
{"id": "1089671", "revid": "92723", "url": "https://it.wikipedia.org/wiki?curid=1089671", "title": "Duomo di Fidenza", "text": "La cattedrale di San Donnino \u00e8 il duomo di Fidenza, in provincia di Parma.\nFamosa soprattutto per la facciata attribuita a Benedetto Antelami, che fu richiamato a Parma e lasci\u00f2 l'opera incompiuta, la cattedrale, ricostruita dopo il terremoto del 1117 sopra la chiesa preesistente edificata nel V secolo e fatta ampliare in epoca longobarda e carolingia, \u00e8 di tipico stile romanico, con facciata risalente al XII secolo.\nLa facciata.\nIl duomo di Fidenza \u00e8 un complesso architettonico di stile romanico. La parte pi\u00f9 bassa della facciata \u00e8 ricoperta di marmo finemente scolpito, quella pi\u00f9 alta \u00e8 in arenaria. Vi sono tre portoni: quelli laterali sono detti \"portone della Vita\", affiancato da colonne sorrette da arieti, e \"portone della Morte\", affiancato da colonne sorrette da telamoni. Il portone centrale \u00e8 \"sorvegliato\" da due leoni stilofori. Sopra questo portone \u00e8 scolpito un prezioso bassorilievo raffigurante la vita di san Donnino, santo protettore della citt\u00e0. Nello spazio tra i due portoni minori e quello maggiore vi sono due nicchie nelle quali sono posti due figure bibliche: Ezechiele e Davide.\nA fianco di queste nicchie vi sono due colonne. Una di queste sorregge la statua a tutto tondo dell'apostolo Simone, che tiene tra le mani una pergamena che indica la via per andare a Roma; poich\u00e9 Fidenza \u00e8 una delle tante citt\u00e0 dove passa la via Francigena. Lungo i lati della cattedrale sono presenti dei bassorilievi raffiguranti passi della Bibbia, storie di santi o semplici raffigurazioni religiose. In un angolo della facciata \u00e8 stata notata una scanalatura che serviva ai mercanti che allestivano le proprie bancarelle nei paraggi per misurare le stoffe che vendevano.\nGli interni.\nTre portali immettono nella chiesa che si divide in tre navate, divise da colonne unite da volte a crociera; l'altare \u00e8 rialzato, vi si pu\u00f2 accedere grazie a una serie di gradini di marmo bianco liscio e ammirare il coro. La cattedra, ovvero il seggio del vescovo, \u00e8 ad ovest rispetto all'altare, anzich\u00e9 nell'abituale posizione a sud (i punti vengono indicati trovandosi di spalle rispetto all'abside).\nAi lati della scalinata che porta all'altare, ci sono due tendoni porpora che si aprono su due scalinate discendenti che immettono nella cripta, dove sono conservate e ben visibili le reliquie del santo.\nLe decorazioni scultoree.\nIl duomo di Fidenza, come altre cattedrali romaniche, presenta in facciata numerosi bassorilievi ed alcune statue che si mostrano al pellegrino ed al fedele con intenti didascalici, come un libro d'insegnamenti religiosi fatto di immagini. Si tratta di opere scultoree eseguite da Benedetto Antelami e dalla sua scuola tra la fine del XII e l'inizio del XIII secolo; tra esse particolarmente raffinate sono le due statue poste nella nicchie ai due lati del portale maggiore, opere che unanimemente si ritengono direttamente eseguite dal maestro.\nIl racconto per immagini risulta alquanto complesso ed intreccia tra loro l'omaggio alla \"Gloria di Cristo\", con episodi del Vecchio e Nuovo Testamento, con temi cari alla devozione locale (\"La vita di san Donnino\"), con riferimenti a tradizioni storiche, leggende e immagini fantastiche care all'uomo medievale. Altri bassorilievi di scuola antelamica sono rinvenibili nella superficie esterna dell'abside e all'interno del duomo; altre ancora hanno trovato ricovero nel Museo diocesano\nMisure.\nPer un confronto con le altre principali chiese romaniche della regione si riporta una tabella con le principali misure"}
{"id": "1089675", "revid": "126000029", "url": "https://it.wikipedia.org/wiki?curid=1089675", "title": "Leone Di Lernia", "text": "Ha raggiunto la popolarit\u00e0 a inizio anni 1990 grazie a cover parodistiche e goliardiche di brani di musica dance. \u00c8 stato per quasi dieci anni (dal 1999 al 2008 e di nuovo, anche se parzialmente, nel 2011) spalla comica del programma radiofonico \"Lo Zoo di 105\".\nCarriera.\nNato a Trani, inizi\u00f2 la carriera come urlatore, con lo pseudonimo \"Cucciolo Di Lernia\", partecipando nel 1961 al Festival dell'Urlo organizzato da Ghigo Agosti; incise il suo primo 45 giri, \"Trenta chili/Andiamo nei cieli\", nel 1968 per la L.O.N.G.I.N.I. di Barletta. Trasferitosi a Milano, lavor\u00f2 a lungo come cantante e comico dialettale in varie televisioni locali. Nel 1975 usc\u00ec il suo secondo singolo, \"Gaccia ad'av\u00e8/Spuosatiella Geuv\u00e8\"; in particolare \"Gaccia ad'av\u00e8\" era una cover in dialetto tranese della celebre \u201c\"I gotcha\"\u201d di Joe Tex, che anticipava quello che sarebbe stato il modus operandi del cantante pugliese: prendere una canzone in inglese di successo e sostituirne il testo con testi demenziali in italiano o in tranese. Negli anni successivi pubblic\u00f2 numerosi dischi, sia come gruppo con il nome \"Leone Di Lernia e la sua new rock band\" e sia da solista. Gran parte di questi dischi vennero pubblicati dalla Duck Records, piccola etichetta di Trezzano sul Naviglio, ma non riscossero particolare successo.\nNegli anni ottanta guadagn\u00f2 una piccola notoriet\u00e0 televisiva, piazzandosi dietro l'inviato durante i collegamenti con lo stadio San Siro in \"90\u00ba minuto\"; episodi simili li fece anche nel programma \"Quelli che il calcio\". Nei primi anni novanta arriv\u00f2 la popolarit\u00e0 a livello radiofonico, prima, grazie alla partecipazione nel programma intitolato \"Fausto Terenzi Show\" assieme a Fausto Terenzi e Paolo Dini, in onda su Radio Milano International e successivamente su Radio Montecarlo e poi, con i due dischi della serie \"Barhouse\" in cui venivano reinterpretati nel suo solito mix di tranese/italiano, i successi da discoteca di quel periodo.\nEsempi delle sue cover di quell'epoca sono: \"Maccarone\" (\"Macarena\" dei Los Del Rio), \"Ra-ra-ri, ra-ra, pesce fritto e baccal\u00e0\" (\"Gypsy Woman (She's Homeless)\" di Crystal Waters), \"Cumb\u00e0 Giu\u00e0n\" (\"All That She Wants\" degli Ace of Base), \"Te s\u00ec mangi\u00e0te la banana\" (\"The Rhythm of the Night\" dei Corona), \"Tu sei ignorante\" (\"Zombie\" dei The Cranberries), \"Chille che soffre\" (\"Killing Me Softly with His Song\" dei Fugees), \"Magnando\" (\"Bailando\" dei Paradisio), \"Melanzan\" (\"Turn Around\" dei Paps'n'Skar), \"Bevi stu chinotto\" (\"Get It On\" dei Paps'n'Skar), \"Il presidente\" (\"Love Is Love\" dei Paps'n'Skar), \"U\u00e8 paparul maccaron\" (\"Pump up the Jam\" dei Technotronic), \"Luigin\" (Billie Jean di Michael Jackson).\nNel 1997 si candid\u00f2 senza successo, come capolista della Lega d'Azione Meridionale che sosteneva Giancarlo Cito a candidato sindaco alle elezioni comunali di Milano: alle consultazioni ottenne 366 preferenze.\nNel 1999 inizi\u00f2 a collaborare come spalla comica nel programma radiofonico \"Lo Zoo di 105\" su Radio 105, condotto da Marco Mazzoli, Fabio Alisei, Pippo Palmieri, Wender, Paolo Noise e Gibba. Leone, oltre a mettere in onda le sue canzoni, si esibiva anche in parodie parlate. Dal 14 ottobre 2002 ha co-condotto con Edoardo Stoppa e Cristian Sonzogni il programma \"Music Zoo\" in onda su Rete A - All Music. Il 25 ottobre 2006, in sostituzione di Massimo Ceccherini, vinse un ballottaggio contro Sergio Vastano per partecipare come concorrente al reality show \"L'isola dei famosi\" svoltasi in Honduras e condotta in studio da Simona Ventura. Il 3 aprile 2008 venne sospeso dal programma de \"Lo Zoo di 105\" a tempo indeterminato per condotta indisciplinata, ma fu riammesso il giorno dopo, per la trasferta radiofonica all'Universit\u00e0 di Cagliari. Da luglio 2008 continu\u00f2 a partecipare saltuariamente alle dirette e agli sketch del programma, ma le sue apparizioni erano spesso dovute alla assenza di qualche componente della trasmissione. La sua presenza, seppur sempre parziale, venne confermata anche nella nuova edizione del 2011, che vide l'abbandono di Fabio Alisei, Wender e Paolo Noise e l'arrivo di Maccio Capatonda, Ivo Avido ed Herbert Ballerina.\nNel gennaio 2010 and\u00f2 in onda su GXT, come conduttore del programma \"Leone Auz\". Dal 6 dicembre 2008 al dicembre del 2011, condusse insieme a Ylenia Baccaro e Max Brigante \"105 Non Stop\" su Radio 105, venendo poi sostituito nel gennaio del 2012 da Daniele Battaglia. Da maggio 2012 torn\u00f2 in onda prima ogni sabato, e successivamente ogni domenica, con \"Leone D'Ylenia\" di nuovo insieme a Ylenia Baccaro e sempre su Radio 105. Nello stesso anno pubblic\u00f2 i singoli \"Eccitato\", parodia di \"Mama Lover\" delle Serebro, e \"Foggia Style\", parodia di \"Gangnam Style\" di Psy.\nIl 21 febbraio 2017 venne ricoverato in un ospedale di Milano a causa di un malore e dimesso alcuni giorni dopo, a seguito del miglioramento delle sue condizioni di salute. Mor\u00ec il 28 febbraio seguente all'et\u00e0 di 78 anni nella sua abitazione milanese.; Il decesso venne annunciato da suo figlio Davide con un post su Facebook. Nello stesso programma radiofonico nel giorno della sua morte, Marco Mazzoli ha rivelato che Leone combatteva, da tempo, contro un cancro al fegato. Era sposato con Rosa Nenna, ha avuto da lei quattro figli: Elena, Savino, Marco e Davide. Risiedeva nel quartiere Gratosoglio a Milano.\nGli sono state interamente dedicate le puntate dal 28 febbraio al 3 marzo 2017, riproponendo scenette e aneddoti che l'hanno reso protagonista. Il 3 marzo 2017 si sono celebrati i funerali a Milano nella chiesa di Sant'Antonio Maria Zaccaria, che hanno visto la presenza di un gran numero dei suoi fan. Le sue spoglie riposano nel cimitero di Rozzano. Ogni anno, nel giorno dell'anniversario della sua morte, \"Lo Zoo di 105\" gli dedica una puntata speciale riproponendo le scenette e le canzoni da lui realizzate nella storia dello show radiofonico."}
{"id": "1089678", "revid": "287204", "url": "https://it.wikipedia.org/wiki?curid=1089678", "title": "Baccini and Best Friends", "text": "Baccini and \"Best\" Friends \u00e8 un album raccolta di Francesco Baccini, pubblicato nel 1997 dalla CGD. Contiene 3 inediti ed alcune vecchie canzoni, alcune rivisitate con duetti inediti. Fu pubblicato in occasione della dalla sua prima partecipazione al Festival di Sanremo di quell'anno"}
{"id": "1089686", "revid": "767487", "url": "https://it.wikipedia.org/wiki?curid=1089686", "title": "Brad (gruppo musicale)", "text": "I Brad sono un gruppo musicale alternative rock formatosi a Seattle, Washington nel 1992.\nEsso include un gruppo di amici musicisti, tra cui Stone Gossard dei Pearl Jam, Shawn Smith dei Pigeonhed e dei Satchel.\nStoria.\nIl gruppo si \u00e8 costituito ufficialmente nel 1992, anche se i membri della band suonavano gi\u00e0 da tempo assieme. Il gruppo voleva originariamente chiamarsi Shame, ma il nome era gi\u00e0 stato utilizzato dalla band di Brad Wilson, cos\u00ec decisero di chiamarsi Brad e di intitolare il loro primo album \"Shame\". \"Shame\", pubblicato il 27 aprile 1993 negli States, \u00e8 stato registrato in circa 20 giorni, con molti brani tratti dalle loro jam session in studio.\nL'album seguente, \"Interiors\", pubblicato il 24 giugno 1997, aveva un'intenzione diversa dal primo album, caratterizzato da un mix diverso di stili. All'uscita dell'album segu\u00ec un tour che tocc\u00f2 Australia e Nuova Zelanda nel 1998. Nel singolo \"The Day Brings\" figura Stone Gossard alla lead guitar.\nNel terzo album, \"Welcome to Discovery Park\", pubblicato il 13 agosto 2002, ancora una volta i Brad mescolano i diversi stili unendo la crudezza del primo album al pi\u00f9 curato \"Interiors\". Nel 2003, al ritorno dal tour australiano in supporto a \"Welcome to Discovery Park\", i Brad registrano le canzoni per un nuovo album che sar\u00e0 pubblicato solo dopo sette anni, il 10 agosto 2010, col titolo di \"Best Friends?\".\nNel 2005 pubblicano un album di canzoni inedite o incomplete dei Brad e Satchel chiamato appunto \"Brad vs Satchel\". A partire dal 2007 \u00e8 entrato a far parte dei Brad Kevin Wood (ex Malfunkshun) come chitarrista."}
{"id": "1089691", "revid": "287204", "url": "https://it.wikipedia.org/wiki?curid=1089691", "title": "Elasticit\u00e0 della domanda", "text": "In microeconomia, con il concetto di elasticit\u00e0 della domanda rispetto al \"prezzo di mercato \u2013\" definibile come la \"reattivit\u00e0\" o \"sensibilit\u00e0\" della quantit\u00e0 domandata di un bene in seguito ad una variazione del prezzo di tale bene \u2013 si indica quella misura che mette in relazione la variazione percentuale della quantit\u00e0 domandata con la variazione percentuale del prezzo, data una certa funzione di domanda a parit\u00e0 di altre condizioni come beni correlati, reddito, preferenze del consumatore. \nDescrizione.\nL\"elasticit\u00e0 della domanda\" rispetto ai prezzi venne elaborata dall'economista Alfred Marshall e indica l'attesa variazione percentuale della domanda di un dato prodotto/servizio (quantit\u00e0 venduta \"Q\") rispetto ad una variazione percentuale del prezzo dello stesso prodotto o di altri prodotti (elasticit\u00e0 incrociata):\nformula_1\nGli incrementi possono essere fatti tendere a zero, considerando variazioni infinitesime anzich\u00e9 variazioni finite, per usare le derivate e i relativi strumenti di calcolo:\nformula_2\nOgni bene differisce dall'altro per quanto riguarda l'elasticit\u00e0, ossia la sensibilit\u00e0 alle variazioni del prezzo. L'elasticit\u00e0 della domanda dipende da numerosi fattori economici, anche se tende ad essere pi\u00f9 elevata per i beni di lusso, per i quali sono disponibili beni sostitutivi. Vi sono diverse categorie di elasticit\u00e0:\nSe tale valore \u00e8 negativo, la funzione di domanda, inclinata negativamente, \u00e8 del tipo formula_3. La pendenza (o coefficiente angolare) di una retta \u00e8 formula_4 (oppure formula_5, se si considera la funzione inversa formula_6).\nPer quanto riguarda la relazione tra l'elasticit\u00e0 ed il ricavo, dove il ricavo \u00e8 dato dal prodotto fra quantit\u00e0 e prezzo, sappiamo che:\nLo stato \u00e8 incentivato a tassare beni con curva di domanda anelastica.\n\u00c8 evidente che l'elasticit\u00e0 \u00e8 strettamente legata alla funzione di domanda. Solitamente si usa per misurare la reattivit\u00e0 del mercato rispetto al prezzo (formula_7 \u00e8 la variabile dipendente e formula_8 la leva sulla quale il produttore pu\u00f2 agire).\nL'elasticit\u00e0 pu\u00f2 per\u00f2 essere usata anche in senso opposto, per misurare la variazione del prezzo in seguito ad un aumento dell'offerta: in questo caso si sostituisce a Q la funzione domanda formula_6. Tale calcolo pu\u00f2 per esempio essere utile quando una nuova azienda entra in un settore, per cui le aziende gi\u00e0 presenti, per favorire una rapida espulsione dal mercato del nuovo concorrente, aumentano l'offerta in modo da abbassare i prezzi, proprio nel momento in cui l'altro ha contratto dei debiti, anche a causa agli alti costi fissi, proprio dovuti per l'ingresso sul mercato.\nLelasticit\u00e0 incrociata ha una notevole importanza in quanto misura la sostituibilit\u00e0 di beni succedanei o alternativi alla funzione prezzo.\nL'elasticit\u00e0 parte dal presupposto che nessun soggetto economico ha un tale potere sul mercato da poter determinare contemporaneamente sia la quantit\u00e0 che il prezzo. Se uno \u00e8 conosciuto, l'altro \u00e8 determinato dal mercato e non \u00e8 noto a priori, ma \u00e8 una grandezza da misurare.\nLa funzione della domanda \u00e8 in generale una curva, semplificata in una retta. Se la domanda \u00e8 approssimata con una retta, essendo una funzione lineare, \u00e8 anche invertibile, e come detto si pu\u00f2 anche esprimere la quantit\u00e0 in funzione del prezzo."}
{"id": "1089693", "revid": "181699", "url": "https://it.wikipedia.org/wiki?curid=1089693", "title": "Tratturo Regio", "text": ""}
{"id": "1089694", "revid": "1378703", "url": "https://it.wikipedia.org/wiki?curid=1089694", "title": "Baccini a colori", "text": "Baccini a colori \u00e8 il quinto album di Francesco Baccini, pubblicato nel 1996 dall'etichetta discografica CGD."}
{"id": "1089695", "revid": "767487", "url": "https://it.wikipedia.org/wiki?curid=1089695", "title": "Three Fish", "text": "I Three Fish sono un gruppo musicale alternative rock formato nel 1993 dal bassista dei Pearl Jam Jeff Ament. La formazione comprende, oltre allo stesso Ament, Robbi Robb dei Tribe After Tribe e Richard Stuverud dei Fastbacks."}
{"id": "1089696", "revid": "38120", "url": "https://it.wikipedia.org/wiki?curid=1089696", "title": "Three fish", "text": ""}
{"id": "1089698", "revid": "106356", "url": "https://it.wikipedia.org/wiki?curid=1089698", "title": "De-loused in the Comatorium", "text": ""}
{"id": "1089703", "revid": "92723", "url": "https://it.wikipedia.org/wiki?curid=1089703", "title": "Campionato mondiale di scherma 1983", "text": "Il Campionato mondiale di scherma del 1983 si \u00e8 svolto a Vienna in Austria. Le competizioni sono iniziate il 20 luglio e sono terminate il 30 luglio 1983.\nSono stati assegnati 2 titoli femminili e 6 titoli maschili:"}
{"id": "1089710", "revid": "767487", "url": "https://it.wikipedia.org/wiki?curid=1089710", "title": "Wellwater Conspiracy", "text": "I Wellwater Conspiracy sono un gruppo musicale alternative rock formatosi a Seattle, Washington nel 1997.\nLa formazione comprende Matt Cameron e John McBain, a cui spesso si aggiungono altri musicisti, molti dei quali sono amici tra di loro. Tra i contributori pi\u00f9 famosi ci sono il tastierista Glenn Slater del gruppo folk rock The Walkabouts, Kim Thayil e Ben Shepherd dei Soundgarden, Eddie Vedder dei Pearl Jam e Josh Homme dei Queens of the Stone Age e dei Kyuss."}
{"id": "1089712", "revid": "1437722", "url": "https://it.wikipedia.org/wiki?curid=1089712", "title": "Nudo (Francesco Baccini)", "text": "Nudo \u00e8 il quarto album del cantautore italiano Francesco Baccini, pubblicato nel 1993 dall'etichetta discografica CGD. Dal titolo dell'album \u00e8 tratta anche una sua biografia."}
{"id": "1089713", "revid": "120110734", "url": "https://it.wikipedia.org/wiki?curid=1089713", "title": "Penitenti", "text": "Nella Chiesa cristiana antica e medievale, i penitenti erano quei fedeli che, ricaduti dopo il battesimo in peccati particolarmente gravi, ne chiedevano a Dio il perdono assumendo uno \"status\" specifico, pubblico, all'interno della comunit\u00e0.\nI penitenti erano particolarmente diffusi nei primi secoli del cristianesimo primitivo. Coloro che erano rei di idolatria, omicidio o adulterio, potevano fare pubblica ammenda dei peccati gravi e riparare con diversi anni di penitenza, prima di essere ammessi di nuovo nella comunit\u00e0 ecclesiale. Spesso tali ordini consentivano l'ingresso una sola volta nella vita. Dopo la confessione ad un vescovo o sacerdote, un rito liturgico segnava l'ingresso nell'ordine dei Penitenti; al termine del periodo di opere penitenziali pubbliche o private, il perdono e la conversione erano celebrati dal vescovo col rito dell'imposizione delle mani.\nDurante tale periodo, non potevano rivestire cariche pubbliche, sposarsi o ricevere il sacramento dell'Eucaristia.\nI penitenti erano suddivisi in quattro ordini o classi in base al peccato e al tipo di penitenza pubblica assegnata, alla quale corrispondeva una propria collocazione (detta \"stazione\") nei luoghi di culto: ad esempio, la terza classe dei prostrati poteva sostare al colmo del nartece, restando in ascolto delle preghiere recitate dagli altri fedeli presenti.\nNel VII secolo, i missionari irlandesi diffusero in Europa la pratica detta \"penitenza a tariffa\", una forma di confessione diretta ed riservata, fra sacerdote e fedeli, antenata di quella (non a titolo oneroso) oggi vigente nella maggior parte delle confessioni cristiane.\nNel basso Medioevo, con il termine \"penitenti\" si intendono tutti quei gruppi e quegli individui singoli, all'inizio certamente laici, che nel medioevo per devozione verso la religione cristiana si diedero a praticare rinunce corporali e materiali.\nSan Francesco d'Assisi cominci\u00f2, come egli stesso disse, \"facendo penitenza\". Egli stesso diede una regola a tutti coloro che, pur rimanendo nel secolo, si misero a praticare il suo stesso ideale evangelico. Nacquero quindi i Terziari, che i documenti ci hanno tramandato essere anche conosciuti quali \"fratres tertii ordinii sancti Francisci nuncupati de la penitentia\".\nTra i \"penitenti\" terziari possiamo ricordare San Rocco da Montpellier e San Corrado Confalonieri da Piacenza.\nIl medioevo \u00e8 caratterizzato nei suoi movimenti religiosi e spirituali, anche per la comparsa di numerosi gruppi autonomi laicali dediti ad una vita centrata in tutto sul Vangelo di Cristo, incarnando il messaggio evangelico sulla povert\u00e0 totale.\nGi\u00e0 prima dei francescani erano sorti gruppi pauperistici (dediti alla rinuncia al mondo ed alle cose materiali).\nCome modello di vita evangelico, questi laici con indole religiosa applicarono al loro ideale rinunce di penitenza, per questo sono riconosciuti quali \"penitenti\": una vita povera \u00e8 necessariamente anche una vita di penitenza.\nFino alla \"Supra montem\" del 18 agosto 1289, con la quale papa Niccol\u00f2 IV approvava la prima regola bollata dei frati della Penitenza, il \"Memoriale propositi\" fu l'unica regola per tutti i penitenti, oltre alle bolle nel frattempo emanate dai sommi pontefici, ai decreti dei vescovi e dei concili e alle modifiche apportate dagli stessi penitenti.\nLa Bolla \"Supra montem\" ha questo incipit:\n\u00abIn nomine domini. Incipit regula et modus vivendi fratrum et sororum ordinis continentium sive de penitentia, institutus a beato francisco anno domini M\u00b0CC\u00b0XX\u00b0 primo. Et bullatus per dominum nicholaum papam quartum anno domini M\u00b0CC\u00b0LXXXIX\u00b0, XV kalendas septembris, pontificatus sui anno secundo.\u00bb"}
{"id": "1089719", "revid": "80598", "url": "https://it.wikipedia.org/wiki?curid=1089719", "title": "1991 Concerti", "text": ""}
{"id": "1089733", "revid": "287204", "url": "https://it.wikipedia.org/wiki?curid=1089733", "title": "Elasticit\u00e0 incrociata", "text": "Lelasticit\u00e0 incrociata misura la variazione percentuale della domanda (quantit\u00e0 venduta formula_1) di un prodotto formula_2 rispetto alla variazione percentuale del prezzo di un prodotto formula_3:\nformula_4\nNel caso di beni complementari l'indice di elasticit\u00e0 incrociata della domanda sar\u00e0 formula_5; se invece ci troviamo di fronte a beni sostitutivi l'indice sar\u00e0 formula_6.\nCome per l'elasticit\u00e0 della domanda rispetto al prezzo, si possono considerare variazioni finite e infinitesime (per usare le derivate), il prezzo in funzione della quantit\u00e0 (oppure formula_7), ed eventualmente il valore assoluto.\nLa particolarit\u00e0 \u00e8 che prezzo formula_8 e quantit\u00e0 venduta formula_1 sono riferite a due prodotti/servizi diversi.\nUn'elasticit\u00e0 incrociata prossima allo zero indica due prodotti indipendenti e serve nelle classificazione merceologica a suddividere un settore in comparti industriali. I concorrenti diretti di una data azienda diventano quelle che operano nel suo stesso comparto industriale. La suddivisione \u00e8 molto utile in regime di concorrenza monopolistica, mentre nel caso di monopolio non esistono concorrenti, e in caso di concorrenza perfetta il prodotto \u00e8 omogeneo ed \u00e8 sufficiente una divisione in settori."}
{"id": "1089742", "revid": "599013", "url": "https://it.wikipedia.org/wiki?curid=1089742", "title": "Udf", "text": ""}
{"id": "1089744", "revid": "566", "url": "https://it.wikipedia.org/wiki?curid=1089744", "title": "GWh", "text": ""}
{"id": "1089748", "revid": "22995", "url": "https://it.wikipedia.org/wiki?curid=1089748", "title": "Kendric Extrication Device", "text": ""}
{"id": "1089750", "revid": "1543377", "url": "https://it.wikipedia.org/wiki?curid=1089750", "title": "Il pianoforte non \u00e8 il mio forte", "text": "Il pianoforte non \u00e8 il mio forte \u00e8 il secondo album di Francesco Baccini, pubblicato nel 1990 dalla CGD. Nell'album hanno collaborato anche Fabrizio De Andr\u00e9 (\"Genova Blues\") e Ladri di Biciclette (\"Sotto questo sole\"). \nIl disco \u00e8 prodotto da Giorgio Conte, fratello di Paolo Conte e cantautore anch'egli.\nCollegamenti esterni.\ninformazioni sulla giostra di Bastian "}
{"id": "1089753", "revid": "2111144", "url": "https://it.wikipedia.org/wiki?curid=1089753", "title": "Andie McPhee", "text": "Andrea 'Andie' McPhee \u00e8 un personaggio della serie televisiva \"Dawson's Creek\". \n\u00c8 interpretata dall'attrice Meredith Monroe ed \u00e8 doppiata nella versione italiana da Barbara De Bortoli.\nDescrizione del personaggio.\nSi trasferisce a Capeside nel New England da Rhode Island, assieme al timido fratello Jack e alla madre. \nLa ragazza deve affrontare una realt\u00e0 familiare complicata. Suo fratello maggiore Tim \u00e8 morto, la madre soffre di gravi turbe psichiche e suo padre ha abbandonato il nucleo familiare. Dopo una breve relazione con Joey, il fratello scopre di essere omosessuale attirandosi maldicenze e cattiverie.\nAppena arrivata a Capeside, instaura immediatamente un rapporto d'odio-amore con Pacey, che sfocer\u00e0 ben presto in una travolgente love story da cui Pacey ne uscir\u00e0 completamente migliorato e maturato.\nMa la morte di Abby, cattiva ragazza di Capeside intacca l'equilibrio mentale di Andie. La ragazza inizia quindi a parlare col fratello morto. Nonostante l'aiuto di Pacey viene ricoverata in una clinica psichiatrica e ne uscir\u00e0 solo dopo alcuni mesi. Nonostante l'amore di Pacey, Andie, \"guarita almeno temporaneamente\" gli confessa di averlo tradito durante la sua permanenza in clinica: il ragazzo non la perdona e la lascia. \nAndie soffrir\u00e0 molto di questa sua decisione e alla fine si trasferir\u00e0 in Italia per ritrovare il suo definitivo equilibrio. \nNella puntata finale, si apprende dal fratello che sta studiando per diventare medico."}
{"id": "1089759", "revid": "277947", "url": "https://it.wikipedia.org/wiki?curid=1089759", "title": "Gerstenberg", "text": "Gerstenberg \u00e8 un comune della Germania di 565 abitanti situato nel circondario dell'Altenburger Land in Turingia."}
{"id": "1089769", "revid": "2184720", "url": "https://it.wikipedia.org/wiki?curid=1089769", "title": "Evviva i pazzi... che hanno capito cos'\u00e8 l'amore", "text": "Evviva i pazzi... che hanno capito cos'\u00e8 l'amore \u00e8 l'album di debutto del cantautore italiano Giuseppe Povia, pubblicato nel 2005.\nDal disco \u00e8 stato estratto come singolo \"I bambini fanno \"ooh...\"\" (brano contenente nel testo anche il titolo dell'album), che sar\u00e0 il pi\u00f9 ascoltato in assoluto dell'anno 2005 e che porter\u00e0 al successo il cantante.\nTracce.\nTesti e musiche di Povia, eccetto nei brani \"Mia sorella\" ed \"\u00c8 vero\" il cui testo \u00e8 di Giancarlo Bigazzi e anche dove indicato."}
{"id": "1089773", "revid": "438678", "url": "https://it.wikipedia.org/wiki?curid=1089773", "title": "L'amante in citt\u00e0", "text": "L'amante in citt\u00e0 (\"The Daytrippers\") \u00e8 un film indipendente del 1996 scritto e diretto da Greg Mottola.\nRiconoscimenti.\n\u00c8 stato presentato nella Settimana internazionale della critica al 49\u00ba Festival di Cannes."}
{"id": "1089775", "revid": "110157", "url": "https://it.wikipedia.org/wiki?curid=1089775", "title": "G\u00f6hren (Turingia)", "text": "G\u00f6hren \u00e8 un comune di abitanti della Turingia, in Germania.\nAppartiene al circondario dell'Altenburger Land ed \u00e8 parte della Verwaltungsgemeinschaft Rositz.\nSuddivisione amministrativa.\nIl territorio comunale \u00e8 diviso in 5 zone (\"Ortsteil\"), corrispondenti al centro abitato di G\u00f6hren e a 8 frazioni:"}
{"id": "1089777", "revid": "827882", "url": "https://it.wikipedia.org/wiki?curid=1089777", "title": "Ugli\u010d", "text": "Ugli\u010d \u00e8 un'antica citt\u00e0 della Russia situato nell'Oblast' di Jaroslavl', nella Russia europea. Fondata sulle sponde del fiume Volga, appartiene al cosiddetto Anello d'Oro ed \u00e8 capoluogo dell'Ugli\u010dskij rajon.\nStoria.\nUna leggenda locale data la fondazione precedentemente all'anno 937. La prima documentazione scritta al riguardo risale tuttavia al 1148, dove la stessa viene indicata come Ugli\u010de Pole (Campo d'angolo). Si pensa che tale nome alluda alla vicinanza del centro abitato a un'ansa del Volga.\nPrincipato di Ugli\u010d.\nDopo aver fatto parte del Principato di Vladimir-Suzdal, Ugli\u010d fu la capitale di una piccola entit\u00e0 statale dal 1218 al 1328, anno in cui fu incorporata nel Granducato di Mosca. Citt\u00e0 di confine, fu distrutta numerose volte dalle invasioni dei Lituani, dei Tatari del Principato di Tver'.\nIl granduca Ivan III di Russia diede Ugli\u010d in appannaggio al proprio fratello minore, Andrej Bol'\u0161oj nel 1462. Durante il regno di quest'ultimo la citt\u00e0 fu ingrandita e furono costruiti i primi edifici in pietra. Di particolare pregio furono la Cattedrale (ricostruita nel 1713), il Monastero dell'Intercessione (distrutto dai Bolscevichi) e il palazzo del principe in mattoni rossi (completato nel 1481 e ancora presente).\nDurante il regno di Ivan il Terribile la citt\u00e0 pass\u00f2 al suo unico fratello Jurij. Gli abitanti locali aiutarono lo Zar nella cattura di Kazan' costruendo una fortezza in legno che fu trasportata sul Volga alla volta della capitale del Khanato. Per tutto il 500 Ugli\u010d prosper\u00f2 sia economicamente che politicamente, ma alla fine del secolo la sua fortuna inizi\u00f2 a declinare.\nDopo la morte di Ivan, il suo figlio minore Dmitrj fu allontanato nel 1584 da Mosca per ordine del consigliere di corte Boris Godunov, che di fatto deteneva il potere a causa della malattia mentale dello zar F\u00ebdor I, e costretto a risiedere a Ugli\u010d, sua citt\u00e0 di appannaggio. L'evento pi\u00f9 famoso della storia della citt\u00e0 accadde il 15 maggio 1591 quando Dmitrij, all'epoca di soli otto anni, fu trovato morto, con la gola tagliata, nel giardino del Palazzo del Principe. I sospetti caddero immediatamente su Godunov, il quale fu tuttavia scagionato da un'inchiesta ufficiale che dichiar\u00f2 la morte dell'erede al trono \"accidentale\". Simbolicamente un battacchio dalle campane della cattedrale che suonarono la notizia della morte dello zarevic fu staccato, ed \"esiliato\" in Siberia.\nPoich\u00e9 Dmitrij era l'ultimo discendente dell'antica dinastia Rurik, la sua morte fece precipitare la Russia in una crisi civile e dinastica nota come il Periodo dei torbidi. La popolazione, scontenta della politica di Gudonov e dei suoi discendenti, cominci\u00f2 a dar credito alle voci che volevano che Dmitri fosse riuscito a scampare miracolosamente all'attentato ordito nei suoi confronti dai boiardi e appoggi\u00f2 a pi\u00f9 riprese numerosi \"Falsi Dmitrij\" (Falso Dmitrj I, Falso Dmitrj II, Falso Dimitri III) che cercarono di installarsi sul trono di Mosca. Durante il Periodo dei Torbidi i Polacchi assediarono i monasteri Alekseevskij e Uleima dando loro fuoco e uccidendo la popolazione di Ugli\u010d che vi era rifugiata per sfuggire al loro esercito.\nGli zar Romanov, una volta al potere, canonizzarono lo zarevic martire e trasformarono Ugli\u010d in un luogo di pellegrinaggio. Sul sito dove Dmitrj fu ucciso nel 1690 fu edificata la piccola chiesa di San Demetrio Sopra il Sangue, che appare all'orizzonte con le sue pareti rosse e la sua cupola blu a chi naviga il Volga diretto verso nord. Il palazzo dove il Principe visse per un breve periodo fu trasformato in un museo e l'immagine dello zarevic con un coltello in mano fu adottata come stemma cittadino.\nMonumenti architettonici.\nNei primi anni del XVIII secolo la cattedrale del Cremlino e la sua torre campanaria fu demolita e ricostruita. Nello stesso secolo furono inoltre realizzate \"ex novo\" le chiese Smolenskaja, Korsunskaja, Kazanskaja e Bogojavlenskaja. L'edificio pi\u00f9 importante costruito nel XIX secolo fu invece la poderosa cattedrale del Convento dell'Epifania, consacrata nel 1853.\nLa chiesa dell'Assunzione (1628) del monastero Alekseevskij \u00e8 considerata una vera gemma dell'architettura medievale russa. \"Meravigliosa\", aggettivo che la gente comune attribuiva alla chiesa, \u00e8 diventato parte del suo nome ufficiale. Vicino ad essa \u00e8 posizionata la chiesa di San Giovanni Battista (1681).\nVicino alle rive del Volga \u00e8 sito il monastero della Resurrezione con la sua grande cattedrale, il refettorio, la torre campanaria e la chiesa estiva. Tutti questi edifici, posti uno dietro l'altro, datano agli anni 1674-77. Sulla sponda opposta \u00e8 presente la chiesa della Nativit\u00e0 di San Giovanni Battista costruita nel 1689-90 da un mercante locale per commemorare il luogo dove il proprio figlio era annegato.\nAltre antiche architetture sono presenti nelle immediate vicinanze della citt\u00e0, come il Monastero Uleima e la piccola chiesa di Divnogorie.\nEconomia.\nLa citt\u00e0 moderna ha al proprio interno una famosa fabbrica di costruzione di orologi, ora chiusa, una stazione ferroviaria, fabbriche per la lavorazione del legno ed una stazione idroelettrica, che, costruita per volere di Stalin, fece affluire un notevole flusso migratorio dal territorio circostante.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1089806", "revid": "767487", "url": "https://it.wikipedia.org/wiki?curid=1089806", "title": "Tilo Wolff", "text": "Biografia.\nIl suo progetto pi\u00f9 duraturo \u00e8 il gruppo musicale Lacrimosa, che dal suo debutto nel 1990 ha prodotto undici album, che spaziano dal gothic alla darkwave alla musica orchestrale. Wolff compone, arrangia e scrive i testi di tutte le canzoni dei Lacrimosa oltre a cantare, suonare il pianoforte e contribuire alla grafica dei libretti che accompagnano l'album.\nNell'anno in cui ha creato i Lacrimosa ha anche fondato l'etichetta Hall of Sermon per finanziarli senza dipendere da una compagnia discografica esterna. La Hall of Sermon ha sotto contratto otto gruppi darkwave oltre ai Lacrimosa, tra cui i Dreams of Sanity e i Girls Under Glass.\nNel 2004 Wolff ha fondato gli Snakeskin, musicalmente significativamente differenti dai Lacrimosa.\n\u00c8 inoltre il manager della rock band tedesca Cinema Bizarre"}
{"id": "1089808", "revid": "16758", "url": "https://it.wikipedia.org/wiki?curid=1089808", "title": "Patrice Lefebvre", "text": "Da giocatore fu un'ala sinistra. Gioc\u00f2 in numerosi campionati nordamericani ed europei.\nCarriera.\nGiocatore.\nLefebvre fece la trafila delle giovanili nel suo paese, dapprima in QAAA coi Montreal-Concordia (1983-84), dalla stagione successiva e per quattro stagioni in QMJHL con gli Shawinigan Cataractes (206 le reti segnate, con tre nomination nell'All Stars Team).\nNon entrando nel draft e non ottenendo nessun contratto in NHL, nel 1988 arriv\u00f2 per la prima volta in Europa, ingaggiato dai francesi del Paris Fran\u00e7ais Volants. A Parigi venne notato ed ingaggiato dagli svizzeri del HC Ajoie, allora in Nationalliga A. Chiuse la stagione con 46 punti (23+23) in 32 gare.\nDopo alcuni incontri in Nationalliga B con Langnau, Lefebvre ritorn\u00f2 in Nord America, dove gioc\u00f2 nella sola stagione 1990-91 con altre tre squadre in tre diverse serie. Torn\u00f2 dunque in Svizzera dove si divise tra il Kloten (Nationalliga A) e il Sierre (Nationalliga B). Nella stagione 1992-93 si trasfer\u00ec in Gran Bretagna per una stagione, prima di tornare ancora una volta in Nord America.\nNel 1993 fu infatti messo sotto contratto dalla squadra IHL dei Las Vegas Thunder, con cui rimase per cinque stagioni e mezzo (pressoch\u00e9 tutta l'esistenza della franchigia, nata nel 1993 e scomparsa nel 1999), e con cui raggiunse i migliori risultati a livello personale: tre volte oltre i 100 punti in una stagione (1993-94, 1995-96 e 1997-98), il Leo P. Lamoureux Memorial Trophy come miglior marcatore e il James Gatschene Memorial Trophy come miglior giocatore nella stagione 1997-98. Non riusc\u00ec mai per\u00f2 ad aggiudicarsi il titolo.\nIl 18 dicembre 1998 fu messo sotto contratto dalla squadra NHL dei Washington Capitals, con cui esord\u00ec a 31 anni. Collezion\u00f2 solo 3 presenze, e fu poi girato ai Long Beach Ice Dogs (ancora in IHL).\nAl termine di quella stagione Lefebvre ritorn\u00f2 nuovamente - e definitivamente - in Europa. Per due stagioni gioc\u00f2 in Germania, nella Deutsche Eishockey Liga: nel 1999-00 con gli Adler Mannheim (eliminati ai quarti), nel 2000-01 con i Frankfurt Lions (che non riuscirono a qualificarsi per i play-off).\nNel 2001 fu messo sotto contratto dall'HCJ Milano Vipers. In Italia rimase 3 stagioni, vincendo 3 scudetti (2001-02, 2002-03 e 2003-04), una coppa Italia (2002) e due supercoppe italiane (2001 e 2002).\nFu poi la volta del campionato danese, col R\u00f8dovre Mighty Bulls, per una sola stagione. Nel 2005-06 torn\u00f2 di nuovo in Svizzera (Nationalliga B), col EHC Biel di Bienna, per poi passare dopo una sola stagione al Lausanne HC.\nSposatosi nel 2004 con un'italiana, ottenne la cittadinanza. Fu convocato per i Mondiali 2007 nella squadra azzurra, e nella stagione successiva ritorn\u00f2 in serie A, tra le file dello SG Pontebba, di cui divenne subito capitano. A gennaio del 2008 si trasfer\u00ec a Milano, nuovamente nelle file dell'HCJ Milano Vipers, per motivi personali. Dopo lo scioglimento della squadra meneghina, nel luglio 2008 Lefebvre fu ingaggiato dall'Hockey Club Valpellice di Torre Pellice, squadra che militava in serie A2.\nAllenatore.\nAl termine della stagione annunci\u00f2 il ritiro, per dedicarsi all'attivit\u00e0 di allenatore. Divenne l'allenatore in seconda di Marc-Andr\u00e9 Dumont al Val-d\u2019Or Foreurs, in QMJHL.\nImpegni familiari lo costrinsero a tornare in Italia gi\u00e0 nel dicembre del 2009, e nel successivo mese di gennaio accett\u00f2 l'offerta del Real Torino HC (Serie A2) per tornare, ad oltre 42 anni, all'hockey giocato. Per la stagione 2010-2011 venne ingaggiato dall'HC Como come allenatore della prima squadra, militante in serie C Under26, e delle giovanili. In ottobre, tuttavia, firm\u00f2 come capo allenatore della squadra femminile dell'HC Lugano\nDopo due stagioni torn\u00f2 ad allenare squadre maschili, sempre in Svizzera, dove fu assunto come \"assistant coach\" della prima squadra ed allenatore delle giovanili dell'HC Sierre. Nel successivo mese di febbraio 2013 lasci\u00f2 il Sierre per andare a ricoprire lo stesso ruolo all'Eis-Hockey-Club Olten, dove fu poi confermato anche per la stagione successiva.\nNel luglio del 2014 torn\u00f2 in Italia diventando il nuovo allenatore dell'HC Eppan-Appiano riuscendo a portare, per la prima volta nella sua storia, la squadra altoatesina ai playoff scudetto. Dopo un anno si trasfer\u00ec all'Asiago Hockey campione d'Italia in carica (squadra affrontata proprio dall'Appiano ai quarti di finale l'anno precedente) sostituendo John Parco. Dopo una sola stagione lasci\u00f2 la squadra, sostituito da Tom Barrasso.\nLefebvre rimase senza squadra fino al successivo mese di ottobre, quando subentr\u00f2 ad Uli Egen sulla panchina dell'Hockey Club Gherd\u00ebina. A fine stagione gli venne preferito il canadese Lee Gilbert, ma gli scarsi risultati ottenuti e le precarie condizioni di salute del nuovo allenatore convinsero la societ\u00e0 a riportare Lefebvre in panchina gi\u00e0 dal successivo 6 ottobre.\nGi\u00e0 prima del termine della stagione i gardenesi prolungarono il contratto di Lefebvre fino al termine della stagione 2018-2019. Il 26 gennaio 2019, tuttavia, dopo una serie di sconfitte, Lefebvre venne sollevato dall'incarico, sostituito dal responsabile del settore giovanile, il finlandese Timo Keppo.\nNel giugno successivo venne annunciato come nuovo allenatore del Pergine, squadra di seconda serie italiana. Poco pi\u00f9 di un mese pi\u00f9 tardi, tuttavia, fece valere la clausola contrattuale secondo la quale si sarebbe automaticamente liberato in caso di offerte provenienti da squadre di Alps Hockey League, accasandosi al VEU Feldkirch."}
{"id": "1089818", "revid": "1573940", "url": "https://it.wikipedia.org/wiki?curid=1089818", "title": "Chiesa di San Gregorio Magno (Ascoli Piceno)", "text": "La chiesa di San Gregorio Magno, di Ascoli Piceno, nasce come trasformazione in luogo di culto cristiano di un tempio pagano romano, di maggiori dimensioni, che fu edificato tra l'Et\u00e0 tardo Repubblicana, I secolo a.C., e la prima Et\u00e0 Augustea, I secolo d.C. nella zona, alle spalle del Palazzo dell'Arengo, dove si apre la Piazzetta di San Gregorio che raccorda il piano cittadino al Colle dell'Annunziata.\nStoria.\nIl tempio corinzio, prostilo tetrastilo, si sviluppava su una pianta rettangolare di metri 22.2 x 11.14. Tradizionalmente ritenuto intitolato alla dea Vesta, in realt\u00e0, secondo Antonio Rodilossi, pare sia stato dedicato alla dea Iside, come confermerebbe un'iscrizione rinvenuta e che narra della recinzione dell'iseo.\nIn epoca tardo medioevale, XIII secolo, lo spazio del preesistente tempio e ci\u00f2 che ne rimaneva furono racchiusi dalla facciata in stile romanico. Per questo scopo si riutilizzarono grossi massi di travertino e lasciate a vista, sulla parte destra della facciata stessa, perfettamente integrate nel muro, le due colonne corinzie, delle quattro che avrebbero dovuto esserci, del pronao.\nLa chiesa fu dedicata al Papa Gregorio I, divenuto San Gregorio Magno, poich\u00e9 convinto sostenitore della riconversione dei templi pagani in chiese cristiane. L'immagine del Papa \u00e8 rappresentata, all'interno dell'aula, vicino al diacono Pietro insieme con un angelo che porta dal cielo l'ispirazione dei \"Dialoghi\".\nEsterno.\nLa facciata presenta due semplici ingressi, il pi\u00f9 grande, con un arco a tutto sesto, e l'altro, che si apre tra le due colonne, con architrave.\nLe colonne hanno 90 centimetri di diametro e sviluppano un'altezza di m 8.82, capitello compreso, sono rastremate verso l'alto e contano 20 scanalature.\nI capitelli sono composti da due blocchi di pietra sovrapposti e finemente lavorati.\nRimaneggiamenti e modifiche si ebbero nel XVIII secolo ed ulteriori ne furono apportate dall'architetto Giuseppe Sacconi, tra il 1935 ed il 1940, per restituire lo stile romanico all'edificio religioso. Nel 1950 si pervenne all'isolamento della chiesa dall'incasato circostante.\nLa torre campanaria, sulla sinistra, fu aggiunta, nel XIV secolo, in sostituzione del campanile a vela.\nInterno.\nL'interno attuale \u00e8 a pianta rettangolare, si compone di un solo ambiente a navata unica, con una pregevole copertura a capriate.\nBen visibili ci sono le porzioni di muro della cella in opus reticulatum che arrivano fino al piano d'appoggio dell'architrave ed incorporano gli antichi pilastri. Inoltre sono presenti lesene con base e capitello che formano i cantonali in blocchi di travertino. \u00c8 molto probabile che durante il XII secolo fu decorata con una rappresentazione di un Cristo Giudice o di una Madonna in trono col Bambino.\nLa parete di fondo appoggia su un frammento di muraglia tufacea, realizzata in opera quadrata, per una superficie di m 2,06 di altezza e m. 13,50 di larghezza, residuo di arte italica che aveva lo scopo di contenere il terreno alle spalle del tempio.\nSulle pareti interne e sui pilastri interni vi sono tracce di affreschi databili tra il XIII secolo ed il XIV secolo.\nBen conservato \u00e8 presente anche un affresco che ritrae san Francesco d'Assisi nell'atto di predicare agli uccelli."}
{"id": "1089826", "revid": "599013", "url": "https://it.wikipedia.org/wiki?curid=1089826", "title": "Villa Magni", "text": " \nLa Villa Magni \u00e8 un edificio storico che si trova sul litorale di San Terenzo (Lerici) ai piedi del promontorio di Marigola.\nStoria.\nIl promontorio di Marigola (sul cui pianoro alto sul mare si trova la villa Marigola) divide Lerici da San Terenzo con i suoi ripidi fianchi digradanti sul mare e coperti di vegetazione. Era sede di due postazioni difensive, una piccola batteria anticorsara sul mare e una torretta in alto, poi inglobata nel parco di villa Marigola e forse ultimo residuo dello scomparso abitato di Marigola; entrambe le postazioni erano visivamente collegate ai maggiori castelli di Lerici e di San Terenzo.\nLa villa si trova immediatamente a levante del borgo antico di San Terenzo, l\u00e0 dove il rilievo comincia ad innalzarsi verso la punta di Marigola.\nL'edificio era sorto nel XVI secolo come monastero dei padri Barnabiti. Quando la sua propriet\u00e0 \u00e8 passata a privati, l'edificio \u00e8 stato trasformato in casa di villeggiatura, residenza ambita non tanto per la magnificenza che non aveva, ma per la sua caratteristica e romantica collocazione affacciata sul mare.\nDa una cartografia del 1729 essa apparteneva alla famiglia De Rocca, ed era una tra le varie ville con annessa tenuta agricola a levante di San Terenzo. Era separata dal borgo dalla villa De Marchi, e confinava verso Lerici con una villa solo agricola, senza palazzo, quella di San Terenzo di Massa Sarioni. L'aspetto del palazzo corrispondeva gi\u00e0 a quello attuale, con le cinque finestre della facciata sul mare e il caratteristico porticato sulla scogliera.\nSubentrarono poi nella propriet\u00e0 i Magni, da cui ricevette il nome attuale. Costoro appartenevano alla famiglia Magni di Sarzana, della quale, del ramo Magni-Griffi, esiste un importante palazzo in quel centro. Quindi la villa passava agli Ollandini di Lerici.\nAll'epoca ancora non esisteva la villa Marigola, che fu edificata alla fine del XVIII secolo sul pianoro che sovrasta l'omonimo promontorio dagli Ollandini che, ascritti alla nobilt\u00e0 sarzanese nel 1797, erano padroni anche di Villa Magni e riunivano cos\u00ec le due tenute in un'unica propriet\u00e0. Gli Ollandini pertanto possedevano tutta la parte terminale del promontorio. Il marchese Gaetano Ollandini, proprietario in Sarzana di un grandioso palazzo poco fuori dal centro antico, presso la Porta Nuova al Cavaggino, sulla pendice occidentale del colle di Sarzanello, aveva concentrato il suo interesse sulla nuova villa Marigola, intesa come casa di campagna posta al centro di un'ampia tenuta agricola per la produzione di olio e vino. Ma era allo stesso tempo una villa di campagna e di svago, fuori dalla citt\u00e0, piacevole sede di villeggiatura rustica. La tenuta comprendeva gran parte del promontorio di Marigola, tra Vallata e San Terenzo, e includeva la villa Magni. In quel momento la villa Magni ospit\u00f2 il poeta Shelley e la sua cerchia di artisti.\nLa villa \"dei Poeti\".\nVilla Magni \u00e8 nota per essere stata, quando era di propriet\u00e0 dei marchesi Ollandini, residenza, dall'aprile al settembre 1822, di Percy Bysshe Shelley. Shelley e sua moglie Mary, erano giunti in Italia attorno al 1820 e si erano stabiliti a Pisa.\nL'irrequieto poeta si era spinto a cercare altri luoghi nei dintorni; aveva scoperto le colline di Lerici, ne era rimasto estasiato dal paesaggio allora incontaminato, ed aveva affittato una barca con la quale percorrere tutto il golfo della Spezia. Nel corso delle sue escursioni aveva scoperto il suo luogo ideale in quella casa Magni che si trovava appena fuori dal borgo di San Terenzo, con l'uscio direttamente bagnato dall'onda del mare e con alle spalle le ripide pendici del promontorio di Marigola, immerse in un bosco naturale la cui atmosfera era quella di un perfetto e romantico parco, con i suoi splendidi noci e lecci.\nLa villa era descritta come la \"bianca casa sul mare\", su cui si affacciava col caratteristico porticato ad archi, costruito proprio sugli scogli, ed isolata a levante dal paese guardava al promontorio che chiudeva la cala a Levante, verso Lerici. L'amico Edward Trelawny descrive la casa scoperta da Shelley come un costruito rustico, con uno spazio a pianterreno senza pavimento, utilizzato per le barche e le loro attrezzature, ed un unico piano superiore, con la sala centrale e quattro stanze; poi un caminetto per cucinare e una veranda affacciata sul mare sopra il portico. E qui Shelley sentiva di poter vivere a contatto con la sua ispirazione artistica.\nGli Shelley si stabilirono in villa Magni nell'aprile del 1822 e qui richiamarono numerosi amici, tutti venuti ad abitare con loro in una sorta di comunit\u00e0, trascorrendo giornate dedite alla letteratura, alle passeggiate, alle gite in barca. Una vita da artisti totali, estranei ad ogni regola e convenzione sociale, che vivevano gi\u00e0 nel mondo dell'utopia predicando l'amore libero. Con Shelley c'erano la moglie, Mary Shelley (figlia di William Godwin e autrice del \"Frankenstein\"), il figlio Percy Florence e tutta l'\"allegra brigata\" di villa Magni, con Claire Clairmont, sorellastra di Mary, Edward e Jane Williams, John Trelawny, e molti altri.\nIl loro regime di vita era in ogni suo aspetto agli antipodi di quello vigente nel borgo marinaro, per la promiscuit\u00e0 scandalosa e incestuosa - il grande poeta intratteneva una relazione con la cognata e con Jane Williams -, e per l'esibizione di ricchezze, cultura, e per la pratica del nudismo. Era impensabile per le abitudini dei notabili locali il fatto che persone di elevato ceto sociale abitassero una casa senza mobilia, dormissero su pagliericci prestati dagli abitanti, e che alla baia arrivassero continuamente ospiti che si fermavano a dormire nella villa, e che gli abitanti della casa, la coppia di poeti e i bambini compresi, praticassero il nudismo all'aperto.\nMary ricordava la volta che Shelley, quando lei e alcune signore prendevano il t\u00e8 sulla porta di Villa Magni, era uscito dal mare completamente nudo, bagnato, i piedi coperti di sabbia, e come niente fosse era rientrato in casa; le signore erano cadute nel pi\u00f9 completo imbarazzo, e lei, da una parte avrebbe voluto sprofondarsi con il pavimento della stanza, ma allo stesso tempo guardava ipnotizzata il marito; il quale venne avanti con la massima naturalezza e salutate elegantemente le ospiti, passava per tre lati della saletta e scomparendo da una porta e lasciando orme di piedi bagnati e di sabbia. Altri modi di vita lasciavano increduli gli abitanti, ad esempio il fatto che Mary Shelley restasse giorni sdraiata a leggere e scrivere mentre il marito cercava domestici in San Terenzo, o che persone di alto rango avessero abitudini vegetariane e mangiassero solo pane, t\u00e8, frutta fresca. Addirittura Shelley a volte, preso dal suo estro o dalle sue letture, dimenticava di mangiare. D'altra parte Shelley superava il problema della scarsa alimentazione con massicce dosi di laudano, che gli portavano spesso strane visioni.\nIl poeta era sempre superiore a questi piccoli fatti della vita, e peraltro sempre generoso e disinteressato. Mary era commossa dal fatto che dopo aver riscosso dalle varie banche i frutti delle sue rendite, tornava con l'enorme borsa piena di monete e la rovesciava sul tavolo dividendola nei mucchietti per amici e familiari, senza nulla tenere per s\u00e9, a parte quanto gli serviva per la barca e i libri.\nVilla Magni in quel periodo fu un continuo andirivieni dalla spiaggia alla barca, dal mare a casa; e tutto era bagnato e pieno di sabbia. L'arrivo pi\u00f9 famoso fu quello, il 13 giugno, della \"Bolivar\" di Lord George Byron, che irrompeva nelle calme acque della baia sparando sei colpi di cannone per salutare gli amici. Lord Byron fu ospite degli Shelley a villa Magni, ed in questa occasione, grande nuotatore quale era al contrario di Shelley, effettu\u00f2 la sua traversata a nuoto da Porto Venere a San Terenzo.\nNella vita quotidiana il capitano Roberts impartiva lezioni di vela, e William si sforzava di insegnare a Shelley a nuotare per poter navigare in sicurezza; ma il poeta si sentiva superiore a questa necessit\u00e0, prendendola in scherzo, anche se recentemente aveva dovuto essere salvato da Byron nel lago di Ginevra mentre stava per affogare. Mary quando usciva in barca si inginocchiava appoggiando la testa sulle ginocchia di Shelley e si lasciava andare al vento. Shelley ebbe sempre un rapporto complesso con l'acqua e quindi col mare; in un dialogo poetico aveva concluso con il \"Se non puoi nuotare non ti fidare della Provvidenza\"; ed anche aveva il bisogno di imbarcarsi per inseguire la morte.\nIn visione una bambina che aveva visto viva era emersa dal mare tendendogli le braccia, ed in mare aveva detto nelle sue esplorazioni, fissando la superficie delle acque, \"ed ora fissiamo insieme il gran mistero\". Ed altri presagi di morte nel mare venivano dai dialoghi con Claire Clairmont e Jane Williams.\nMary Shelley era incinta, il parto si preannunciava difficile, e Shelley le stava vicino, felice davanti a quel mare. Gli Shelley non avevano confidenza con la popolazione locale, della quale diffidavano, considerandola rozza e ignorante, non piacendo loro neppure il suono del dialetto. Quello che loro interessava era il paesaggio del golfo di Lerici, ne godevamo la sua bellezza ma allo stesso tempo presagivano la tragedia romanticamente celata in tale sublime panorama. Durante le uscite in barca Percy compose gran parte del frammento \"The triumph of life\".\nMary il 16 giugno rischi\u00f2 di morire per aborto spontaneo; Percy arrest\u00f2 l'emorragia immergendola in acqua ghiacciata. Per Mary egli era \"troppo bello\", non di questa terra, le faceva giungere sinistri e funebri presagi portandola ad esplorare l'irreale. Shelley coltivava sempre i suoi grandiosi progetti, e per questo aveva acquistato una goletta, commissionandone la costruzione. Essa arriv\u00f2 a San Terenzo il 12 maggio; era il \"Don Juan\", che Shelley ribattezz\u00f2 \"Ariel\". Come l'Ariel attracc\u00f2 per la prima volta a San Terenzo, Mary ebbe la visione della morte che si stava insinuando nella loro vita.\nContemporaneamente Percy aveva programmato il suo viaggio a Livorno per incontrare Leigh Hunt, giunto dall'Inghilterra per realizzare un progetto il cui ideatore era stato Shelley. Hunt, Shelley e Byron dovevano infatti dar vita al loro nuovo giornale, \"The Liberal\", che avrebbe dato voce alla loro idea di rivoluzione.\nIl 1\u00ba luglio Shelley part\u00ec per Livorno incontrandosi con gli amici Byron, che a Pisa era ospite della contessa Teresa Guiccioli, e Hunt. Al ritorno, l'8 luglio, l'Ariel \u00e8 sorpreso da una tempesta. Il naufragio avvenne a dieci miglia da Viareggio ed i corpi di Percy Shelley, John Williams e del mozzo Charles Vivian furono ritrovati solo dopo dieci giorni.\nSubito il corpo di Shelley viene seppellito nella sabbia del litorale per poi essere riesumato e bruciato perch\u00e9 nessun corpo che arrivi dal mare pu\u00f2 essere seppellito, per evitare il possibile contagio di peste. Ma non sar\u00e0 un semplice rogo, bens\u00ec una pira che ricorda le cerimonie funebri degli eroi omerici, sul litorale di Viareggio. La cremazione avverr\u00e0 il 15 agosto, alla presenza di George Byron, di Leigh Hunt, di John Trelawny, accorsi a rendere l'ultimo saluto al poeta; sulla pira furono versati incenso, vino e olio secondo la tradizione classica; l'evento \u00e8 immortalato dal pittore francese Louis-Edouard Fournier.\nA Villa Magni li attendeva Mary Shelley, reduce dalla gravidanza mancata e dai presagi da tempo percepiti; presagi che in ultimo avevano preso anche lo stesso Shelley, che il giorno prima di naufragare aveva sognato un defunto sotto un velo bagnato per scoprire subito che quell'uomo era lui. Le sue ceneri saranno infine sparse il 21 gennaio 1823 nella parte alta del cimitero protestante di Roma, nei pressi della Piramide di Caio Cestio, simbolo funerario che collegava l'Antichit\u00e0 all'Eternit\u00e0. Il cuore, che era rimasto intatto, racchiuso in un cofanetto, venne consegnato a Mary Shelley.\nA Villa Magni rest\u00f2 solo Mary, sino a met\u00e0 settembre. Quindi part\u00ec per Genova; viaggi\u00f2 portando con s\u00e9 il cofanetto che racchiudeva il cuore di Shelley assieme a Byron, che aveva lasciato Pisa il 22 settembre 1822 e, presa con s\u00e9 Teresa Guiccioli, era partito con una vecchia carrozza a quattro cavalli piena di libri, indumenti, alcuni cani, due scimmie. A Genova Mary fu raggiunta dalla famiglia Hunt. Trascorse un anno a Genova, \"la splendida citt\u00e0 che si specchia nelle acque azzurre del Mediterraneo\"; nella citt\u00e0 era anche Byron, ospite in villa Saluzzo ad Albaro. Infine Mary il 25 luglio 1823 ripart\u00ec per l'Inghilterra; Byron invece partiva per la Grecia, da dove non avrebbe pi\u00f9 fatto ritorno.\nLa memoria della permanenza di Shelley a villa Magni.\nTra gli artisti e i letterati attratti dal mito di Shelley e di Byron giunsero qui D.H. Lawrence, nel maggio 1933 Virginia Woolf, Gabriele D'Annunzio ospite di Villa Marigola, come Sem Benelli che qui compose \"La cena delle beffe\" ed al quale si deve l'appellativo di \"Golfo dei Poeti\".\nPaolo Mantegazza, scrittore e scienziato che a San Terenzo ambienta il suo libro \"Testa\" e risiede in \"Villa Serenella\", negli ultimi anni di vita (muore infatti nel 1910), cos\u00ec descrive la villa Magni:\n\"Una casa antica, rozza, coi piedi nel mare, con le spalle difese da un monte sempre verde di pini e di lecci, con un terrazzo e un porticato che conduce al mare. Pi\u00f9 nave che casa\".\nL'americano Henry James, per visitare il luoghi attraversati da Shelley, si fece portare in barca presso Villa Magni, e descrisse quel viaggio come il pi\u00f9 suggestivo tra i suoi percorsi.\nL'epigrafe di Villa Magni.\nPer l'epigrafe che ricorda la presenza e la morte di Shelley, voluta per la villa divenuta allora Magni-Maccarani, si contesero il testo dell'iscrizione due cultori di Shelley, Paolo Mantegazza\ne Ceccardo Roccatagliata Ceccardi. Delle due fu scelta quella del secondo, vincitrice per le sue grandi capacit\u00e0 di concisione e sintesi. Eccola:\n\"Da questo portico in cui si abbatteva\"\n\"l'antica ombra di un leccio\"\n\"il luglio del MDCCCXXII\"\n\"Mary Godwin e Jane Williams attesero con lagrimante ansia\"\nPERCY BYSSHE SHELLEY\n\"che da Livorno su fragil legno veleggiando\"\n\"era approdato per improvvisa fortuna\"\n\"ai silenzi delle isole elisee.\"\n\"O benedette spiagge\"\n\"ove l'amore, la libert\u00e0, i sogni\"\n\"non hanno catene\".\nLe modifiche attuali del paesaggio visto da Shelley.\nNel 1888 fu costruita la strada che ha separato la villa dal mare. Questa modifica ha fatto perdere l'originale fascino della villa, e che ormai non \u00e8 pi\u00f9 nemmeno isolata dal paese. Il mare non bagna pi\u00f9 la sua soglia per cui si percorre il luogo senza pi\u00f9 percepirne l'aspetto naturale che tanto aveva colpito il poeta inglese. Lo stesso portico, allontanato com'\u00e8 oggi dal mare, ma affacciato sulla strada di traffico, non \u00e8 pi\u00f9 molto significativo.\nDel precedente assetto ci rimane una foto del 1880 di Alfredo Noack a documentare il fascino incredibile di questo luogo. La villa ha ancora il porticato affacciato sul mare, su cui avanza una esilissima passerella traballante utilizzata come pontile. Un'altra foto sempre di Noack mostra il dirimpettaio borgo di San Terenzo, come lo si vedeva dalla villa, con le case affacciate sull'esigua spiaggia utilizzata a scalo, esse pure a diretto contatto con il mare senza la attuale strada costiera.\nLa villa oggi \u00e8 privata, ma \u00e8 possibile visitarla in determinate occasioni quali la giornata \"FAI di Primavera\"."}
{"id": "1089832", "revid": "56620", "url": "https://it.wikipedia.org/wiki?curid=1089832", "title": "Achille Baraguey-d'Hilliers", "text": ""}
{"id": "1089836", "revid": "124123", "url": "https://it.wikipedia.org/wiki?curid=1089836", "title": "Liuva II", "text": "\"Liuva\", anche in spagnolo, in catalano ed in portoghese, re dei Visigoti dal 601 al 603.\nOrigine.\nFiglio del re dei Visigoti, Recaredo I.\nBiografia.\nNel 601, alla morte del padre, divenne re dei Visigoti.\nNella primavera del 602, Viterico, che era stato uno dei cospiratori, col vescovo di Merida, Sunna, per ristabilire l'arianesimo nel 589, ebbe il comando dell'esercito che avrebbe dovuto combattere i Bizantini.\nInvece di impegnarsi contro i nemici, Viterico, con l'appoggio di una parte della nobilt\u00e0 visigota, nella primavera del 603, invase il palazzo reale e depose il giovane re; dopo averlo imprigionato gli fece tagliare la mano destra.\nNell'estate del 603, Liuva fu condannato a morte e la sentenza fu eseguita immediatamente."}
{"id": "1089838", "revid": "92723", "url": "https://it.wikipedia.org/wiki?curid=1089838", "title": "Leisure Suit Larry", "text": "Leisure Suit Larry \u00e8 una serie di avventure grafiche per adulti scritte da Al Lowe e pubblicate dalla Sierra On-Line a partire dal 1987.\nIl protagonista dei videogiochi \u00e8 Larry Laffer, un uomo sulla quarantina bassino, ma con una goffaggine simpatica, che cerca di sedurre attraenti donne, normalmente con scarso successo.\nDescrizione.\nL'idea della serie deriva da \"Softporn Adventure\", un'avventura testuale sviluppata da Chuck Benton caratterizzata da tematiche per adulti. I videogiochi di \"Larry\" sono stati tra i titoli Sierra di maggior successo fin dalla loro presentazione negli anni '80. I primi titoli sono molto famosi tra i fan della serie, che si distingue dagli altri titoli Sierra per la presenza di scene di nudo e di tematiche sessuali.\nNormalmente i giochi seguono le avventure di Larry, il quale cerca di convincere (generalmente senza successo) molte donne giovani e attraenti ad avere una relazione sessuale con lui. Durante il gioco si attraversano lussuose ambientazioni come Hotel a cinque stelle, yacht, spiagge esclusive, casin\u00f2 ed altre ancora. Uno dei \"marchi di fabbrica\" di Larry \u00e8 il suo modo di presentarsi: \"Ciao, il mio nome \u00e8 Larry, Larry Laffer\".\nData la natura dei videogiochi, il primo e il terzo episodio della serie includevano un sistema di verifica dell'et\u00e0 basato su una serie di domande, studiate in modo che solo un adulto avrebbe potuto conoscere le risposte; le domande erano molto \"americano-centriche\" e quindi anche adulti non americani potevano essere esclusi da alcuni contenuti. Essendo, inoltre, domande a risposta multipla, un adolescente munito di pazienza poteva segnarsi le risposte corrette e superare il sistema di controllo. La protezione poteva comunque essere elusa premendo Alt-X nel primo episodio e Ctrl-Alt-X nel terzo. A seconda della quantit\u00e0 di domande corrette il gioco presentava una differente quantit\u00e0 di contenuti; all'inizio del terzo episodio, ad esempio, guardando da un cannocchiale \u00e8 possibile vedere una ragazza che si spoglia davanti alla finestra dopo aver abbassato una veneziana. A seconda della quantit\u00e0 di risposte corrette la veneziana veniva abbassata in misura maggiore, mostrando una differente percentuale del corpo della ragazza.\nNonostante dal punto di vista sessuale fosse considerata abbastanza esplicita per i tempi, rispetto a altri titoli usciti in seguito la serie era abbastanza pudica: il sesso era trattato con ironia e non scendeva mai in volgarit\u00e0 gratuite, sebbene in alcuni episodi siano stati inclusi degli easter eggs che sbloccavano delle sezioni con contenuti pi\u00f9 espliciti. La serie con il passare del tempo comunque \u00e8 diventata via via pi\u00f9 esplicita; l'episodio pi\u00f9 significativo in tal senso \u00e8 probabilmente\" \".\nLe raccolte.\nSono state prodotte diverse raccolte dei videogiochi di Larry:"}
{"id": "1089839", "revid": "409265", "url": "https://it.wikipedia.org/wiki?curid=1089839", "title": "Pizza al metro", "text": "La pizza al metro (nell'italiano regionale chiamata anche \"pizza a metro\") \u00e8 una specialit\u00e0 derivante dalla pizza, tipica della penisola sorrentina, diffusa poi in ambito nazionale e internazionale. La ricetta fu creata da Luigi Dell'Amura nei primi anni cinquanta del Novecento e brevettata il 19 dicembre 1960 come \"pizza a metro\".\nCaratteristiche.\nLa pizza al metro presenta la stessa modalit\u00e0 di preparazione della pizza. La differenza consiste nello stendere la pasta per ottenere una misura predefinita. Pu\u00f2 essere condita con vari ingredienti (spesso nelle pizzerie vengono usate le stesse ricette della pizza) che, in alcuni casi, vengono separati con striscioline di pasta. In questo modo si ottengono varie ricette collocate nella medesima pizza, con o senza acciughe sotto sale, con e senza basilico, con e senza prosciutto. La pizza al metro viene cotta in forni a legna molto lunghi ed ampi, in base alla lunghezza della pizza, che spesso supera il metro. La pizza al metro viene da molti definita la antesignana della pizza al taglio. Alcune pizzerie, non disponendo di forni sufficientemente lunghi, hanno creato anche una versione intermedia tra la comune pizza al piatto e la pizza al metro, la cosiddetta \"pizza su due piatti\", che pu\u00f2 avere fino a due condimenti.\nStoria.\nNegli anni trenta Luigi Dell'Amura, nella sua panetteria di Vico Equense, casualmente cre\u00f2 la \"pizza al metro\". Il nome fu suggerito da un giornalista che era sfollato nella cittadina campana. Successivamente Gigino apr\u00ec un ristorante, originariamente chiamato dal volgo \"da Gigino dalla maru 'o zuzzuso\"; oggi, invece, chiamato \"Pizza a Metro - l'Universit\u00e0 della pizza\" e la pizza al metro inizi\u00f2 a essere commercializzata, prima in ambito nazionale e successivamente, seppur in modo minore, anche in altre parti d'Europa..\nOggi, la pizza al metro si pu\u00f2 degustare in quasi tutte le pizzerie della penisola sorrentina, dell'Agro Nocerino e in alcune pizzerie del territorio nazionale."}
{"id": "1089843", "revid": "125657265", "url": "https://it.wikipedia.org/wiki?curid=1089843", "title": "Kutaisi", "text": "Kutaisi (; ) \u00e8 una citt\u00e0 della Georgia, la seconda del paese per numero di abitanti, capoluogo della regione occidentale dell'Imerezia. \u00c8 situata a a ovest della capitale Tbilisi.\nGeografia fisica.\nKutaisi si distribuisce lungo le due sponde del fiume Rioni. Ad est e nord-est, l'estensione di Kutaisi \u00e8 bloccata dalle colline di Imereti, a nord dalle montagne Samgurali e ad ovest e a sud dalla pianura di Colcide. Kutaisi \u00e8 circondata da foreste di caducifoglie, con un paesaggio agreste verso sud. Il centro della citt\u00e0 \u00e8 ricco di strade alberate e parchi.\nStoria.\nKutaisi era la capitale dell'antico regno della Colchide. Resti archeologici indicano che la citt\u00e0 ebbe il ruolo di capitale del regno gi\u00e0 nel secondo millennio a.C. \nApollonio Rodio che scrisse delle vicende di Giasone e degli Argonauti sul loro leggendario viaggio in Colchide, afferma che Kutaisi/Aia era la destinazione finale della spedizione e residenza del re Eete. Tra il 978-1122 Kutaisi fu la capitale del regno di Georgia, e tra il XV secolo ed il 1810 la capitale del regno di Imereti.\nNel 1508, la citt\u00e0 fu catturata da Selim I, che era il figlio del Sultano degli Ottomani, Bayezid II. Nel 1810 il regno di Imereti fu occupato dalla Russia zarista. La citt\u00e0 divenne il capoluogo della Gubernija di Kutaisi, che includeva buona parte della Georgia occidentale.\nDopo l'indipendenza della Georgia nel 1991, l'economia dello paese collass\u00f2 e la crisi colp\u00ec anche Kutaisi, che era uno dei maggiori centri industriali dell'area.\nSport.\nCalcio.\n\u00c8 sede della , societ\u00e0 calcistica militante nel Campionato georgiano di calcio."}
{"id": "1089844", "revid": "599013", "url": "https://it.wikipedia.org/wiki?curid=1089844", "title": "Fonsi Nieto", "text": "Carriera.\nEsordisce nella classe 125 del motomondiale nel 1997, correndo il Gran Premio di Spagna a bordo di un'Aprilia del Airtel Team Aspar, senza ottenere punti. L'anno dopo, sempre come wildcard, corre i tre Gran Premi casalinghi, ottenendo in tutto tre punti. Sempre nel 1998 vince il campionato spagnolo della classe 125.\nNel 1999 passa alla classe 250 e diventa pilota titolare nel team Antena 3 Yamaha-d'Antin, con compagno di squadra David Garc\u00eda. Ottiene come miglior risultato un dodicesimo posto in Francia e termina la stagione al 23\u00ba posto con 10 punti. Nel 2000 rimane nello stesso team ed ottiene come miglior risultato un sesto posto in Portogallo e termina la stagione al 14\u00ba posto con 35 punti.\nNel 2001 ritorna a correre con l'Aprilia del team Valencia Circuit Aspar, con compagno di squadra Alex Deb\u00f3n. Ottiene due terzi posti (Comunit\u00e0 Valenciana e Malesia) e due pole position (Comunit\u00e0 Valenciana e Brasile) e termina la stagione al 5\u00ba posto con 167 punti. Contestualmente alle sue partecipazioni come pilota titolare nel motomondiale, nel 2000 e nel 2001 prende parte anche al campionato spagnolo, vincendolo entrambi gli anni nella classe 250, portando a tre i suoi titoli in ambito nazionale.\nNel 2002 rimane al team Aspar (rinominato questa stagione come team Telefonica Movistar-Repsol), con compagno di squadra Toni El\u00edas. Ottiene quattro vittorie (Spagna, Francia, Portogallo e Malesia), due secondi posti (Gran Bretagna e Australia), tre terzi posti (Sudafrica, Italia e Catalogna) e nove pole position (Giappone, Francia, Catalogna, Gran Bretagna, Germania, Repubblica Ceca, Pacifico, Malesia e Australia) ed \u00e8 vicecampione del mondo con 241 punti a seguito di lungo confronto con l'italiano Marco Melandri (che si laurea campione del mondo).\nNel 2003 ottiene una vittoria in Gran Bretagna, tre secondi posti (Italia, Catalogna e Germania), due terzi posti (Malesia e Australia), una pole position in Gran Bretagna e termina la stagione al 5\u00ba posto con 194 punti. Nel 2004 rimane sempre nel team Repsol - Aspar, ma questa volta ha come compagno di squadra Sebasti\u00e1n Porto. Ottiene un terzo posto in Spagna e il 7\u00ba posto finale con 124 punti.\nLascia il motomondiale per spostarsi nel campionato mondiale Superbike del 2005, correndo con una Ducati 999RS del team Ducati SC - Caracchi, con compagno di squadra Lorenzo Lanzi. Dopo l'ottavo Gran Premio per\u00f2 scinde il contratto con la squadra, prendendo parte alle ultime due prove della stagione come wild card su una Kawasaki ZX10 del team PSG-1 Kawasaki Corse. Il risultato nella classifica generale vede lo spagnolo classificarsi al diciassettesimo posto con 37 punti totali.\nIngaggiato quale pilota titolare per la stagione 2006 dal team PSG-1 Kawasaki Corse, continua cos\u00ec la sua esperienza nel mondiale delle moto derivate dalla serie in sella alla ZX10R, con compagni di squadra il francese R\u00e9gis Laconi e il britannico Chris Walker. Termina la stagione al 10\u00ba posto con 139 punti e ottiene un terzo posto in gara 2 ad Assen. Nel 2007 viene riconfermato, stavolta con il solo R\u00e9gis Laconi come compagno di squadra, dal team PSG-1, chiudendo la stagione al 12\u00ba posto con 125 punti e ottenendo un terzo posto in gara 2 a Magny-Cours, nell'ultimo appuntamento della stagione. Nella stessa annata corre il GP di Francia della MotoGP in sostituzione dell'infortunato Olivier Jacque, con la Kawasaki ZX-RR del team Kawasaki Racing, ottenendo 5 punti.\nNel 2008 passa al team Suzuki Alstare con la Suzuki GSX-R 1000 (moto che l'anno precedente guidava Max Biaggi); il compagno di squadra \u00e8 Yukio Kagayama. Nel gran premio di apertura della stagione, sul circuito di Losail in Qatar, in gara2 coglie la sua prima vittoria nel mondiale Superbike. Ottiene anche un secondo posto in gara 1 in Francia e un terzo posto in gara 2 in Australia, a Phillip Island. Termina la stagione al 6\u00ba posto con 256 punti. Continua nel mondiale Superbike anche il 2009, correndo tre Gran Premi al posto dell'infortunato Max Neukirchner sulla Suzuki GSX-R1000 K9 del team Suzuki Alstare e poi gli ultimi cinque Gran Premi con la Ducati 1098R del team DFX Corse. Termina la stagione al 21\u00ba posto con 22 punti.\nNel 2010, dopo la parentesi nel mondiale Superbike, torna nel motomondiale nella classe Moto2, correndo con una Moriwaki MD600 del team Holiday Gym G22; il compagno di squadra \u00e8 Yannick Guerra. Ottiene come miglior risultato un quarto posto in Germania e termina la stagione al 18\u00ba posto con 45 punti. In questa stagione \u00e8 costretto a saltare i GP di Indianapolis e San Marino per la frattura del calcagno del piede sinistro rimediata nelle qualifiche del GP d'Indianapolis, frattura che condiziona la seconda parte di stagione e che lo spinge ad annunciare il ritiro dalle competizioni il 7 febbraio 2011.\nBiografia.\nNipote di \u00c1ngel Nieto e cugino di \u00c1ngel Nieto Jr e Pablo Nieto, anch'essi piloti motociclistici professionisti. Nel 2005 si \u00e8 sposato con la modella Ariadne Artiles."}
{"id": "1089845", "revid": "599013", "url": "https://it.wikipedia.org/wiki?curid=1089845", "title": "Leos Jan\u00e0cek", "text": ""}
{"id": "1089846", "revid": "767487", "url": "https://it.wikipedia.org/wiki?curid=1089846", "title": "Mecano", "text": "I Mecano sono stati un trio musicale pop spagnolo.\nStoria.\nIl gruppo esord\u00ec in contemporanea con la nascita della movida madrile\u00f1a, un movimento socio culturale della Spagna degli anni ottanta, infatti il gruppo venne fondato a Madrid nel 1981. I Mecano raggiunsero un ottimo successo non solo in Spagna e America Latina, ma anche in Italia e Francia.\nIl gruppo venne fondato a Madrid nel 1981 dai fratelli Nacho e Jos\u00e9 Mar\u00eda Cano accompagnati dalla cantante Ana Torroja e fu sciolto 12 anni dopo nel 1993. Sono considerati il gruppo di maggior successo nella storia della musica spagnola e che ha anche saputo maggiormente influenzare le generazioni successive.\nDiscografia.\nAlbum in studio\nAlbum dal vivo\nRaccolte"}
{"id": "1089849", "revid": "1902167", "url": "https://it.wikipedia.org/wiki?curid=1089849", "title": "Adelmo Togliani", "text": "Biografia.\nFiglio di Achille Togliani, nel 1992 Adelmo Togliani frequenta la scuola di recitazione fondata dal padre, l'\u00abAccademia Achille Togliani\u00bb dove studia recitazione, dizione, storia del cinema, improvvisazione e regia televisiva. Durante l'estate dello stesso anno e quello successivo accompagna il padre nelle sue tourn\u00e9e di recital canori nel ruolo di presentatore. Nel 1993 si diploma con il massimo dei voti. \nEsordisce nel mondo del cinema nel 1995 con il primo film da protagonista, girato per la Rai col titolo \"Dopo la tempesta\", cui seguiranno \"Animali a sangue freddo\" e \"Memsaab\". Nello stesso anno esordisce nella sua prima regia teatrale: \"Brothers\". Alla morte del padre subentra come direttore dell'accademia.\nTra le produzioni televisive interpretate: \"Baldini e Simoni\", \"Un anno a primavera\", \"Il priore di Barbiana\" a fianco di Sergio Castellitto. Come autore ha al suo attivo la serie televisiva \u201cSweet India\u201d e come regista ha lavorato per il talk show \u201c//DigiTalk\u201d, mandato in onda da E-Tv e la trasmissione per Rai Sat Ragazzi \u201cSnooper\u201d. Come regista teatrale nel 1997, porta in scena \u201cCabaret\u201d e di seguito \u201cNetwork\u201d; dirige poi, a partire dal 2003, l'attore Stefano Sarcinelli nel suo monologo dal titolo \"La specialit\u00e0 di non essere nessuno\".\nNel 2008 con \u201cBravi ragazzi\u201d vince la rassegna \"Schermo/scena 08\" diretta da Ennio Coltorti adattando al cinema l'opera teatrale omonima di Angelo Longoni.\nHa interpretato il ruolo del padre nella miniserie Rai del 2010 \"La mia casa \u00e8 piena di specchi\" con Sophia Loren. Nel luglio del 2010 interpreta un piccolo ruolo in \"Boris - Il film\", pellicola tratta dall'omonima serie televisiva. Sempre nel 2010 gira la miniserie tv per Rai 1 dal titolo \"Il signore della truffa\" accanto a Gigi Proietti, nel ruolo del tenente dei Carabinieri Luciano Gottardi.\nNel 2012 prende parte alla fiction \"Un matrimonio\", miniserie per la regia di Pupi Avati. Nell'estate 2012 prende parte al film \"Il pesce pettine\" per la regia di Maria Pia Cerulo, girato nel Cilento."}
{"id": "1089850", "revid": "103246646", "url": "https://it.wikipedia.org/wiki?curid=1089850", "title": "G\u00f6llnitz", "text": "G\u00f6llnitz \u00e8 un comune di abitanti della Turingia, in Germania.\nAppartiene al circondario dell'Altenburger Land ed \u00e8 parte della Verwaltungsgemeinschaft Rositz."}
{"id": "1089877", "revid": "767487", "url": "https://it.wikipedia.org/wiki?curid=1089877", "title": "Proteina idrolizzata", "text": "Le proteine idrolizzate o esche proteiche sono una miscela di composti azotati a basso peso molecolare ottenute per trattamento di proteine con acidi o alcali. La miscela ha una composizione complessa in cui rientrano polipeptidi a basso peso molecolare, peptidi, e, in quantit\u00e0 minore, amminoacidi e ammoniaca.\nAmbiti d'impiego.\nQuesti prodotti sono impiegati come attrattivo alimentare fagostimolante nella lotta ai Ditteri Tefritidi, in particolare la mosca delle olive, la mosca delle ciliegie e la mosca mediterranea della frutta. Gli adulti di questi insetti hanno un regime dietetico glicifago, nutrendosi prevalentemente di melata o altri liquidi zuccherini. La loro dieta principale \u00e8 povera di proteine ed integrano il loro fabbisogno proteico da altre fonti, in genere gli escrementi degli uccelli, che attirano queste mosche con l'odore emanato dai componenti azotati volatili. Le mosche sono perci\u00f2 attratte dai materiali che contengono ammina o ammoniaca o amminoacidi (sali ammoniacali, carne e pesce in putrefazione, guano, ecc.). Le proteine idrolizzate sono prodotte dall'industria chimico-farmaceutica, con diversi nomi commerciali (\"Esca proteica SIAPA\", \"Buminal\", \"Amadene\", \"Nutrel\", ecc.), per essere impiegate come esche.\nLe esche proteiche si utilizzano per i seguenti scopi:\nImpatto ambientale.\nLe esche proteiche non sono nocive per la salute, pertanto rientrano nella categoria dei presidi \"non classificati\". Sull'ambiente hanno un impatto pressoch\u00e9 nullo perch\u00e9 non sono nocive nei confronti della fauna utile e sono biodegradate rapidamente ad opera dei microrganismi proteolitici e ammonizzanti.\nLe considerazioni precedenti sull'impatto ambientale e sulla salute si applicano solo alle esche proteiche pure, mentre le esche proteiche avvelenate hanno una tossicit\u00e0 intrinseca e un impatto ambientale derivato dalla presenza di un insetticida. In generale, per\u00f2, l'uso delle esche avvelenate o delle trappole avvelenate ha un impatto minore rispetto ai trattamenti fitoiatrici a tutto campo. Tali impieghi sono pertanto raccomandati nei disciplinari di lotta integrata come mezzo alternativo ai metodi di lotta chimica tradizionali. L'impiego delle proteine idrolizzate come attrattivo innescante per le trappole chemiotropiche \u00e8 un metodo di lotta biotecnica a tutti gli effetti, compatibile e raccomandato nella lotta biologica."}
{"id": "1089886", "revid": "1501558", "url": "https://it.wikipedia.org/wiki?curid=1089886", "title": "Professional Futbol Klubi Paxtakor", "text": "Il Professional Futbol Klubi Paxtakor, noto come Pakhtakor, \u00e8 una societ\u00e0 calcistica di Tashkent, in Uzbekistan. Milita nella O\u02bbzbekiston Professional Futbol Ligasi, la massima divisione del campionato nazionale. Il colore sociale \u00e8 il giallo.\nStoria.\nDal crollo dell'Unione Sovietica \u00e8 una delle compagini egemoni del calcio uzbeko, avendo vinto sei titoli consecutivi dal 2002 al 2007 e sette coppe nazionali consecutive (2001-2007). Ogni anno \u00e8 una delle favorite per la vittoria della AFC Champions League, come testimonia il raggiungimento delle semifinali nel 2002-2003 e nel 2004.\nDurante gli anni della RSS Uzbeka, il club ha militato in tutto per 22 campionati in massima divisione, conquistando 212 vittorie, 211 pareggi e 299 sconfitte ed \u00e8 stata l'unica squadra uzbeka ad aver militato nella massima serie. Il suo miglior risultato in campionato fu il sesto posto raggiunto due volte (1962, 1982), mentre in coppa la squadra \u00e8 riuscita ad arrivare in finale nel 1967-1968.\nNel 1979, 17 giocatori morirono in un incidente aereo nei cieli di Dniprodzer\u017eins'k, quando l'aereo su cui viaggiavano si scontr\u00f2 in volo un con un altro aereo. La squadra venne \"ricostruita\" anche grazie al prestito di un giocatore da parte di ogni squadra dell'allora campionato sovietico: tra questi Andrej Jakubik, della , il quale, dopo un breve ritorno a Mosca nel 1980, terminer\u00e0 la carriera di nuovo nella squadra di Tashkent, dove realizzer\u00e0 ben 58 gol in 105 partite e guider\u00e0 la squadra allo storico sesto posto del 1982.\nOrganico.\nRosa 2020.\n\"Aggiornata al 1\u00ba aprile 2020.\""}
{"id": "1089890", "revid": "1543377", "url": "https://it.wikipedia.org/wiki?curid=1089890", "title": "Grotta di Patone", "text": "La grotta di Patone o anche chiamata bus del Diaol (\"buco del diavolo\") \u00e8 una grotta orizzontale, che si trova nei pressi di Arco in Trentino. La grotta ha anche altre nomi: bus del Nigol, caverna alla 1\u00aa Gana, grotta di Ceniga e grotta di Arco.\nLa grotta \u00e8 una grotta orizzontale, ovvero con un dislivello limitato, ma con un'estensione in lunghezza di circa 800 metri.\nToponimo.\nIl toponimo \"bus del Diaol\" (\"buco del diavolo\") \u00e8 dovuto al fatto che le antiche popolazioni che abitavano la valle erano spaventate dall'acqua che fuoriusciva dalla grotta, e quindi ritenevano la grotta un'opera del diavolo, da qui il curioso nome.\nCome raggiungerla.\nPer raggiungere la grotta bisogna raggiungere sulla strada statale 45 bis Gardesana Occidentale, a nord di Arco, la localit\u00e0 La Molletta, nei pressi di San Martino a Patone, a una altezza di 225 metri. Lungo la strada, nei pressi del maso delle Giare, si trova una cava di ghiaia. S'i intraprende un sentiero non comodo, ripido e franoso, che termina risalendo il letto di un ex-torrente (\"canyon\"), dopo mezz'ora si arriva all'ingresso della grotta (circa 300 metri s.l.m.).\nPer visitare la grotta \u00e8 consigliato essere accompagnati da uno speleologo, o comunque avere una certa esperienza di grotte.\nLa visita dura 2-3 ore, pi\u00f9 il tempo per liberare il sifone (generalmente 2-3 ore).\nStruttura della grotta.\nLa grotta si trova sul fianco occidentale del monte Stivo.\nL'ingresso della grotta \u00e8 molto ampio, molto simile ad una gigantesca bocca aperta, e si sviluppa interamente nei calcari del Lias.\nLa grotta ha 5 sifoni, che la suddividono in due tronconi, di cui il secondo \u00e8 accessibile solamente dopo aver liberato il 3\u00ba sifone dalla sabbia. La nascita della grotta \u00e8 dovuta al fatto che da essa fuoriusciva un torrente, ora asciutto.\nPer entrare nella grotta bisogna subito scendere un masso di 2 metri, magari utilizzando una scaletta, e poco dopo oltrepassare il primo sifone, quasi sempre aperto. Qui, procedendo, si raggiunge un cancelletto.\nIl primo troncone ha una lunghezza di 350 metri e termina con il 3\u00ba sifone, generalmente ostacolato dalla presenza di sabbia, a meno che qualche visitatore non vi sia gi\u00e0 passato di recente. Questo sifone si trova ad una quota di -21 metri dall'ingresso, il punto pi\u00f9 basso dell'intera grotta.\nPer arrivare all'inizio del secondo troncone \u00e8 quindi possibile rimuovere la sabbia accumulatasi, utilizzando gli attrezzi che si trovano sul posto (pale e secchi), con un lavoro della durata media di 2-3 ore.\nUna volta che si \u00e8 riaperto uno stretto varco, ci si pu\u00f2 infilare nel secondo troncone, che \u00e8 molto pi\u00f9 affascinante del primo. Questo troncone ha uno sviluppo di circa 500 metri e termina nel 5\u00ba sifone ricoperto totalmente da sabbia. In passato il gruppo grotte della SAT di Arco ha fatto sondaggi e scavato per cercare di scoprire dove andasse a finire la grotta ma senza risultato. Sembra infatti che questo 5\u00ba sifone sia particolarmente lungo e dalle voci degli esperti potrebbe finire in un grande salone finora inesplorato. \nStoria della grotta.\nL'anno della scoperta della grotta non \u00e8 noto e neanche il suo primo scopritore. Storicamente \u00e8 soltanto annotato in una scritto di Vincenzo Zucchelli, il quale visit\u00f2, insieme ad alcuni amici, la grotta il 27 dicembre 1885. Sono anche datate altre esplorazioni negli anni successivi, fino a che anche alcuni studiosi, tra cui Battisti e Trenner, alla fine dell'ottocento se ne interessarono. Dagli studi si pass\u00f2 anche a guide turistiche, fino al suo primo rilievo nel periodo tra il 1925 e il 1938.\nPer accedere al secondo troncone, il Gruppo Grotte di Rovereto nel 1932 ide\u00f2 un semplice sbarramento fatto di assi di legno e procedette a svuotare il sifone, cosicch\u00e9 fu possibile esplorare il secondo troncone. Questo sbarramento non resistette a lungo e nel 1960 il Gruppo Grotte della SAT di Arco dovette ricostruirlo, utilizzando questa volta il cemento armato. L'intervento non riusc\u00ec a risolvere il problema, infatti ancora oggi la sabbia si riversa nel sifone, rendendolo normalmente impercorribile, se non viene svuotato.\nTra il 1976 e il 1977 si verificarono copiose piogge, specie nelle stagioni autunno inverno, che provocarono completi allagamenti della grotta.\nNel gennaio 1999, dopo abbondanti precipitazioni piovose, all'interno della grotta si sono trovati resti di gasolio, con tutta probabilit\u00e0 provenienti dalla cava sottostante. Il problema non si \u00e8 pi\u00f9 verificato. La grotta risulta comunque a rischio a causa dell'avanzamento della cava stessa."}
{"id": "1089894", "revid": "219110", "url": "https://it.wikipedia.org/wiki?curid=1089894", "title": "Topic Maps", "text": "Topic Maps \u00e8 una tecnologia del web semantico per l'organizzazione e la rappresentazione della conoscenza, approvata come standard ISO (ISO/IEC 13250:2003), che utilizza XML Topic Maps (XTM), una sintassi d'interscambio basata su XML e Linear Topic Map Notation (LTM), un formato abbreviato per editor di testo.\nTopic map.\nUna \"topic map\" \u00e8 un indice analitico elettronico di pi\u00f9 risorse informative collocato a un livello distinto da quello delle risorse stesse. Questa distinzione tra il livello dell'indice e quello dei documenti fa s\u00ec che vi sia integrazione di conoscenza tramite i \"link\" tra i soggetti stessi prima ancora che tramite i tradizionali link di \"cross reference\" tra i documenti.\nUna topic map consiste in una serie di nodi chiamati \"topic\" collegati tra di loro. Ogni \"topic\" costituisce un surrogato elettronico di un \"subject\". Un \"subject\" \u00e8 tutto ci\u00f2 che pu\u00f2 essere oggetto di un discorso: un concetto astratto, un oggetto concreto, una persona, un'opera, un luogo. La relazione tra un topic e il suo subject viene detta \"reification\".\nI \"topic\" corrispondono alle voci di un indice analitico, le \"association\" ai rinvii ad altre voci nella forma \"vedi anche\" e le \"occurrence\" ai numeri delle pagine. Se un indice analitico non categorizza le relazioni associative tra le voci e un tesauro si limita a distinguere le relazioni associative tra i termini da quelle gerarchiche e preferenziali ricorrendo all'etichetta RT (\"Related term\"), una topic map categorizza le relazioni associative tra i topic permettendo all'utente di capire non solo che due \"topic\" sono associati ma anche il perch\u00e9 e il come. Per fare un esempio, Topic map non si limita ad indicare che tra Manzoni e Milano esiste un relazione associativa ma anche che essa \u00e8 del tipo \"\u00e8 nato a\".\nCaratteristiche di un topic.\nTopic Maps \u00e8 quindi come RDF una tecnologia basata sul concetto di identit\u00e0. Essa utilizza simboli che rappresentano cose identificabili sul web (anche se spesso non recuperabili in esso) per poter fare affermazioni su di esse. Topic map a differenza di RDF ha per\u00f2 tre modi di fare asserzioni su di un \"topic\" e quindi su di un soggetto: le tre tipologie di \"topic characteristic\" (\"name\", \"occurence\" e \"role in association\").\nUn \"topic\" pu\u00f2 essere istanza di una o pi\u00f9 classi dette \"topic type\". La relazione tra un \"topic\" e la sua classe corrisponde alla relazione gerarchica tra due termini all'interno di un tesauro.\nUn \"topic\" ha innanzitutto un \"base name\". Se un \"topic\" reifica un soggetto che ha nomi in diverse lingue esso avr\u00e0 pi\u00f9 \"base name\" ciascuno compreso in uno \"scope\" distinto. In quest'ultimo caso per etichettare il \"topic\" un'applicazione potrebbe adottare il \"base name\" corrispondente al contesto linguistico selezionato dall'utente. Un topic pu\u00f2 avere anche delle \"variant\", nomi che vengono adottati in particolari contesti di elaborazione quali l'ordinamento (ad esempio: Manzoni, Alessandro) o la presentazione (ad esempio: Manzoni)\nUna \"association\" \u00e8 una relazione associativa tra due \"topic\" ognuno dei quali svolge un ruolo come membro all'interno di essa. Un \"association role\" svolto da un topic all'interno di una\" association\" \u00e8 una \"topic characteristic\" del \"topic\". Ogni\" association\" \u00e8 una istanza di una classe detta \"association type\".\nUna \"occurrence\" \u00e8 una risorsa (o un riferimento ad essa) considerata rilevante per un \"topic\". Essa pu\u00f2 essere esterna alla topic map (articolo, monografia, citazione, video, immagine) oppure \"in line\" (breve descrizione o data in forma di stringa).\nScope.\nOgni assegnazione di una \"topic characteristic\" a un \"topic\" \u00e8 valida all'interno di un contesto detto \"scope\", il quale se viene specificato \u00e8 limitato altrimenti \u00e8 illimitato. Lo \"scope\" \u00e8 composto a sua volta da una serie di \"topic\" detti \"theme\" i quali possono essere raggruppati in classi. Lo \"scope\" di un \"base name\" pu\u00f2 essere ad esempio costituito da una combinazione di \"theme\" appartenenti alle classi \u201clingua\u201d e \u201cepoca storica\u201d, quello di una \"occurrence\" da una combinazione di \"theme\" appartenenti alle classi \u201clivello di approfondimento\u201d , \u201clivello di accesso\u201d , \u201clingua\u201d, quello di un \"association role\" da una combinazione di \"theme\" appartenenti alle classi \u201clivello di approfondimento\u201d, \u201clivello di accesso\u201d.\nUn tipo particolare di \"theme\" utilizzato per disambiguare \"topic\" che hanno lo stesso nome \u00e8 l\u2019\"incidental theme\". Se i topic da disambiguare appartengono a classi diverse (ad esempio Tosca l'opera e Tosca il personaggio) \"l'incidental theme\" sar\u00e0 un \"topic type\"(in tal caso Opera o Personaggio); se invece i \"topic\" da disambiguare appartengono alla stessa classe (ad esempio Paride il personaggio dell'Iliade e Paride il personaggio di Romeo e Giulietta) l\u2019\"incidental theme\" sar\u00e0 un \"topic\" associato alla definizione di ciascuno (quindi Iliade o Romeo e Giulietta).\nIdentit\u00e0 di un topic.\nLe topic map possono essere fuse tra di loro. Questo processo, chiamato \"merging\", implica la fusione dei \"topic\" che rappresentano uno stesso soggetto in un unico \"topic\" le cui \"topic characteristic\" saranno la somma di quelle dei \"topic\" originari.\n\u00c8 opportuno a questo punto precisare che un topic pu\u00f2 reificare un soggetto che \u00e8 una risorsa informativa (ad esempio una pagina web) e riferirsi ad esso attraverso il suo stesso URI, oppure pu\u00f2 reificare un soggetto che non \u00e8 una risorsa informativa (ad esempio una persona o un oggetto) e riferirsi ad esso tramite l'URI di un'altra risorsa detta \"subject indicator\" la quale fornisce una indicazione univoca sulla sua identit\u00e0 (una descrizione testuale, una rappresentazione visiva o audio, eccetera). XTM permette di distinguere in base al contesto sintattico la diversa funzione di un URI.\nDue \"topic\" che reificano la stessa risorsa informativa, oppure un soggetto identificato da uno stesso \"subject indicator\" o che hanno lo stesso \"base name\" nello stesso \"scope\" (in base a una regola detta \"topic name constraint\") dovranno essere fusi."}
{"id": "1089896", "revid": "486946", "url": "https://it.wikipedia.org/wiki?curid=1089896", "title": "Freie Demokratische Partei", "text": ""}
{"id": "1089898", "revid": "339392", "url": "https://it.wikipedia.org/wiki?curid=1089898", "title": "Corte di Assise", "text": ""}
{"id": "1089933", "revid": "1305772", "url": "https://it.wikipedia.org/wiki?curid=1089933", "title": "All for Love", "text": "All for Love \u00e8 un singolo registrato da Bryan Adams, Rod Stewart e Sting, composto come colonna sonora del film \"I Tre Moschettieri\" nel 1993. Gli autori della canzone sono Bryan Adams, Robert John \"Mutt\" Lange e Michael Kamen, lo stesso trio di autori che aveva composto due anni prima il singolo di enorme successo \"(Everything I Do) I Do It for You\", anch'esso utilizzato per la colonna sonora di un film (in quel caso si trattava di \"Robin Hood - Principe dei ladri\").\n\"All for Love\" ha raggiunto la prima posizione della Billboard Hot 100 il 22 gennaio 1994, rimanendovi per tre settimane e diventando una delle hit di maggior successo dell'anno negli Stati Uniti. Il singolo ha conquistato la prima posizione anche in Canada, Australia, Germania, Italia, Svezia, Giappone e ha ottenuto ottimi riscontri in diversi altri paesi. \u00c8 stato certificato disco di platino dalla RIAA per le vendite di oltre un milione di copie nei soli Stati Uniti.\nLa canzone \u00e8 anche disponibile in due raccolte di Bryan Adams: \"The Best of Me\" e \"Anthology 1980-2005\" (disco 2).\nLa canzone \u00e8 stata utilizzata anche nel Pavarotti &amp; Friends organizzato dal tenore modenese, per chiudere il concerto.\nContesto e scrittura.\nIl titolo della canzone \u00e8 ispirato al motto dei moschettieri: \"tutti per uno, uno per tutti\" (in inglese \"All for one, and one for all\").\nContenuto.\nLo stile della canzone \u00e8 stato fortemente influenzato dalla musica rock e pop degli anni '80. I testi fanno riferimento all'amore e all'amicizia.\nBryan Adams ha affermato in un'intervista che il trio voleva accreditarsi sotto le iniziali di \"Adams, Stewart, Sting\", ma la casa discografica respinse l'idea. \nTracce.\n "}
{"id": "1089939", "revid": "154893", "url": "https://it.wikipedia.org/wiki?curid=1089939", "title": "Villa Le Macine", "text": "Villa Le Macine si trova in via Casamorata a Firenze. La sua origine \u00e8 anteriore al 1100. Nel 1100 fu propriet\u00e0 della marchesa Willa, madre di Ugo di Brandeburgo, barone di Toscana, ricordato da Dante Alighieri nella Divina Commedia:\nPropriet\u00e0 dei Boni-Tosinghi.\nAlla fine del XIII secolo divenne propriet\u00e0 della famiglia Boni, che la ebbe per pi\u00f9 di un secolo, poi pass\u00f2 ai Boni-Tosinghi, a causa del matrimonio fra una donna della famiglia Boni con un Tosinghi. La villa, insieme ai poderi, prese il nome Le Macine, da un mulino qui esistente. Nel 1530 i Boni e i Tosinghi furono esiliati perch\u00e9 nella villa si riunivano persone sospette, i Catellini, gli Strozzi, i Corsini, i Della Stufa, gli Alamanni e i Martelli. Queste persone erano considerate nemiche dei Medici perch\u00e9 favorevoli alla repubblica. Matteo Boni, suocero di Ceccotto Tosinghi, fu giustiziato perch\u00e9 aveva ucciso, a sua volta, un colono dei Medici mentre, per tornare alla villa, percorreva via Santa Marta insieme al genero Ceccotto, che era rientrato dall'esilio. A causa di questo delitto la villa delle Macine fu confiscata da Cosimo I e Ceccotto dovette tornare in esilio.\nPropriet\u00e0 dei Conti e poi dei Medici.\nLe Macine divenne un quartiere militare e, nel 1536, fu donata da Cosimo I a Giovanni Conti che la restaur\u00f2. La famiglia Conti ebbe la villa fino al 1649, anche se nel 1615 essa era gi\u00e0 passata ad un \"Belforte\" che agiva a favore di Don Giovanni de' Medici. Poi egli compr\u00f2 la villa per Livia Vernazza, cortigiana, che vi dimor\u00f2 per un periodo insieme a Giovanni de' Medici.\nDal 1625 al 1629 abitarono nella villa il cardinale Leopoldo de' Medici, figlio di Cosimo I, dal 1629 al 1634 un altro cardinale mediceo, Carlo di Ferdinando I, dal 1634 al 1639 il figlio di Livia Vernazza, Gianfrancesco Maria. La sfortunata Livia Vernazza, alla quale era stato permesso di ritornare alla villa dopo essere stata incarcerata e poi rinchiusa in un monastero, vi mor\u00ec il 5 agosto 1654. Essa lasci\u00f2 la sua propriet\u00e0 ai Padri Celestini di San Michele Visdomini.\nSuccessive propriet\u00e0.\nNel 1667 la villa divenne propriet\u00e0 dei fratelli Lodovico e Ferdinando Incontri, i quali, successivamente, la vendettero al pittore Francesco Cardi da Cigoli. Quindi furono gli Strozzi i nuovi proprietari, essi ampliarono la villa, arricchendola anche di una collezione archeologica.\nI successivi proprietari furono, nel 1815 i Feroni e poi i Biondi.\nNel 1824 la villa divenne propriet\u00e0 del Casamorata, che fece costruire una chiesetta, l'Oratorio di San Raffaello, dedicato alla Santissima Croce, sulla strada omonima, e vi fece scavare il sepolcreto, lo arricch\u00ec di reliquie, di un organo, vi fece costruire la sagrestia, fece s\u00ec che fossero i Padri Cappuccini a celebrarvi la Messa.\nNel 1881 la villa, che era andata in decadenza, fu acquistata dall'attore livornese Ernesto Rossi, che la fece restaurare. Molti reperti archeologici furono portati al Museo Etrusco nel Museo archeologico nazionale di Firenze. Il Rossi mor\u00ec il 4 giugno 1896 e la figlia Evelina con i propri discendenti ne rimase proprietaria fino al 1928, quando la vendette a Candido Vanni di Poggibonsi, il quale ripristin\u00f2 l'oratorio."}
{"id": "1089947", "revid": "13102", "url": "https://it.wikipedia.org/wiki?curid=1089947", "title": "Antoine du Verdier", "text": "Biografia.\nEra consigliere del re e controllore generale di Lione.\nDi lui abbiamo:"}
{"id": "1089957", "revid": "741864", "url": "https://it.wikipedia.org/wiki?curid=1089957", "title": "Niccol\u00f2 Matas", "text": "\u00c8 noto soprattutto per essere stato l'artefice della facciata della Basilica di Santa Croce a Firenze.\nBiografia.\nNato ad Ancona nel 1798, era membro della nutrita comunit\u00e0 ebraica cittadina; la sua famiglia era di origine spagnola. Mostrando un buon talento per le attivit\u00e0 artistiche, il Comune di Ancona finanzi\u00f2 i suoi studi; grazie a questo aiuto economico, in un primo tempo studi\u00f2 all'Accademia di Belle Arti a Roma e in seguito alle accademie di Venezia e di Vicenza; durante i suoi anni di formazione entr\u00f2 in contatto con Antonio Canova e Leopoldo Cicognara.\nSanta Croce e le altre opere fiorentine.\nIn seguito (nel 1825) si trasfer\u00ec a Firenze dove divenne docente della locale Accademia dal 1825 e dove si svolse gran parte della sua attivit\u00e0 come architetto. In questi anni si stabil\u00ec un duraturo legame con il ricchissimo imprenditore e mecenate di origine russa Anatolio Demidoff.\nMatas fu uno tra gli architetti pi\u00f9 importanti che seguissero lo stile neogotico nel capoluogo toscano, anche se talvolta le sue opere seguono un linguaggio pi\u00f9 classico, influenzato dal purismo toscano. Ricevette alcune importantissime commissioni, tra le quali la Villa e il parco di San Donato per i principi russi Demidoff (1835). Pi\u00f9 di dieci anni dopo (1851), sempre per Anatolio Demidoff, costru\u00ec il Museo Napoleonico presso la Villa di San Martino all'Isola d'Elba.\nA partire dal 1837 si dedic\u00f2 all'opera che lo rese celebre: la facciata per la Basilica di Santa Croce, che ne era da sempre priva e per la cui progettazione esisteva in quegli anni un acceso dibattito artistico. Erano gli anni in cui la sensibilit\u00e0 artistica dominante sentiva l'esigenza di completare le grandi opere architettoniche del passato che erano rimaste, per motivi contingenti, incomplete.\nI primi due progetti del Matas per Santa Croce erano neogotici ma, nell'intento di armonizzare la nuova facciata con la vicina Cappella dei Pazzi, nel 1854 elabor\u00f2 un terzo progetto che poi fu quello definitivo. Per esso, Matas dichiar\u00f2 di essersi ispirato al progetto del Cronaca architetto a cui nel Quattrocento era stato commissionato il disegno della facciata della chiesa. L'opera del Matas, realizzata tra il 1854 e il 1863 segue pertanto quegli stilemi dell'architettura romanica e gotica fiorentina che erano ancora vivi nella Firenze del Quattrocento. Durante la realizzazione si valse della collaborazione dello scultore Giovanni Dupr\u00e8. Della stella di Davide che compare sopra il portale centrale si disse che fosse un tacito omaggio alla sua religione ebraica, ma la cosa non \u00e8 documentata. Nel 1886, a 14 anni dalla sua morte, il Matas fu sepolto sotto la soglia di ingresso della Basilica di Santa Croce; questa decisione fu presa dal Parlamento per onorare l'architetto che aveva dato forma alla facciata di quello che \u00e8 considerato il pantheon degli italiani.\nSulla lapide si legge:\nUna lapide posta sulla facciata ne ricorda l'autore. Dal 1842 fu tra i partecipanti al dibattito e al successivo concorso per la facciata di Santa Maria del Fiore, che come Santa Croce ne era da sempre priva. Il concorso venne invece vinto da Emilio De Fabris. Tra il 1850 e il 1855 progett\u00f2 il Cimitero delle Porte Sante.\nSul lato sud della Basilica, all'altezza del rosone \u00e8 possibile notare un'ulteriore targa con l'iscrizione \"NICOLA MATAS - III MAGGIO MDCCCLXIII -\" (data inaugurale della facciata realizzata dall'architetto anconetano).\nSempre a Firenze cur\u00f2 il ripristino del palazzo Bartolini Baldelli (1826).\nOpere anconitane.\nNel corso di tutto l'anno 1835 lavor\u00f2 molto nella sua citt\u00e0 natale: ad Ancona ebbe l'incarico di progettare le decorazioni del Teatro delle Muse, l'albergo diurno di Piazza Roma e il primo stabilimento balneare della citt\u00e0: i Bagni Dorici; nel progettare quest'ultima struttura, con pianta ottagonale regolare, isolata nel mare e sostenuta da palafitte, trasse ispirazione dal vicino Lazzaretto, che Luigi Vanvitelli aveva costruito su di un'isola artificiale pentagonale da lui stesso progettata.\nAd Ancona si occup\u00f2 anche di restauri, tra cui quello importante del campanile e della cupola del Duomo, per la quale realizz\u00f2 un nuovo lanternino.\nPubblicazioni.\nPubblic\u00f2 libri e opuscoli sulla realizzazione delle sue opere, tra i quali si ricordano: "}
{"id": "1089962", "revid": "1632387", "url": "https://it.wikipedia.org/wiki?curid=1089962", "title": "Children of Bodom", "text": "I Children of Bodom sono stati un gruppo musicale melodic death metal finlandese formatosi nel 1993 a Espoo.\nIl gruppo prende il nome dal lago Bodom, situato nei pressi della loro citt\u00e0 d'origine, e conosciuto per il massacro omonimo.\nStoria del gruppo.\nGli esordi (1993-1997).\nI Children of Bodom furono fondati nel 1993 con il nome IneartheD dal chitarrista Alexi Laiho e dal batterista Jaska Raatikainen. Entrambi i musicisti si conoscevano fin dall'infanzia e avevano perci\u00f2 iniziato insieme ad avvicinarsi all'heavy metal e specialmente al death metal e a gruppi come gli Stone, gli Entombed e gli Obituary. Dopo poche settimane dalla fondazione, il bassista Samuli Miettinen complet\u00f2 la prima formazione del gruppo, permettendo cos\u00ec agli IneartheD di registrare il loro primo demo, intitolato \"Implosion of Heaven\", pubblicato nell'agosto 1993.\nNel 1995 Samuli, il maggiore compositore del gruppo, dovette lasciare la band dopo due anni di permanenza in seguito al trasferimento della sua famiglia negli Stati Uniti. Egli fu sostituito da Henkka \"Blacksmith\" Seppala, musicista che i due fondatori avevano conosciuto anni prima a scuola, e Alexi divenne il principale autore dei brani degli IneartheD. Intanto Jaska aveva ingaggiato un nuovo chitarrista per la band, Alexander Kuoppala, e un tastierista, Jani Pirisjoki, con i quali il gruppo pubblic\u00f2 il suo secondo demo nel 1996.\nCon la nuova formazione gli IneartheD registrarono anche un terzo demo, intitolato \"Shining\", che assicur\u00f2 alla band la partecipazione ad alcuni piccoli concerti. Dopo questa uscita, Alexi licenzi\u00f2 Pirisjoki e assunse come nuovo tastierista un amico di Jaska, il talentuoso pianista Janne Wirman. Questo nuovo ingresso port\u00f2 nuove influenze musicali alla band, le stesse che assicureranno il futuro successo del gruppo.\nNel 1997 gli IneartheD cominciarono a registrare per una piccola etichetta belga il loro primo album, intitolato \"Something Wild\". Il disco presentava alcune tracce che saranno, come nel caso di \"Lake Bodom\", \"The Nail\" e \"Touch like angel of death\", delle pietre miliari per il futuro del gruppo. Poco dopo l'inizio delle registrazioni, la band fu contattata dalla Spinefarm Records che assicur\u00f2 un contratto al gruppo e la pubblicazione del disco in Finlandia. Per svincolarsi dal contratto che la legava all'etichetta belga, la band dichiar\u00f2 lo scioglimento e cambi\u00f2 il suo nome in Children of Bodom, ispirandosi ai tragici omicidi avvenuti nel massacro del lago Bodom.\nGenere.\nDi base la loro musica \u00e8 un Melodic death metal di matrice scandinava con parti neoclassiche; tuttavia hanno inglobato nel tempo svariate sonorit\u00e0, a partire da influenze Black metal nell'uso della voce e di alcune atmosfere (soprattutto il primo album e il secondo) fino ad alcuni riff di chitarra simili al thrash metal (specialmente nel quarto e quinto album). Inoltre, se si escludessero le parti vocali, potrebbero essere rilevabili in tal caso anche sonorit\u00e0 di Heavy metal neoclassico (come nel terzo album). Da sottolineare infatti che Alexi Laiho afferma di accettare come influenze sia black metal ,sia death metal sia thrash metal, precisando quindi nessuna attinenza col power metal riguardo la sua musica. Alcuni critici vista molte similitudini di elementi tipici di varie band di metal estremo scandinave (come il frequente uso della \"scala minore naturale\" e della \"scala minore armonica\") l'hanno definito \"Scandinavian Metal\".\nLe influenze di Alexi Laiho, il compositore delle musiche della band, sono da ricercare in vari artisti: come la Black metal band norvegese Darkthrone, i chitarristi Mark Knopfler, Steve Vai, Zakk Wylde e nella glam rock band Poison.\nAltre influenze arrivano dalla \"musica classica\", soprattutto Mozart e Beethoven.\nTuttavia, la fonte ufficiale della band descrive la loro musica come un melodic death metal che ha toccato molti stili musicali diversi nel loro celebre sound, portando (a loro dire) critici e fan ad etichettarli come, oltre appunto melodic death metal, anche symphonic black metal, thrash metal e Neoclassical metal.\n\"Something Wild\" (1997-1999).\nCon l'intenzione di promuovere l'uscita di \"Something Wild\", il gruppo partecip\u00f2 ad un concerto della band symphonic black metal Dimmu Borgir a Helsinki nel tardo 1997 e grazie a questo show fu contattato dalla Nuclear Blast, che assicur\u00f2 ai Children of Bodom un contratto per la pubblicazione dei loro dischi in tutta Europa.\n\"Something Wild\" fu cos\u00ec ufficialmente pubblicato nel novembre 1997 insieme al video musicale del brano \"Deadnight Warrior\", diretto da Mika Lindberg con un budget di soli 1000\u20ac. Nel disco si sentirono molto le influenze di Yngwie Malmsteen, una delle principali influenze del gruppo. Nel 1998 la band partecip\u00f2 ad un tour Europeo insieme agli Hypocrisy, ai The Kovenant e agli Agathodaimon.\nMesi dopo la fine del tour, il gruppo pubblic\u00f2 due nuovi singoli, \"Towards Dead End\" e \"Children of Bodom\"; quest'ultimo fu inserito in una compilation della Spinefarm Records, rimanendo nelle classifiche finlandesi per molte settimane consecutive. Nel settembre dello stesso anno la band part\u00ec per un nuovo tour.\n\"Hatebreeder\" e \"Follow the Reaper\" (1999-2002).\nDue anni dopo, nel 1999, dopo quasi un anno di registrazioni, i Children of Bodom pubblicarono il loro secondo album, intitolato \"Hatebreeder\". Prima dell'uscita ufficiale, fu pubblicato in Finlandia, accompagnato da un video musicale, il singolo \"Downfall\", che fu nuovamente inserito nelle classifiche Europee.\nNel luglio 1999 questi successi permisero ai Children of Bodom di organizzare tre concerti in Giappone insieme ai Sinergy e agli In Flames. Proprio durante questi show fu registrato il primo disco live del gruppo, intitolato \"Tokyo Warhearts - Live in Japan\".\nTerminata una nuova serie di tourn\u00e9e, i Children of Bodom tornarono negli \"Abyss studio\" di Peter T\u00e4gtgren in Svezia, nei quali avevano registrato tutte le precedenti pubblicazioni, per iniziare a produrre le tracce per un nuovo album. In questo periodo furono registrate otto tracce, tra cui la celebre \"Kissing the Shadows\".\nLe registrazioni definitive presero luogo nell'agosto-settembre 2000 e il nuovo album, intitolato \"Follow the Reaper\", usc\u00ec nel tardo 2001 in tutto il mondo insieme al video della traccia \"Everytime I Die\", prodotto col regista finlandese Tuukka Temonen.\n\"Hate Crew Deathroll\" e \"Are You Dead Yet?\" (2002-2007).\nNel febbraio del 2002 i Children of Bodom iniziarono a comporre nuove tracce per il loro successivo album. Le registrazioni presero luogo nell'agosto dello stesso anno e nel gennaio 2003 l'album usc\u00ec in Finlandia con il titolo definitivo \"Hate Crew Deathroll\". Il disco rimase nelle classifiche per un totale di tre settimane, diventando il primo album della band ad essere catalogato come disco d'oro.\nI Children of Bodom iniziarono il loro primo tour mondiale nel 2003 e lo terminarono nel tardo 2004, ottenendo vari \"tutto esaurito\" che portarono fama al gruppo anche in Nord America. Durante il tour per\u00f2 Alexander decise di lasciare il gruppo a causa di problemi personali; venne sostituito da Roope Latvala, fondatore del seminale gruppo metal finnico Stone e idolo chitarristico di Laiho, con cui suonava nella speed power metal band Sinergy, che si propose personalmente per dare una mano. Inizialmente venne presentato come un \"session member\" e si sarebbe fatto da parte quando fosse stato trovato un rimpiazzo, ma fin\u00ec col diventare membro ufficiale della band. La nuova formazione suon\u00f2 per la prima volta il 16 agosto a Mosca.\nTerminati i concerti, i Children of Bodom pubblicarono un EP intitolato \"Trashed, Lost &amp; Strungout\" come anticipazione dell'atteso studio album. Nel tardo 2005 fu pubblicato \"Are You Dead Yet?\", che present\u00f2 un nuovo stile musicale del gruppo, dai tratti pi\u00f9 semplici e caratterizzato da riff di chitarra pi\u00f9 pesanti. L'album divenne il maggiore successo commerciale della band, ottenendo la premiazione di disco d'oro in Finlandia e salendo alla posizione numero 16 in Germania e in Svezia e alla numero 17 in Giappone. Tra le canzoni da ricordare ci sono la title-track, \"Living Dead Beat\" e \"Trashed, Lost &amp; Strungout\". Il primo singolo ad essere estratto da questo nuovo album fu \"In Your Face\". La band part\u00ec per il tour europeo qualche settimana dopo la pubblicazione dell'album, arrivando in Italia il 2 gennaio 2006; la data di Stoccolma venne registrata per il primo DVD dal vivo \"Stockholm Knockout Live: Chaos Ridden Years\" pubblicato nel 2007\nNel giugno 2006 la band partecip\u00f2 al tour Unholy Alliance in America, suonando assieme a Slayer, Lamb of God, Mastodon e Thine Eyes Bleed, e prese parte anche all'edizione europea del medesimo tour, in cui i Mastodon vennero sostituiti dagli In Flames.\n\"Blooddrunk\" (2007\u20132009).\nDa aprile a maggio 2008, dopo la registrazione del loro nuovo album, \"Blooddrunk\", hanno preso parte al Gigantour, che vedeva come headliner i Megadeth, assieme ad altre band coinvolte quali In Flames, Job for a Cowboy e High on Fire.\nSempre nel 2008, fino al 10 ottobre, la band \u00e8 stata impegnata in un tour da headliner negli Stati Uniti, accompagnati dai The Black Dahlia Murder e Between the Buried and Me. Alla fine del tour, assieme ai Machine Head, hanno supportato gli Slipknot nel loro tour europeo a novembre, e a febbraio i Cannibal Corpse e i Diablo.\nLa canzone \"Done with Everything, Die for Nothing\", dell'album \"Blooddrunk\", \u00e8 stata inserita tra le 85 canzoni del videogioco Guitar Hero 5.\n\"Skeletons in the Closet\" (2009-2010).\nIl 22 settembre 2009 \u00e8 stato pubblicato \"Skeletons in the Closet\", un album di cover, che include anche 4 tracce nuove.\nAlcuni fra gli artisti reinterpretati sono Suicidal Tendencies, Alice Cooper, Slayer, Iron Maiden, Andrew W.K., Sepultura, Billy Idol e Britney Spears.\nIl 15 giugno 2010, sul sito ufficiale dei Children of Bodom, \u00e8 stato annunciato che la band ha iniziato le registrazioni per il nuovo album, Relentless Reckless Forever. Come viene comunicato sullo stesso sito, sar\u00e0 nei negozi a partire dall'8 marzo 2011 e sar\u00e0 accompagnato da un tour mondiale, \"The Ugly World Tour\".\n\"Relentless Reckless Forever\" (2011-2012).\nL'8 marzo 2011 viene alla luce il settimo album del gruppo di Espoo pubblicato da Spinefarm Records / Universal Music. Preceduto dal singolo Was It Worth It?, \"Relentless Reckless Forever\" sancisce un ritorno da parte della band ad uno stile che caratterizzava i primi due lavori, abbandonando le influenze thrash dei precedenti \"Are You Dead Yet?\" e \"Blooddrunk\" verso un power metal estremizzato. Il disco \u00e8 uscito in diverse versioni: CD, CD+DVD Digipack in edizione limitata, Vinile LP e l'edizione limitata di una Super Deluxe Edition contenente CD, DVD e un esclusivo libro fotografico di 64 pagine.\nIl 20 gennaio 2012 l'album \"Relentless Reckless Forever\" ha vinto un premio Emma come \"Album metal dell'anno\" durante gli Emma gaala tenutisi alla Barona Areena di Espoo.\n\"Halo of Blood\" (2013).\nIl 19 marzo 2013 il gruppo annuncia che il titolo del nuovo album sar\u00e0 \"Halo of Blood\", oltre a mostrare l'immagine di copertina. L'uscita \u00e8 prevista per il 6 giugno 2013 in Europa e per l'11 giugno nel Nord America. Il disco sar\u00e0 distribuito dalla Nuclear Blast Records ad esclusione del Giappone, dove la band ha un contratto con la Marquee Inc.\n\u00c8 stato inoltre annunciato il tour di presentazione del disco in Nord America. La band sar\u00e0 accompagnata da Rob Zombie, Mastodon e Amon Amarth.\n\"I Worship Chaos\" (2014-2017).\nIn seguito al tour durato fino al 2014, nel 2015 i Children of Bodom registrano il nuovo album. La band a fine maggio annuncia che Roope Latvala, chitarrista del gruppo, aveva lasciato la band prima dell'incisione del nuovo disco. Qualche giorno pi\u00f9 tardi \u00e8 stato annunciato che Antti Wirman (fratello del tastierista) suoner\u00e0 con la band per tutto il tour estivo del 2015. A giugno viene annunciato il titolo del nuovo album, seguito dalle tracce che lo compongono. L'album porta il titolo di \"I Worship Chaos\". Il frontman Alexi Laiho annuncia che sar\u00e0 un album molto oscuro e violento nel loro stile. L'album verr\u00e0 distribuito via Nuclear Blast dal 2 ottobre 2015 in tutto il mondo. All'inizio del 2016 i Children Of Bodom annunciano tramite social network l'entrata di Daniel Freyberg (Ex Norther) nella band come membro ufficiale, che prender\u00e0 il posto di Roope Latvala per le parti di chitarra ritmica.\n\"Hexed\" e lo scioglimento (2018-2020).\nIl 28 novembre 2018 la band annuncia i dettagli relativi al decimo album in studio: titolo, copertina, data di uscita e tracklist; nel periodo successivo vengono proposti alcuni brani in anteprima. Il disco esce l'8 marzo 2019 per la Nuclear Blast con il titolo di \"Hexed\", e mostra una certa continuit\u00e0 nelle atmosfere e nelle sonorit\u00e0 con quanto fatto nei precedenti due album.\nIl 1 novembre 2019 viene annunciato che il bassista Henkka T. Blacksmith, il batterista Jaska W. Raatikainen e il tastierista Janne Wirman lasceranno la band dopo l'ultimo concerto che terrano il 15 dicembre a Helsinki.\nLa storia dei Children of Bodom si chiude definitivamente il 16 dicembre 2019 dopo l'ultimo concerto in terra finlandese.\nIl 15 marzo 2020 l'ex cantante Alexi Laiho annuncia la formazione di un nuovo supergruppo, Bodom After Midnight, chiamato come la seconda traccia di \"Follow The Reaper\"; Laiho non ha potuto mantenere il vecchio nome Children of Bodom in quanto ne ha ceduto i diritti agli altri membri.\nLa morte di Laiho (2020).\nNegli ultimi giorni del 2020 Alexi Laiho, cofondatore e storico frontman della band, muore all'et\u00e0 di 41 anni a causa di problemi di salute, di cui gi\u00e0 soffriva da qualche anno."}
{"id": "1089964", "revid": "767487", "url": "https://it.wikipedia.org/wiki?curid=1089964", "title": "Fragile (album Fiorella Mannoia)", "text": "Fragile \u00e8 un album pubblicato il 1\u00ba febbraio 2001 da Fiorella Mannoia, prodotto e arrangiato da Piero Fabrizi per la Durlindana (Catalogo: COL 4998942) e distribuito dalla Sony BMG. Nell'album Fiorella Mannoia ha riproposto \"Il pescatore\", una delle canzoni pi\u00f9 note del cantautore genovese Fabrizio De Andr\u00e9, portandolo di nuovo al successo. Nell'album \u00e8 compreso anche un duetto con Francesco De Gregori in \"L'uccisione di Babbo Natale\", brano da lui composto.\nSuccesso commerciale.\n\"Fragile\" raggiunge la seconda posizione nella classifica italiana, mantenendo la top 20 per dieci settimane, divenendo il 34\u00ba disco pi\u00f9 venduto nel 2001. Viene certificato doppio disco di platino con oltre 200.000 copie vendute."}
{"id": "1089965", "revid": "2163579", "url": "https://it.wikipedia.org/wiki?curid=1089965", "title": "Wouter Bos", "text": "Esponente del Partito del Lavoro, ha ricoperto la carica di Ministro delle finanze dei Paesi Bassi e di vice primo ministro nel Governo Balkenende IV dal 22 febbraio 2007 al 23 febbraio 2010.\nDopo la caduta del governo, ha deciso di ritirarsi dalla politica."}
{"id": "1089966", "revid": "153918", "url": "https://it.wikipedia.org/wiki?curid=1089966", "title": "Messa di Bolsena", "text": "La Messa di Bolsena \u00e8 un affresco (circa 500x660 cm) di Raffaello e aiuti, databile al 1512 e situato nella Stanza di Eliodoro, una delle Stanze Vaticane. Raffigura il miracolo eucaristico di Bolsena.\nStoria.\nI primi disegni per gli affreschi della stanza poi detta di Eliodoro, dal soggetto di questo affresco, vennero approntati da Raffaello gi\u00e0 nell'estate del 1511, quando i lavori alla Stanza della Segnatura non erano ancora terminati. In particolare la scelta dei soggetti, legati a interventi miracolosi per la salvaguardia della Chiesa, venne suggerita dal pontefice e rifletteva il duro momento dopo le sconfitte contro i francesi, che avevano portato alla perdita di Bologna e alle minacce continue di eserciti stranieri nella penisola. Il pontefice, tornato a Roma nel giugno di quell'anno, aveva fatto voto di non radersi pi\u00f9 la barba finch\u00e9 non avesse liberato l'Italia dagli stranieri, infatti in tutte le nuove scene compare barbuto.\nLa \"Messa di Bolsena\" \u00e8 in genere riconosciuta come la seconda scena ad essere affrescata nella stanza dopo la \"Cacciata di Eliodoro\", nel corso del 1512, come testimonia anche l'iscrizione nello sguancio della finestra: . Su questa parete il Bramantino aveva precedentemente affrescato, qualche anno prima, figure di condottieri. La scena di Raffaello evoca la particolare devozione del papa verso l'eucaristia. Dopo il rovesciamento delle alleanze del 1512, che aveva portato un trionfo momentaneo del pontefice, Giulio II si volle far ritrarre in maniera pi\u00f9 evidente negli affreschi, come si nota dal confronto con gli schizzi preparatori. Durante la Repubblica Romana instaurata dai giacobini e successivamente nel periodo napoleonico, i francesi elaborarono alcuni piani per staccare gli affreschi e renderli portabili. In fatti, venne espressero il desiderio di rimuovere gli affreschi di Raffaello dalle pareti delle Stanze Vaticane e inviarli in Francia, tra gli oggetti spediti al Musee Napoleon delle spoliazioni napoleoniche, ma questi non vennero mai realizzati a causa delle difficolt\u00e0 tecniche e i tentativi falliti e disastrosi dei francesi presso la Chiesa di San Luigi dei Francesi a Roma.\nLa parte sinistra \u00e8 interessata da estesi restauri, all'origine di alcuni scadimenti qualitativi.\nDell'opera resta uno studio di figura femminile nelle collezioni del duca del Devonshire a Chatsworth.\nDescrizione e stile.\nLa frattura asimmetrica della finestra (larga 295\u00a0cm) che si apre nella parete costrinse Raffaello ad organizzare la scena su un piano rialzato al centro e due gruppi di figure in basso ai lati. Il miracolo eucaristico di Bolsena avvenne nel 1263, quando un sacerdote boemo, dubitante della transustanziazione, vide sgorgare gocce di sangue vivo da un'ostia durante la celebrazione eucaristica, che macchiarono anche il corporale, reliquia da allora custodita nel Duomo di Orvieto, nella cui diocesi ricade anche Bolsena. Vulgata vuole che l'avvenimento fosse stato riconosciuto da Urbano IV, il quale nel 1264 istitu\u00ec la festa del Corpus Domini con bolla Transiturus dalla sede apostolica in Orvieto. La scena celebrava il culto personale del papa, omaggiando al tempo stesso suo zio Sisto IV, che aveva promosso il culto del Corpus Domini, nonch\u00e9 il trionfo della Chiesa nel concilio Lateranense aperto nel maggio 1512.\nLa scena \u00e8 impostata in masse equilibrate, ma con una simmetria piuttosto libera, di estrema naturalezza, variando la successione dei gradini che portano alla zona superiore dell'altare e disponendo in maniera diversa le masse ai lati. La tensione appare contenuta, come interiorizzata dagli astanti. Sullo sfondo di una basilica classicheggiante aperta sul cielo (proprio come nella \"Scuola di Atene\"), l'artista isol\u00f2 l'altare attraverso la massa scura di un'esedra lignea, una specie di coro rovesciato, cinquecentesco, da cui si sporgono due curiosi. Al centro si vede il blocco dell'altare, coperto da un telo a righe dorate e con una misurata natura morta di oggetti liturgici sopra, dove il sacerdote boemo sta celebrando la messa, seguito da numerosi chierichetti inginocchiati con ceri processionali in mano.\nDavanti a lui \u00e8 inginocchiato Giulio II, in tutta la pompa della sua posizione, con i gomiti appoggiati su un voluminoso cuscino con nappe agli angoli, retto da un faldistorio con intagli leonini. Ha alle spalle un gruppo di cardinali e pi\u00f9 in basso alcuni sediari pontifici attendono seduti. Tra i prelati sono stati riconosciuti Raffaele Riario, con le braccia incrociate al petto, e forse il cardinal Sangiorgio, con le mani giunte. Pi\u00f9 che un miracolo che accade, \u00e8 un miracolo che si ripete davanti al papa testimone.\nA sinistra si trova un gruppo di astanti sorpresi, in piedi o seduti in terra, che ripetono come se fossero attori i loro gesti ammirativi o dimostrativi. Se la ricostruzione storica \u00e8 ancora una proiezione immaginaria del passato, la ripetizione rituale del fatto si colloca nel presente: l'architettura all'antica, che indica un tempo remoto, \u00e8 solo uno sfondo.\nIl colore.\nI colori spiccano per un vivace contrasto, soprattutto sullo schermo del marmo bianco della gradinata. La straordinaria ricchezza dei colori \u00e8 stata provata a spiegare, a pi\u00f9 riprese, presupponendo rapporti con la pittura veneta e col confronto, diretto sul campo dell'affresco o indiretto, di artisti come Sebastiano del Piombo e Lorenzo Lotto: per Wackernagel (1909) fra Sebastiano avrebbe addirittura dipinto il gruppo dei cardinali, mentre per Zampetti (1503), il Lotto avrebbe ispirato il gruppo dei sediari, se non le dipinse direttamente (Longhi). Gamba parl\u00f2 di un rinnovato esempio tratto dalla pittura classica.\nOrtolani fu il primo a mettere un distinguo tra il colorismo veneziano e quello di Raffaello, sottolineando come il Sanzio chiudesse i toni in \"partiture singole, in ambienti cromatici dalla vasta composizione, con una libert\u00e0 che i veri tonalisti non ebbero mai\". Brizio poi capovolse il tradizionale rapporto tra Raffaello e Sebastiano del Piombo, notando come l'influenza tra i due non procedette necessariamente dal secondo verso il primo, e come anzi le valutazione critiche si erano forse troppo assestate su uno schematismo ormai infruttuoso: il colore dopotutto \u00e8 sempre stato un argomento centrale dell'arte raffaellesca, fin dalle prime opere nelle Marche, ininterrottamente collegate agli influssi lagunari, fino ai periodi fiorentino e romano."}
{"id": "1089968", "revid": "1745361", "url": "https://it.wikipedia.org/wiki?curid=1089968", "title": "Fragile", "text": ""}
{"id": "1089975", "revid": "6340", "url": "https://it.wikipedia.org/wiki?curid=1089975", "title": "Baldassarre Longhena", "text": ""}
{"id": "1089978", "revid": "36426", "url": "https://it.wikipedia.org/wiki?curid=1089978", "title": "Parco di Pratolino", "text": ""}
{"id": "1089980", "revid": "36426", "url": "https://it.wikipedia.org/wiki?curid=1089980", "title": "Anton Maria Ferri", "text": ""}
{"id": "1089983", "revid": "1305772", "url": "https://it.wikipedia.org/wiki?curid=1089983", "title": "Liboni", "text": "Liboni \u00e8 il cognome di pi\u00f9 personaggi:"}
{"id": "1089984", "revid": "244253", "url": "https://it.wikipedia.org/wiki?curid=1089984", "title": "Il lupo", "text": ""}
{"id": "1089985", "revid": "110157", "url": "https://it.wikipedia.org/wiki?curid=1089985", "title": "Side Three", "text": "Side three \u00e8 un album di Adrian Belew, pubblicato nel 2006"}
{"id": "1089987", "revid": "547034", "url": "https://it.wikipedia.org/wiki?curid=1089987", "title": "Genere dei sostantivi nella lingua italiana", "text": "Nella lingua italiana, il genere del sostantivo (maschile e femminile) \u00e8 normalmente arbitrario, nel senso che non \u00e8 strettamente legato al significato di un nome. Non esiste infatti una logica stringente per cui il sostantivo \"domenica\" debba essere femminile e \"fiore\" debba essere maschile (in francese, ad esempio \u00e8 esattamente il contrario: \"le dimanche, la fleur\", anche se in questa lingua la maggior parte delle volte il genere dei sostantivi coincide con quello in italiano, con numerose eccezioni).\nIl genere grammaticale coincide spesso con il sesso nel caso dei nomi di persona. Ma si pu\u00f2 osservare che in italiano alcuni morfemi alla fine delle parole (desinenze), in particolare di sostantivi e aggettivi, non indicano univocamente il genere grammaticale, tanto meno un genere biologico. Per esempio la terminazione -a al singolare \u00e8 comune a parole di genere grammaticale sia maschile (per esempio \"problema) sia femminile (\"pianta), oltre che caratteristica di alcuni plurali di valore collettivo con genere grammaticale femminile (\"le lenzuola, le uova,\" al singolare \"il lenzuolo, \"l'uovo; vedi pi\u00f9 avanti). Le desinenze -e al singolare e -i al plurale possono essere di sostantivi sia maschili sia femminili storicamente derivati dalla terza declinazione latina e di aggettivi derivati dagli aggettivi latini della II classe, che fin dal latino risultano in buona parte indefiniti in relazione al genere, in particolare nelle forme dell'accusativo da cui prevalentemente derivano le parole italiane: per esempio \"la\" \"volpe, \"il leone, \"il/la\" \"parente, \"lieve (aggettivo invariabile al singolare); plurale \"le volpi, \"i leoni, \"i/le parenti, \"lievi; in latino rispettivamente accusativo singolare \"vulpem (concordato al femminile), \"leonem (maschile), \"parentem (\"genitore\", femminile e maschile), \"levem (femminile/maschile), accusativo/nominativo plurale \"vulpes, \"leones, \"parentes, \"leves). Anche la desinenza -o al singolare, affiancata a un plurale in -i, non ha impedito al comune sostantivo \"mano\" di conservare il genere grammaticale femminile: \"la mano, \"le mani.\nFemminile e maschile nei nomi di cosa.\nUn tipico caso di idioma che attribuisce il genere secondo criteri semantici (dunque secondo il significato) \u00e8 la lingua inglese. Il maschile e il femminile stanno per persone di sesso maschile e femminile, mentre il neutro sta per le cose. In italiano coppie di sostantivi che esistono al maschile e al femminile (dunque nomi dello stesso tipo lessicale) vengono considerate come coppie di sostantivi differenti, anche se spesso hanno un legame di significato:\nAltre volte, non vi \u00e8 alcun legame tra la versione maschile e quella femminile: \"il baleno, la balena, il panno, la panna, il caso, la casa\".\nIn alcuni casi, il genere interferisce con il numero: avremo quindi dei sostantivi maschili che, come \"l'uovo\", danno al plurale \"le uova\" diventando cos\u00ec femminili. Si tratta di irregolarit\u00e0 dovute a sostantivi di genere neutro in latino, il cui plurale andava regolarmente a terminare per \"-a\" (per questi casi, vedi voce plurale dei sostantivi nella lingua italiana).\nLa maggior parte delle parole astratte sono femminili.\nFemminile e maschile nei nomi di persona.\nL'unico tipo di sostantivo il cui genere \u00e8 dato da considerazioni logiche \u00e8 il nome di persona, come ad esempio \"professore e professoressa.\" Questo vale tanto per i nomi comuni che per quelli propri.\nSpesso si hanno sostantivi completamente differenti per il maschile e il femminile: \"la nuora, il genero.\"\nAltre volte, il sostantivo maschile viene usato normalmente anche per indicare una donna: \"l'avvocato, il chirurgo.\" Spesso \u00e8 il contesto storico o linguistico a determinare se il sostantivo femminile esiste: se una volta il sostantivo \"ministra\" era considerato inesistente, adesso si sta imponendo sempre di pi\u00f9, forse anche per via dell'influsso del neologismo francese \"la ministre\". D'altro canto, per indicare il maschile di parole come \"spia\" o \"casalinga\" non esiste un sostantivo corrispondente a meno che non si ricorra al meccanismo del neologismo nella maniera pi\u00f9 scherzosa o comunque deliberata (\"casalingo? spione?\").\nL'adattamento dal maschile al femminile si fa normalmente secondo flessione, dunque secondo accordo del morfema grammaticale finale:\" il bambino la bambina\". In questo caso, le regole di adattamento al genere rispecchiano a grandi linee quelle degli aggettivi.\n1) I sostantivi che terminano in \"-o\" formano il femminile cambiandolo in \"-a\": \"il poliziotto, la poliziotta, il maestro, la maestra.\"\n2) I sostantivi maschili che terminano in \"-e\" conservano in genere questa terminazione: \"il presidente, la presidente, il cantante, la cantante;\" normalmente, si tratta di sostantivi basati sul participio presente di un verbo.\nNumerosi sono comunque i fenomeni devianti da questa regola:\nPu\u00f2 accadere che il genere del nome di persona contrasti con il sesso della persona. Per il femminile, avremo \"la guardia, la sentinella, la recluta\". Anche il sostantivo \"spia\" segue questo meccanismo. Per il maschile, si ricordano \"il contralto, il mezzosoprano\" e \"il soprano\": non si tratta di un'irregolarit\u00e0 in tutti i sensi perch\u00e9 i termini erano in origine aggettivi e si riferivano al \"canto\" o al \"registro\"; inoltre, questi ruoli venivano interpretati in genere da persone di sesso maschile. Scorretti sono usi non rari come \"la soprano\", laddove l'articolo si riferisce al sesso femminile della persona, ma si trova in aperta contraddizione morfologica con il genere maschile del nome (e in assenza di casi inversi come \"il recluta\").\nFemminile e maschile nei nomi di animale.\nVi \u00e8 normalmente una forma non marcata che indica una specie di animale: il \"gatto\" pu\u00f2 indicare entrambi i sessi. La forma femminile \"gatta\" indica solo l'individuo femminile se necessario.\nIn ogni caso, normalmente i nomi di animale sono \"promiscui\", nel senso che si ha una sola forma che indica sia individui di sesso maschile sia di sesso femminile. Per distinguerli, si dovr\u00e0 ricorrere ad una perifrasi:\" il maschio della scimmia, la femmina della scimmia\"; oppure \"la scimmia maschio e la scimmia femmina.\"\nI fenomeni pi\u00f9 eminentemente irregolari per quanto riguarda il genere nei nomi di animale sono i seguenti:\nGenere dei nomi di origine straniera.\nNel caso del genere dei sostantivi di origine straniera non si possono formulare delle regole fisse, ma delle linee di tendenza che possono trovarsi in contraddizione reciproca:\nIn casi del genere potrebbe essere di aiuto un dizionario, dato che si tratta di fenomeni molto difficilmente prevedibili: \u00e8 infatti un problema di natura pi\u00f9 lessicale che grammaticale."}
{"id": "1089998", "revid": "121557020", "url": "https://it.wikipedia.org/wiki?curid=1089998", "title": "Invasione austriaca delle Legazioni pontificie", "text": "L'invasione austriaca delle Legazioni pontificie rappresent\u00f2 il tentativo del governatore del Regno Lombardo-Veneto, Radetzky, dopo la sconfitta dell'esercito sardo di Carlo Alberto a Custoza, di consolidare la rioccupazione della Lombardia e con il rafforzamento della piazzaforte di Ferrara (che occupavano gi\u00e0 dal 1815) e l'attacco a Bologna, entrambe appartenenti allo Stato della Chiesa. L'invasione si concluse con un insuccesso poich\u00e9 la popolazione di Bologna si sollev\u00f2 cacciando gli austriaci (8 agosto 1848).\nAntefatti.\nIl 18-23 marzo 1848, con le cinque giornate di Milano, ebbe inizio la prima guerra di indipendenza, che coinvolse, oltre al grande esercito sardo, le pi\u00f9 piccole armate toscana e romana, nonostante le resistenze del Pontefice.\nIn particolare, il 24 marzo Pio IX permise la partenza, da Roma per Ferrara, di un corpo di spedizione al comando del generale Durando. Si trattava un totale di 7\u00a0500 uomini, ben muniti di artiglieria e reparti ausiliari. Ad essi si aggiunse, due giorni dopo, un corpo di volontari, affidato a Ferrari e, per la via (specie a Bologna), quest'ultimo raccolse migliaia di volontari, cosicch\u00e9 raggiunse la notevole forza di circa 12\u00a0000 armati, cui si aggregarono altri 1\u00a0200 guidati dal generale Zambeccari. Rapidamente le truppe romane si portarono nel Veneto austriaco, a Padova e Vicenza, evacuate dal d'Aspre per concentrarsi con il Radetzky a Verona, vera chiave dei possessi austriaci in Italia. \nDurando si apprestava al combattimento quando giunse notizia di una allocuzione pronunciata da Pio IX il 29 aprile, con la quale condannava la guerra all'Austria e chiedeva ai suoi militi mandati ai confini dello Stato solo di difendere l\u2019integrit\u00e0 e la sicurezza dei domini Pontifici.\nPur sconfessato dal suo capo di Stato, l'esercito \"romano\" non abbandon\u00f2 il campo e anzi si batt\u00e9 con grande valore a Vicenza, il 23 maggio, respingendo l'assalto di circa 20\u00a0000 Austriaci. Ma nulla poterono quando Radetzky, respinto ad occidente dall'esercito di Carlo Alberto a Goito, rovesci\u00f2 il fronte e port\u00f2 l'intero esercito (circa 40\u00a0000 uomini) direttamente su Vicenza. Durando venne investito il 10 giugno: ancora una volta i suoi accettarono battaglia e si comportarono assai bene ma dovettero, infine, capitolare. \nSecondo i patti, l'esercito del Durando consegn\u00f2 Vicenza e Treviso e promise di non combattere gli Austriaci per tre mesi. In cambio, venne loro permesso di evacuare oltre il Po.\nL'attacco dell'esercito austriaco.\nPoi venne la serie di scontri passati alla storia come la battaglia di Custoza, il 23-25 luglio. Di l\u00ec Carlo Alberto cominci\u00f2 una veloce, ma ordinata, ritirata verso l'Adda e Milano. Giunto Carlo Alberto in Milano, l\u00ec si svolse, il 4 agosto la battaglia di Milano, al termine della quale il sovrano si risolse a chiedere l'armistizio di Salasco. I preliminari vennero sottoscritte il 5, in attesa di successiva formalizzazione.\nGli Austriaci non avevano, tuttavia, atteso tanto per aggredire lo Stato della Chiesa: gi\u00e0 all'indomani di Custoza, una piccola unit\u00e0 austriaca aveva passato il Po, diretta a Ferrara. Ma era stata respinta a fucilate dagli abitanti di Sermide (ci\u00f2 che valse loro la medaglia come Citt\u00e0 benemerita del Risorgimento nazionale).\nNon appena, per\u00f2, Carlo Alberto si mise in marcia per Milano, gli uomini del Radetzky poterono organizzare una spedizione pi\u00f9 significativa: mentre Franz Joachim Liechtenstein marciava su Modena e Parma, per reinstaurare i deposti duchi, il generale Welden pass\u00f2 il Po verso Ferrara a partire dal 28 luglio. \nL'avanzata nello Stato della Chiesa si accompagn\u00f2 a saccheggi e richieste di riscatto: una volta occupata una localit\u00e0 \"ribelle\", i generali austriaci imponevano alla municipalit\u00e0 un'ingente somma di denaro. A volte la ottenevano, altrimenti provvedevano a rifornirsi direttamente.\nCos\u00ec facendo il Welden occup\u00f2 Ferrara e punt\u00f2 su Bologna. Qui, il podest\u00e0 Bianchetti cerc\u00f2 un accomodamento ed ottenne che le truppe restassero accampate fuori citt\u00e0.\nI combattimenti.\nIl giorno 8 in una trattoria, un ufficiale austriaco, avendo insultato un cittadino bolognese, fu disarmato e malmenato. \nIl Maresciallo Welden, avuta notizia del fatto, intim\u00f2 subito la ricerca e la consegna dei colpevoli con la pretesa della consegna immediata di alcuni ostaggi. Bianchetti offri in ostaggio se stesso, ma il popolo non lo permise.\nNel frattempo divamparono i combattimenti, e il tentativo degli austriaci di impadronirsi della citt\u00e0 venne rintuzzato a suon di fucilate. Tutte le campane suonarono a stormo, le porte della citt\u00e0 vennero chiuse, ed il popolo corse ad armarsi con tutto ci\u00f2 che riusciva a trovare in una citt\u00e0 nella quale, da mesi, erano assenti gli uomini validi pi\u00f9 favorevoli all'unificazione italiana, impegnati con i corpi volontari sui campi di battaglia oltre il fiume Po, nella prima fase della prima Guerra di Indipendenza.\nA fine giornata, verso il tramonto, gli austriaci sono respinti, e ricacciati fuori dalle mura attraverso l'ultima porta rimasta aperta, Porta Galliera.\nI Bolognesi ebbero quel giorno centodieci uomini fuori combattimento, mentre i nemici centottanta soldati, cinquecento di prigionieri circa e la perdita di alcuni cannoni.\nRagioni dell'insuccesso austriaco.\nPer valutare correttamente quei fatti, occorre considerare che: \nI Bolognesi ricevettero il plauso del ministro degli interni del governo pontificio, Odoardo Fabbri, in un proclama ai Romani, parl\u00f2 di \u201ctracotanza dell'insolente straniero\u201d, \u201ceroica difesa\u201d, \u201cattentato allo Stato della Chiesa\u201d.\nAvvenimenti successivi.\nLo stesso giorno in cui il Welden ripiegava le bandiere e prendeva mesto, la via del ritorno, a Vigevano Impero austriaco e Regno di Sardegna sottoscrivevano formalmente l'Armistizio di Salasco, che metteva fine alla prima fase della Prima guerra di indipendenza.\nEntrambi i contendenti principali (Carlo Alberto e Radetzky) sapevano che la tregua era temporanea: occorreva che una nuova guerra decidesse, definitivamente, della supremazia in Lombardia. Il momento venne il 22-23 marzo con la sconfitta sarda di Novara e l'armistizio del 24.\nA quel punto il Regno sardo usc\u00ec di scena, per alcuni anni. Radetzky regol\u00f2 gli ultimi conti con i patrioti lombardi, soffocando sul nascere alcuni tentativi di ribellione (Como) e reprimendo nel sangue altri (Brescia), mentre continuava l'assedio di Venezia. E fu libero di inviare un nutrito corpo di spedizione ad occupare la Toscana e di nuovo le Legazioni pontificie, cogliendo l'occasione offerta dalla fuga di Pio IX da Roma, il 24 novembre e dalla proclamazione della Repubblica Romana, il 9 febbraio."}
{"id": "1090000", "revid": "30610", "url": "https://it.wikipedia.org/wiki?curid=1090000", "title": "Pinocchio (programma televisivo)", "text": "Pinocchio era un programma televisivo d'approfondimento sociale e politico che dal 1997 al 1998 and\u00f2 in onda su Rai 1 in prima serata, successivamente (dal 1998 al 2000), a causa dei bassi ascolti sulla prima rete, and\u00f2 in onda su Rai 2 in seconda serata (dalle 22:30 fino a mezzanotte).\nA condurre il programma Gad Lerner che successivamente venne chiamato alla direzione del Tg1, per dimettersi pochi mesi dopo.\nTra i personaggi divenuti famosi grazie a questa trasmissione c'\u00e8 il giornalista Mario Giordano noto come il \"grillo parlante\", poi divenuto direttore di \"Studio Aperto\", de \"Il Giornale\" e di \"News Mediaset\"."}
{"id": "1090001", "revid": "287204", "url": "https://it.wikipedia.org/wiki?curid=1090001", "title": "La strana coppia (serie televisiva 2007)", "text": "La strana coppia \u00e8 una sitcom italiana prodotta nel 2007.\nLa serie \u00e8 ispirata all'omonima commedia di Neil Simon del 1965, gi\u00e0 portata sul grande schermo con un film omonimo nel 1968, e trasposta sul piccolo schermo dalla ABC con una serie televisiva omonima nel 1970.\nQuesta versione italiana, prodotta da RTI e realizzata da ITC Movie e Rodeo Drive per Italia 1, \u00e8 stata adattata per il pubblico dell'Italia: i protagonisti sono italiani (i loro nomi sono Oscar Masi e Felice De Santis detto \"Felix\"), \u00e8 ambientata a Milano, e anche le ambientazioni e le storie sono specifiche.\nLa serie \u00e8 interpretata dal duo comico Luca e Paolo, e la storia si basa sulla contrapposizione tra i due personaggi principali, Oscar e Felix, i cui caratteri sono completamente differenti.\nTrama.\nFelix, un trentacinquenne pignolo, maniacale e invadente, viene improvvisamente lasciato dalla moglie e sbattuto fuori di casa. Disperato, si precipita dall'amico Oscar, al contrario di lui disordinato, trasandato e menefreghista, che si offre a malincuore di ospitarlo per qualche tempo. Dal primo giorno di convivenza, la missione di Felix diventa quella di rendere la casa e la vita di Oscar precise e ordinate; Oscar ovviamente soffre terribilmente questa situazione, e mira a stabilire una situazione in cui sia il suo disordine a prevalere e non l'invadente pignoleria del coinquilino."}
{"id": "1090003", "revid": "767487", "url": "https://it.wikipedia.org/wiki?curid=1090003", "title": "La citt\u00e0 magica", "text": "La citt\u00e0 magica (\"Magic Town\") \u00e8 un film del 1947 diretto da William A. Wellman.\nTrama.\nRip Smith, un esperto di ricerche di mercato in via di licenziamento, crede di aver trovato nella cittadina di Grandview il \u201cmiracolo matematico\u201d, ovvero la cittadina che riunendo in s\u00e9 i tratti tipici di tutta l'America pu\u00f2 fungere da fonte inesauribile per affidabili, veloci ed economiche ricerche di mercato.\nBen presto, per\u00f2, i giornalisti del piccolo quotidiano locale scoprono il trucco, anche grazie all'intelligenza della caporedattrice Mary Peterman, che non crede alla \"copertura\" da societ\u00e0 di assicurazioni che Rip ha messo su per poter rivolgere domande in piena libert\u00e0 agli ignari abitanti.\nPer neutralizzare l'attivit\u00e0 del falso assicuratore, gli faranno credere di poter manipolare i dati raccolti, in modo da pilotare a proprio piacimento le scelte politiche ed economiche di tutto il Paese.\nMandati all'aria i progetti di Rip, Grandview pu\u00f2 cos\u00ec tornare al suo tranquillo anonimato.\nProduzione.\nIl film fu prodotto dalla Robert Riskin Productions. Venne girato in California, nella citt\u00e0 di Chico. Le riprese durarono dal 24 ottobre 1946 al giugno 1947.\nDistribuzione.\nDistribuito dalla RKO Radio Pictures, usc\u00ec nelle sale cinematografiche statunitensi il 7 ottobre 1947."}
{"id": "1090005", "revid": "767487", "url": "https://it.wikipedia.org/wiki?curid=1090005", "title": "Anto/Logicamente", "text": "anto/logicamente \u00e8 una raccolta pubblicata dagli Area nel 1977 per l'etichetta Cramps. Le musiche sono firmate da Patrizio Fariselli, Ares Tavolazzi e Paolo Tofani; i testi da \"Frankenstein\", alias Gianni Sassi. Le musiche di \"Area 5\" sono di Juan Hidalgo e Walter Marchetti. Art director: Gianni Sassi, Cesare Montalbetti. Designer: Edoardo Sivelli."}
{"id": "1090020", "revid": "838137", "url": "https://it.wikipedia.org/wiki?curid=1090020", "title": "K\u00e4rdla", "text": "K\u00e4rdla (in tedesco Kertell, in svedese K\u00e4rrdal, ) \u00e8 un ex comune dell'Estonia; classificato come comune urbano, era capoluogo della contea di Hiiumaa, nell'Estonia nord-occidentale.\nNell'ottobre 2013 \u00e8 stato soppresso e accorpato con K\u00f5rgessaare per costituire il comune di Hiiu, che a sua volta nel 2017 \u00e8 entrato a far parte del comune rurale di Hiiumaa.\nStoria.\nAffacciata sul Mar Baltico lungo la costa nord-orientale dell'isola di Hiiumaa, sorse nella prima met\u00e0 dell'Ottocento attorno ad un'industria tessile edificata nel 1829.\nInfrastrutture e trasporti.\nIl centro abitato \u00e8 servito da un piccolo aeroporto che sorge a circa dal centro cittadino."}
{"id": "1090023", "revid": "729019", "url": "https://it.wikipedia.org/wiki?curid=1090023", "title": "Corea (medicina)", "text": "La cor\u00e8a o c\u00f2rea (o chorea in latino) \u00e8 un quadro clinico di stampo neurologico.\nLa diminuzione dell'inibizione, mediata dalle vie neuronali extrapiramidali, determina movimenti patologici, detti \"cor\u00e8ici\" o \"coreiformi\", che possono interessare tutti i distretti corporei comprese le estremit\u00e0, che ruotano sul loro asse con movimenti rapidi, involontari, irregolari ed afinalistici.\nIl termine deriva dal greco \u03c7\u03bf\u03c1\u03b5\u03af\u03b1 (\"chor\u00e8ia\") attraverso il latino \"chor\u0115a\" o \"chor\u0113a\", col significato di \u00abdanza corale\u00bb, in riferimento ai suddetti movimenti.\nLa corea, nelle forme bilaterali o unilaterali, pu\u00f2 derivare da lesioni vascolari del sistema nervoso centrale o da disordini metabolici o endocrinologici quali l'ipertiroidismo.\nI movimenti tipicamente coreici accompagnano il parkinsonismo e le sindromi con manifestazioni coreiformi quali la febbre reumatica, il LES, l'ipertiroidismo, la malattia di Huntington, la neuroacantocitosi (Sindrome di McLeod) o la corea di Sydenham, nota anche come Ballo di San Vito.\nMovimenti coreici fisiologici possono essere individuati nel neonato, prima che sia completato lo sviluppo del controllo piramidale."}
{"id": "1090028", "revid": "1272592", "url": "https://it.wikipedia.org/wiki?curid=1090028", "title": "Pier Dandini", "text": "Biografia.\nFiglio di un Ottaviano, fratello minore dei pittori Cesare e Vincenzo Dandini, Pier (o Pietro) Dandini fu tra i pittori pi\u00f9 attivi a Firenze in epoca barocca. Sue opere si trovano in molte chiese cittadine, come San Frediano (affreschi nella cappella di San Bernardo), San Jacopo Soprarno (affreschi nella volta), San Giovannino degli Scolopi (affreschi nelle lunette), Santa Maria Maddalena de' Pazzi (affresco della cupola della Cappella Maggiore con l\"'Ascesa di Santa Maria Maddalena de' Pazzi con tutti i santi fiorentini\", 1701), Santa Maria Maggiore, San Giovannino dei Cavalieri (pala con la \"Decollazione del Battista\"), nell'ex convento di San Francesco de' Macci.\nAltre opere si trovano a Palazzo Corsini, alla Villa La Petraia (affreschi nella \"Cappella Nuova\") e alla Villa Bellavista vicino a Pistoia (affreschi), lavor\u00f2 anche all'interno del Palazzo Marchetti in centro a Pistoia con una serie di affreschi allegorici: \"Allegoria della pittura\"; Allegoria delle arti\"; \"Amor di virtu\" nello studiolo del vescovo Giovanni Matteo Marchetti; e nella volta della galleria con l'\"Allegoria della famiglia Marchetti\"; sempre a Pistoia lavor\u00f2 presso Palazzo Gatteschi nelle decorazioni degli affreschi nuziali con amorini a coppie in volo abbracciati o legati da nastri e tralci fioriti, per il matrimonio tra Pistoletto Gatteschi e Maria Francesca Bracciolini, celebrate nel 1707; a Pisa si trova una pala presso la Chiesa di Santa Caterina d'Alessandria; a Prato una pala di \"Dio Padre e santi\" nel Santuario della Madonna del Giglio; a Vinci un'\"Adorazione dei Magi\" nella Chiesa di Santa Croce, e nella Chiesa di Santa Maria Assunta \"l'Apoteosi di San Valentino Martire\" (1703). Sono a lui attribuite le pitture nelle cappelle dell'orto dei frati alcantarini nei pressi della Villa medicea dell'Ambrogiana a Montelupo Fiorentino, coeve all'attigua chiesa e convento l\u00ec costruite per volere di Cosimo III de'Medici.\nPer l'auditore Filippo Luci il Dandini dipinse \"La battaglia di Vienna\" descritta con grande entusiasmo da Francesco Saverio Baldinucci, ma del grande quadro di propriet\u00e0 del Luci si sono perse le tracce. Cos\u00ec come sono rimaste sconosciute due tele ispirate a scene della stessa battaglia di Vienna del 1683, conservate fino ai primi anni del Novecento nella Villa Bellavista di Borgo a Buggiano poco distante da Firenze, di propriet\u00e0 del funzionario granducale, marchese Francesco Feroni, forse il committente dei dipinti.\nA Palazzo Montecitorio a Roma si trova una serie di tele delle \"Quattro stagioni\". Dipinse anche tele di scene rupestri. Una si trova in Sicilia, a Carruba di Riposto nella tenuta dei Calanna e marchesi Patern\u00f2 Castello. A Pier Dandini \u00e8 attribuita la seicentesca \"Assunzione della Madonna\" conservata nella Chiesa di San Pietro a Colle di Val d'Elsa.\nAttribuita al Dandini, una tela \"Adorazione dei Magi\" \u00e8 presente nella Pinacoteca civica di Forl\u00ec.\nSuo figlio Ottaviano fu gesuita, e pittore a sua volta."}
{"id": "1090030", "revid": "1149807", "url": "https://it.wikipedia.org/wiki?curid=1090030", "title": "Raffaello Cortina Editore", "text": "Raffaello Cortina Editore \u00e8 una casa editrice indipendente italiana fondata nel 1980. Pubblica soprattutto opere riguardanti le scienze umane, in particolare collegate a tematiche psicologiche.\nStoria.\nLa casa editrice \u00e8 stata fondata a Milano nel 1980 da Raffaello Cortina.\nNel 1982 viene proposta la prima collana \"Psicologia clinica e Psicoterapia\" a cura di Franco Del Corno, comprendente - oltre a classici del pensiero psicoanalitico come Anna Freud, Jung, Bowlby, Winnicott, Balint, Kernberg, Fornari -, testi aperti ad altri orientamenti, tra cui la psicologia cognitivo-comportamentale (Liotti, Linehan, Semerari) e la psicoterapia sistemica (Selvini Palazzoli, Walsh). Nello stesso anno vengono fondate altre collane come \"Psicologia\", che pubblic\u00f2 come primo volume \"Costruzione e rottura dei legami affettivi\" di John Bowlby.\nDopo un decennio dalla fondazione, la casa editrice, dagli specifici campi della psicologia e della psichiatria, ha ampliato le proprie pubblicazioni alle scienze umane, in particolare filosofia ed epistemologia.\nDal 1991 pubblica la collana di tascabili \"Minima\" inaugurata con \"Animali del sogno\" di James Hillman, che vedr\u00e0 in seguito opere di Jaspers, Derrida, Jank\u00e9l\u00e9vitch, Zambrano, Foucault, Girard, Morin, Nancy, Sloterdijk, Benjamin, Dewey.\nNel 1994 nasce la collana \"Scienza e Idee\", diretta da Giulio Giorello. Il primo volume di questa collana fu \"Terra-Patria\" di Edgar Morin a cui seguirono opere di Husserl, Merleau-Ponty, Gadamer, Lakatos, Feyerabend, Kuhn, Baudrillard, Darwin, Levi-Montalcini, Joseph LeDoux, Dennett, de Finetti, Edelman, Rizzolatti, Rovelli, Vito Mancuso, Vittorio Gallese, Eric R. Kandel, Luciano Floridi.\nNel 2002 sono state inaugurate la collana di antropologia \"Culture e societ\u00e0\" (Bronis\u0142aw Malinowski, Evans-Pritchard, Bourdieu, Marc Aug\u00e9, Philippe Descola) e \"I fili\", concentrata su temi di attualit\u00e0 (De Monticelli, Recalcati).\nCompletano il catalogo le collane \"Temi\", inaugurata nel 2012, e \"Letture\", nata nel 2020, che ospitano autori come Telmo Pievani, Elena Cattaneo, Ivano Dionigi.\nNel 2014 diventa l'editore italiano del DSM-5 e dei volumi correlati; negli anni successivi l'interesse per la psicodiagnostica \u00e8 confermato dalla pubblicazione nel 2018 del Manuale Diagnostico Psicodinamico (PDM-2).\nLogo.\nIl logo della casa editrice simboleggia un Nautilus."}
{"id": "1090031", "revid": "585241", "url": "https://it.wikipedia.org/wiki?curid=1090031", "title": "Teorema di Artin-Wedderburn", "text": "In algebra astratta, il teorema di Artin-Wedderburn \u00e8 un teorema che consente la classificazione degli anelli semisemplici (anelli che sono scomponibili come somma diretta di anelli semplici). In base al teorema, ogni anello semisemplice pu\u00f2 essere scomposto nel prodotto diretto di particolari anelli di matrici.\nIl teorema, introdotto da Joseph Wedderburn per i soli anelli semplici, fu in seguito generalizzato da Emil Artin nella forma attuale.\nEnunciato.\nSia formula_1 un anello semisemplice; formula_1 \u00e8 isomorfo al prodotto esterno:\ndove formula_4 \u00e8 un anello con divisione, e formula_5 \u00e8 l'anello delle matrici quadrate formate da formula_6 righe e colonne, a valori in formula_4."}
{"id": "1090033", "revid": "1543377", "url": "https://it.wikipedia.org/wiki?curid=1090033", "title": "Acquafraggia", "text": "L'Acquafraggia (o Acqua Fraggia) \u00e8 un torrente della Lombardia, che scorre in provincia di Sondrio. Nasce al confine con la Svizzera, dalle pendici della Cima di Lago, sullo spartiacque tra tributari del Mare del Nord e quelli del Mediterraneo e del Mar Nero, scorrendo poi in direzione nordest-sudovest nel territorio del comune di Piuro. Confluisce da destra nel Mera in localit\u00e0 Borgonuovo. \nStoria.\nIl torrente Acquafraggia \u00e8 di origine glaciale e prende il suo nome dal latino \"Aqua Fracta\" a sottolineare il suo corso impetuoso, ricco di salti d'acqua. Le sue caratteristiche cascate gemelle di fine corso sono state descritte, tra gli altri, dapprima nel Codice Atlantico di Leonardo da Vinci e poi da Cesare Cant\u00f9.\nNel 1984 la Regione Lombardia ha dichiarato protetta l'intera area.\nGeografia.\nIl torrente Acquafraggia scorre in una valle laterale della Val Bregaglia, la quale ha il tipico profilo a U delle valli di origine glaciale: questo sviluppo rende frequente la formazione di valli sospese, con corsi d'acqua che si riversano nel Mera con notevoli cascate.\nNello specifico la conformazione della valle dell'Acquafraggia vede la successione di due valli sospese: la prima ricomprende il Lago a 2043 metri, mentre la seconda inizia poco sopra l'alpeggio di Alpigia (a circa 1700 metri) e include gli abitati di Savogno e Dasile. \nNell'ultimo tratto il torrente si fa strada prima con forre scavate dal suo impeto e infine con le gi\u00e0 menzionate cascate, che superano l'ultimo scalino verso la Val Bregaglia, prima di confluire nel Mera. Alla base delle cascate cresce una rara specie di \"Pteris cretica\"."}
{"id": "1090034", "revid": "4106", "url": "https://it.wikipedia.org/wiki?curid=1090034", "title": "Acqua Fraggia", "text": ""}
{"id": "1090039", "revid": "92723", "url": "https://it.wikipedia.org/wiki?curid=1090039", "title": "J\u00f5hvi", "text": "J\u00f5hvi (in tedesco Jewe) \u00e8 una citt\u00e0 dell'Estonia nordorientale, capoluogo della contea di Ida-Virumaa e del rispettivo comune rurale. Amministrativamente, tuttavia, non esistono distinzioni tra la citt\u00e0 e il suo contado.\nGeografia fisica.\nSituata a 50\u00a0km dalla frontiera russa, la citt\u00e0 si sviluppa lungo la Strada Europea E20, nel tratto che unisce Rakvere (distante circa 40\u00a0km) e Narva (a circa 25\u00a0km).\nStoria.\nLa prima menzione della citt\u00e0 come villaggio risale al 1241 in un libro danese, coi nomi di \"Gewi\" e \"Jewi\". Nel XIII secolo si costru\u00ec nella cittadina una parrocchia. Nel 1938 J\u00f5hvi ottenne lo status di citt\u00e0 e nel 2005 la citt\u00e0 si un\u00ec con la parrocchia.\nIl pi\u00f9 importante monumento in J\u00f5hvi \u00e8 la potente fortezza gotica costruita nel XIII secolo. Nel medioevo, era circondato da un fossato. Oggi, un museo per la chiesa della fortezza di J\u00f5hvi \u00e8 situato nelle cantine a volte.\nCome un tipico centro commerciale, la citt\u00e0 di J\u00f5hvi crebbe attorno al mercato, il quale era attorniato da taverve, uffici postali, negozi, una locanda, banche e, dal 1895, una chiesa ortodossa russa. Tutte le strade dirigevano al centro della citt\u00e0, giusto in fronte all'ufficio postale.\nOggi, un simbolico segnale direzione il quale mostra le distanze per Roma a Mosca, e per tutte le citt\u00e0 gemellate con J\u00f5hvi, contraddistingue il posto.\nNel 1917, nel pieno del periodo rivoluzionario, J\u00f5hvi venne riconosciuta come un comune e nel 1938 venne riconosciuta come citt\u00e0. Nello stesso periodo, con lo sviluppo dell'industria estrattiva delle scisti bituminose, la citt\u00e0 crebbe in un centro metropolitano. Oggi 70.000 persone in totale vivono all'interno di una dozzina di chilometri dalla citt\u00e0.\nDurante la Seconda guerra mondiale, il centro storico di J\u00f5hvi venne seriamente danneggiato, gran parte della popolazione estone originaria fu deportata e sostituita da immigrati russi (russificazione). Dal ritorno dell'Estonia indipendente, la percentuale estone sta lentamente risalendo.\nNel 2005 la municipalit\u00e0 di J\u00f5hvi \u00e8 stata fusa con l'omonimo comune rurale.\nSociet\u00e0.\nEtnie e minoranze straniere.\nL'etnia estone \u00e8 leggermente minoritaria (45%) nella citt\u00e0, dove il 55% della popolazione \u00e8 di etnia russa, composta principalmente di immigrati arrivati durante l'occupazione sovietica del Paese (1944-1991) e dai loro discendenti.\nAgli estoni sfollati, fu fatto divieto dai sovietici di poter rientrare nelle loro case distrutte dopo l'ultima guerra. Case nuove furono costruite solo per accogliere immigrati di etnia russa. Questo fatto alter\u00f2 la composizione etnica della citt\u00e0.\nEconomia.\nA J\u00f5hvi ha sede la Audes, azienda elettronica."}
{"id": "1090040", "revid": "599013", "url": "https://it.wikipedia.org/wiki?curid=1090040", "title": "C\u00f2rea di Sydenham", "text": ""}
{"id": "1090043", "revid": "767487", "url": "https://it.wikipedia.org/wiki?curid=1090043", "title": "Arriva John Doe", "text": "Arriva John Doe (\"Meet John Doe\") \u00e8 un film del 1941 diretto da Frank Capra, ridistribuito in Italia nel 1956 col titolo I dominatori della metropoli.\nIl titolo riprende il nome \"John Doe\" (variante femminile: \"Jane Doe\"), usato negli Stati Uniti per una vittima o un imputato sconosciuto che si intende mantenere anonimo in un caso legale. \u00c8 inoltre il nome che viene attribuito d'ufficio ai cadaveri di sconosciuti.\nTrama.\nLa giornalista di cronache rosa Anna Mitchell, arrabbiata per il suo licenziamento, scrive una lettera al giornale inventandosi un uomo, John Doe, che si suicider\u00e0 da l\u00ec ad un anno perch\u00e9 deluso dalla societ\u00e0 e dal comportamento egoista dei suoi concittadini. Il successo della lettera indurr\u00e0 il giornale a riassumere Anna, che rivelando di essere lei l'autrice e di essere l'unica in grado di portare avanti la farsa, chieder\u00e0 un cospicuo aumento di stipendio. Per portare quindi avanti la sceneggiata scrittura un ex-giocatore di baseball diventato un vagabondo, John Willough detto \"il lungo\", e lo istruisce su cosa dire e fare secondo gli insegnamenti del defunto padre, che realmente aiutava il prossimo.\nMa chi possiede il giornale user\u00e0 John Doe come specchio per le allodole e ben presto si presenter\u00e0 alle elezioni contando sul voto di tutti i club John Doe (Club che riuniscono i buoni vicini) nati in tutta l'America.\nCapito l'inganno, John e Anna dapprima si allontaneranno ma poi metteranno fine alla sceneggiata (e anche ai malintesi che ci sono tra loro) e apriranno gli occhi alle persone con un accorato appello in una convention sotto la pioggia.\nDistribuzione.\nLa pellicola usc\u00ec nelle sale italiane nel 1948. Del film esistono due versioni italiane. Il DVD pubblicato da Sinister offre entrambe le versioni del doppiaggio italiano."}
{"id": "1090046", "revid": "339392", "url": "https://it.wikipedia.org/wiki?curid=1090046", "title": "Ashoka il Grande", "text": ""}
{"id": "1090047", "revid": "767487", "url": "https://it.wikipedia.org/wiki?curid=1090047", "title": "Certe piccole voci", "text": "Certe piccole voci \u00e8 il primo album dal vivo di Fiorella Mannoia, prodotto e arrangiato da Piero Fabrizi, pubblicato il 14 gennaio 1999 per la Harpo (Catalogo: HRP 491852) e distribuito dalla Sony Music Entertainment.\nIl disco.\n\"Certe piccole voci\" \u00e8 stato registrato live tra marzo ed aprile 1998 durante le tappe del tour teatrale di Milano, Napoli, Pescara, Riccione e Chiavari. L'unico brano contenuto nell'album che non \u00e8 stato eseguito live, ma inciso in studio \u00e8 \"L'amore con l'amore si paga\". L'album contiene anche quattro brani registrati precedentemente, tra l'inverno 1992 e l'estate 1995, si tratta di \"Passalento\", \"La stagione dell'amore\", \"I muscoli del capitano\" e \"Ninetto e la colonia\". Da questo album \u00e8 stato tratto anche il DVD omonimo.\nTracce.\nDisco 2.\nDurata totale: 1 h : 55 min : 28 s\nSuccesso commerciale.\n\"Certe piccole voci\" raggiunge la terza posizione nella classifica italiana, divenendo il 23\u00ba disco pi\u00f9 venduto nel 1999. Viene certificato doppio disco di platino con oltre 200.000 copie vendute."}
{"id": "1090052", "revid": "120579382", "url": "https://it.wikipedia.org/wiki?curid=1090052", "title": "Crocifissione di san Pietro (Michelangelo)", "text": "La Crocifissione di san Pietro \u00e8 un affresco (625x662 cm) di Michelangelo Buonarroti, databile al 1545-1550 e situato nella Cappella Paolina in Vaticano. \u00c8 l'ultimo affresco dipinto da Michelangelo.\nStoria.\nMichelangelo aveva da poco terminato il \"Giudizio Universale\" nella Cappella Sistina che Paolo III gli propose un nuovo incarico, questa volta legato pi\u00f9 strettamente al suo nome. Il papa aveva infatti fatto costruire, tra il 1537 e il 1540, una cappella palatina \"parva\" nel palazzo Apostolico, e desiderava che il celebre artista la decorasse con affreschi, legati ai titolari della cappella, nonch\u00e9 della diocesi di Roma, i santi Pietro e Paolo.\nL'inizio dei lavori alla Paolina risale all'ottobre o al novembre 1542 e l'artista vi si applic\u00f2 con una lentezza maggiore rispetto ai grandi affreschi della Sistina, dovuta alla senilit\u00e0 e agli acciacchi. Nel 1544 infatti l'artista ebbe una grave malattia che caus\u00f2 una sospensione. Il primo dei due affreschi ad essere compiuto, la \"Conversione di Saulo\", doveva essere terminato entro il 12 luglio 1545 e al 10 agosto era gi\u00e0 stata preparata la parete per l'altro affresco, la \"Crocifissione di san Pietro\". Quell'anno scoppi\u00f2 un incendio in cappella, che comport\u00f2 un ulteriore ritardo ai lavori, e di nuovo nel 1546 l'artista si ammal\u00f2. Alla morte di Paolo III, nel novembre del 1549, la \"Crocifissione\" non era ancora completa, e si dovette aspettare almeno il marzo 1550 per vederla terminata. Forse era intenzione di Paolo III affidare a Michelangelo anche la decorazione delle altre pareti, ma il nuovo pontefice non rinnov\u00f2 l'incarico all'artista ormai settantacinquenne, che vennero poi decorate, durante il pontificato di Gregorio XIII, da Lorenzo Sabatini e Federico Zuccari con altre storie delle vite dei due santi.\nGli affreschi michelangioleschi subirono alcuni minori restauri: nel 1934 si constat\u00f2 come essi fossero in larghissima parte autografi di Michelangelo (essendo dopotutto abituato a lavorare senza assistenti), con solo qualche intervento \"moralizzatore\" dopo la Controriforma su panneggi che coprissero alcune nudit\u00e0 degli angeli e con alcuni ripassi a tempera, non estesi, specie sulle zone paesistiche.\nIl restauro pi\u00f9 importante delle opere, che ne ha ripristinato la delicata cromia, si \u00e8 concluso nel 2009.\nDescrizione e stile.\nNella tradizione iconografica del tempo, la scena del martirio di Pietro si atteneva strettamente alla narrazione degli eventi: al centro del quadro veniva rappresentata la croce piantata a rovescio con il corpo di Pietro a testa in gi\u00f9; spesso vi erano elementi che rimandavano a Roma, luogo dell'avvenimento, come la Meta Romuli o l'obelisco Vaticano. Michelangelo rompe radicalmente con questa tradizione: la croce non \u00e8 ancora stata eretta, non vi sono segni che possono dare all'evento una collocazione geografica. Inoltre, l'artista rende la scena ancora pi\u00f9 dinamica raffigurando la croce che attraversa, in posizione fortemente diagonale, tutto il campo figurativo. Pietro, disteso sulla croce, solleva vigorosamente la testa e rivolge lo sguardo all'osservatore: egli guarda infatti verso la porta della cappella, da dove deve entrare il Papa, e sembra quasi dirgli di ricordarsi del suo ruolo, quello di suo successore. Il dipinto non rappresenta una vera crocifissione, ma un offertorio, poich\u00e9 san Pietro si offre spontaneamente, in quanto Michelangelo non rappresent\u00f2 le mani e i piedi trapassati dei chiodi: il recente restauro ha dimostrato che sono stati aggiunti successivamente. Inoltre Pietro non presenta ferite sul corpo.\nL'opera raffigura il momento immediatamente precedente il martirio di san Pietro, quando gi\u00e0 collocato a testa in gi\u00f9 e inchiodato sulla croce, sta per essere issato. L'episodio non \u00e8 menzionato negli Atti degli Apostoli, ma deriva dalla \"Leggenda Aurea\". In quel momento il santo gira la testa verso l'alto, in un ultimo commovente gesto di vita rivolto allo spettatore.\nA differenza della \"Conversione\", nella \"Crocifissione\" \u00e8 del tutto assente il divino, con Pietro che appare isolato e solo davanti al dramma della tortura. A questa sensazione di smarrimento contribuiscono anche il paesaggio desolato, l'orizzonte alto, il cielo plumbeo. Le linee di forza della composizione guidano l'occhio dello spettatore sulla testa di Pietro, con uno schema innovativo che evitava la tradizionale crocifissione a testa in gi\u00f9, in cui era difficile mantenere l'attenzione prospettiva sul protagonista. Giotto ad esempio, nel \"Polittico Stefaneschi\", aveva risolto il problema alzando la croce fino a mettere il volto dell'apostolo all'altezza di quello degli astanti. Michelangelo invece, scegliendo il momento precedente alla crocifissione vera e propria, pot\u00e9 usare una disposizione trasversale, aiutato anche dalla pendenza del suolo, dando massimo risalto al protagonista.\nImportante \u00e8 notare come la composizione non sia pi\u00f9 guidata dai principi della prospettiva rinascimentale, ma le figure appaiano piuttosto giustapposte e spinte in avanti senza una vera e propria profondit\u00e0, quasi sospese sul nulla, come le figure che emergono a met\u00e0 della cornice sulla destra. Lo spettatore si trova cos\u00ec al centro di molteplici punti di fuga come se fosse circondato \"dentro\" la scena.\nI colori sono tenui e stemperati, rivelati appieno nell'ultimo restauro. Alcune figure massicce e compatte rimandano ai maestri di Michelangelo, come Masaccio, soprattutto nell'uomo accovacciato che scava la buca per la base della croce.\nDella \"Crocifissione di san Pietro\" esiste un cartone conservato al museo nazionale di Capodimonte a Napoli, composto da diciannove fogli incollati su tela (263x156 cm), in pi\u00f9 punti danneggiato e integrato posteriormente."}
{"id": "1090059", "revid": "4239", "url": "https://it.wikipedia.org/wiki?curid=1090059", "title": "Lago della Vecchia", "text": "Il lago della Vecchia (\"lagh \u00ebd la Vegia\" in piemontese) \u00e8 un piccolo bacino lacustre situato all'altezza di 1.858\u00a0m s.l.m. sotto le pareti del Monte Cresto in Valle Cervo, provincia di Biella. \u00c8 interamente compreso in una frazione montana del comune di Sagliano Micca, anche se il centro abitato pi\u00f9 vicino \u00e8 quello di Piedicavallo. Il nome del lago deriva da una leggenda locale. Il Lago della Vecchia \u00e8 stato uno dei laghi alpini pi\u00f9 pescosi del Biellese.\nMorfologia e geologia.\nIl Lago della Vecchia \u00e8 un lago di circo di origine glaciale, del perimetro di km 1,05, con lunghezza massima km 0,3 e larghezza massima km 0,25. Da questo lago nasce il Torrente Cervo, il corso d'acqua pi\u00f9 importante del Biellese.\nLeggende del lago.\nLeggenda periodo Celtico.\nLa prima leggenda nota risale al periodo celtico e racconta di un giovane guerriero innamorato di una bellissima fanciulla. Al momento del matrimonio la sposa attese il guerriero per tutto il giorno e tutta la notte sulla roccia vicina al lago, ma il giovane non arriv\u00f2. Quando le dissero che il promesso sposo era stato trovato ucciso in un bosco, la giovane volle dargli sepoltura in fondo al lago e l\u00e0 rimase per tutta la vita a custodire il suo amore, in compagnia di un orso. Diventata vecchia, fu considerata una maga cui rivolgersi per i vari medicamenti e quando mor\u00ec fu sepolta anch\u2019essa in fondo al lago in modo che i due spiriti innamorati potessero incontrarsi e fondersi.\nLeggenda dominazione Romana.\nLa seconda leggenda riguarda il tempo della dominazione romana. Racconta la morte di un re e la ricerca da parte della sposa di un luogo adatto al riposo del suo signore nella solitudine delle Alpi Biellesi. La vedova scelse appunto questo lago e cal\u00f2 la cassa nelle acque rimanendo poi a vegliare l\u2019amato, vivendo in una grotta e nutrendosi di erbe, frutti selvatici e latte di una capretta. Considerata una maga dalla gente del luogo, guar\u00ec un fanciullo gravemente malato con i filtri di erbe alpine. La gente inizi\u00f2 a idolatrarla e alla sua morte la cal\u00f2 in fondo al lago, accanto allo sposo tanto amato.\nLeggenda epoca Barocca.\nLa terza leggenda risale al Seicento ed \u00e8 ambientata a Rosazza. Il promesso sposo di una bellissima ragazza dovette partire all\u2019improvviso per la guerra. La giovane lo attese per molti anni, fino a quando arriv\u00f2 in paese un giovane di Torino, ricco e affascinante, che inizi\u00f2 a farle la corte. Sulle prime lei resistette, poi cedette e si fidanz\u00f2 con il giovane torinese. Il giorno delle nozze in chiesa comparve il fidanzato tradito con addosso un mantello nero che interruppe il matrimonio. La ragazza scapp\u00f2 dalla chiesa e cominci\u00f2 a vagare per le montagne, in preda al senso di colpa. La trovarono morta presso le sponde del lago, dove la sua anima continua a vagare intonando il lugubre lamento che rimprovera le infedelt\u00e0 d\u2019amore.\nNella cultura di massa.\nNei pressi del lago si trova un masso su cui \u00e8 incisa la storia della Vecchia e dell'orso suo compagno; l'incisione, voluta da Federico Rosazza e ideata da Giuseppe Maffei, fu realizzata nel 1877 dai due migliori scalpellini di Rosazza: Battista Rosazza Bertina e Angelo Gilardi Giambrav.\nAlla leggenda inoltre il gruppo rock-folk biellese \"Arbej\" dedic\u00f2 nel 2001 la canzone \"La vecchia del lago\", decima traccia del CD \"La mia terra\".\nEscursionismo.\nIl Lago della Vecchia \u00e8 raggiungibile dal comune di Piedicavallo in circa 2,30 ore di cammino (segnavia E50) tramite una comoda mulattiera, fatta costruire verso la fine dell'800 da Federico Rosazza allo scopo di collegare la Val Cervo alla Valle del Lys (o Valle di Gressoney) in Valle d'Aosta. Il sentiero transita per il Colle della Vecchia (2.185\u00a0m).\nA 10 minuti di cammino dal lago si trova il caratteristico \"Rifugio della Vecchia\" che offre possibilit\u00e0 di ristorazione e pernottamento. Il rifugio \u00e8 costituito da una baita in perfetto stile locale, interamente in pietra con l'interno rivestito in legno, dalla quale si gode un ampio panorama verso valle."}
{"id": "1090060", "revid": "287204", "url": "https://it.wikipedia.org/wiki?curid=1090060", "title": "Margaret Millar", "text": ""}
{"id": "1090062", "revid": "2081001", "url": "https://it.wikipedia.org/wiki?curid=1090062", "title": "Paide", "text": "Paide (in tedesco \"Wei\u00dfenstein\") \u00e8 una citt\u00e0 dell'Estonia, capoluogo della contea di J\u00e4rvamaa. Secondo il censimento del 2005 la popolazione ammonta a poco pi\u00f9 di 9600 abitanti.\nNel 2017 ha inglobato il comune rurale di Paide e il comune di Roosna-Alliku.\nStoria.\nLe prime attestazioni di Paide risalgono alla seconda met\u00e0 del XVIII secolo. A questa epoca risale la costruzione del castello, di cui oggi rimangono solamente le rovine.\nAmministrazione.\nIl comune cittadino (in estone \"linn\") amministra il centro urbano di Paide e dal 2017 anche il rispettivo comune rurale (in estone \"vald\").\nSport.\nCalcio.\nLa squadra principale della citt\u00e0 \u00e8 il Paide Linnameeskond."}
{"id": "1090065", "revid": "1543377", "url": "https://it.wikipedia.org/wiki?curid=1090065", "title": "Paesaggio con rovine di un castello e una chiesa", "text": "Paesaggio con rovine di un castello e una chiesa \u00e8 un dipinto a olio su tela (109x146 cm) realizzato tra il 1665 ed il 1670 dal pittore olandese Jacob Van Ruisdael.\n\u00c8 conservato nella National Gallery di Londra."}
{"id": "1090072", "revid": "547034", "url": "https://it.wikipedia.org/wiki?curid=1090072", "title": "Madonna della Tenda", "text": "La Madonna della Tenda \u00e8 un dipinto a olio su tavola (65,8x51,2\u00a0cm) di Raffaello Sanzio, databile al 1513-1514 circa e conservato nella Alte Pinakothek di Monaco.\nStoria.\nL'opera viene di solito collegata strettamente alla \"Madonna della Seggiola\", della quale appare come una variante, variamente riferita come anteriore o posteriore dalla critica. Una descrizione del Conca (1793) la ricorda nelle raccolte dell'Escorial, da dove all'inizio dell'Ottocento sarebbe passata in Inghilterra. Qui fu acquistata per Ludovico di Baviera.\nLe cattive condizioni di conservazione hanno fatto dubitare a pi\u00f9 riprese dell'autografia: secondo Cavalcaselle era da riferire a Domenico Alfani su disegno del Sanzio, mentre Ortolani la riteneva autografa.\nDescrizione.\nUna tenda scostata sullo sfondo, che d\u00e0 il nome al dipinto, mostra un piccolo brano di cielo su cui si staglia la figura di san Giovannino. Esso si rivolge, con un gesto di preghiera, ai protagonisti della scena, Maria e Ges\u00f9 Bambino, che si girano per guardarlo.\nLa posa di Maria ricalca quella della \"Madonna della Seggiola\", con l'analoga posa del braccio che abbraccia Ges\u00f9 e delle gambe semisollevate e scivolanti in avanti. Il Bambino abbraccia teneramente la madre ma, a differenza della tavola di palazzo Pitti, il tono di intima familiarit\u00e0 \u00e8 rotto dal coinvolgimento di san Giovannino, evitando quell'isolamento sentimentale dell'altra \"Madonna\". Anche il coinvolgimento dello spettatore appare ridimensionato, poich\u00e9 nessuno cerca il suo sguardo. Nonostante ci\u00f2 l'opera appare come un interessante documento della continua ricerca di Raffaello verso forme rinnovate di armonia e bellezza sempre maggiore, variando gli elementi compositivi e formali anche in base alla committenza."}
{"id": "1090075", "revid": "161374", "url": "https://it.wikipedia.org/wiki?curid=1090075", "title": "Strada Statale 106", "text": ""}
{"id": "1090078", "revid": "767487", "url": "https://it.wikipedia.org/wiki?curid=1090078", "title": "Belle speranze (album)", "text": "Belle speranze \u00e8 un album di Fiorella Mannoia, pubblicato il 20 novembre 1997, giorno in cui viene pubblicato anche l'omonimo singolo. Il disco viene pubblicato su etichetta Harpo (Catalogo: HRP 4891702) e distribuito dalla Sony Music Entertainment.\nIl produttore del disco \u00e8 Piero Fabrizi, che ne cura anche gli arrangiamenti; il brano \"Il miracolo\" \u00e8 stato arrangiato insieme agli Avion Travel, mentre \"Un aeroplano a vela\" insieme a Flavio Premoli. I brani \"Il fiume e la nebbia\" e \"Al fratello che non ho\" sono firmati da Daniele Silvestri.\nL'album raggiunge, come massima posizione, la numero 12 nella classifica italiana degli album pi\u00f9 venduti.\nSuccesso Commerciale.\nBelle speranze raggiunge la dodicesima posizione nella classifica italiana. Viene certificato disco di platino, con oltre 100.000 copie vendute."}
{"id": "1090086", "revid": "1652635", "url": "https://it.wikipedia.org/wiki?curid=1090086", "title": "Adriano Tardelli", "text": "Prigioniero per sospetta appartenenza a banda partigiana, fu fucilato il 1\u00ba febbraio 1945 insieme con le altre vittime della rappresaglia seguita all'imboscata nella quale perse la vita un giovane alpino.\nBiografia.\nLe modalit\u00e0 dei \"salvataggi\".\nDopo averle ricevute in casa propria nelle Alpi Apuane - dove era nato e viveva con la moglie ed i loro nove figli - ed aver dato loro del cibo poich\u00e9, diceva, dovevano essere in forze per la notte, si preparava ad oltrepassare - con loro - in cordata, la linea del fronte, nell'oscurit\u00e0 pi\u00f9 totale per eludere le postazioni di controllo tedesche o della Repubblica Sociale Italiana. Uno dei passi spesso transitati dal Baionetta era il cosiddetto \"Passo di Scala\", che aggirava l'estrema punta meridionale delle Coste del Giovo. Cos\u00ec descrive questo tratto lo storico Raffaello Raffaelli nella sua \"Descrizione geografica storica economica della Garfagnana\":\n\u201cPer accedere alle Capanne, convien transitare lo spaventevole passo detto Balzo di Scala, per un sentiero, largo appena un metro, scavato nel vivo sasso che sopra la testa del passeggero sembra innalzarsi verso le nubi; ed al disotto fa inorridire lo sguardo, se rimira il dirupato e profondissimo burrone, che mette a piombo nella Turrite. Questa viuzza cos\u00ec spaventevole prolungasi per circa 100 metri; e dopo un chilometro raggiunge il villaggio che in antico era abitato soltanto da pastori, per cui prese il nome di Capanne.\u201d\nUna volta poste loro in salvo in territorio alleato, Tardelli era solito far ritorno a casa, sempre attraverso le montagne, prima che facesse giorno.\nL'arresto e l'esecuzione.\nArrestato per sospetta appartenenza a banda partigiana, si trovava prigioniero nel carcere di Camporgiano quando, il 1\u00ba febbraio 1945, fu prelevato per ordine del generale Mario Carloni insieme ad altre cinque persone, detenute per motivi politici, e condotto nel comune di Piazza al Serchio per essere fucilato, per rappresaglia, dagli alpini della Divisione Alpina Monterosa, nei pressi di Cogna, nello stesso luogo dove il 28 gennaio era stato ucciso l'alpino Giuseppe Grigoli, di 19 anni, vittima di un'imboscata.\nLo storico Oscar Guidi riporta che il \u00ab\"Baionetta\" [...] fu catturato nella propria abitazione dopo essere rimasto ferito in seguito all'esplosione di una mina nei pressi della Foce di Mosceta, durante una delle sue \"missioni\". Sembra che nel primo periodo della sua prigionia, quando fu detenuto a Isola Santa, egli abbia avuto la possibilit\u00e0 di fuggire, ma abbia rinunciato per evitare guai alla propria numerosa famiglia\u00bb. (Guidi, Garfagnana, cit., p.\u00a0172 e nota 229).\nDon Bruno Nobili Spinetti, parroco che si trovava sul posto per assistere e confessare i condannati a morte, raccont\u00f2 che Tardelli, nel tentativo di confortare i compagni prima della fucilazione, disse loro:\nEd aggiunse anche:\nPare anche che, poco prima di essere giustiziato, si sia tolto le scarpe chiedendo che venissero donate a chi ne aveva bisogno."}
{"id": "1090087", "revid": "125350794", "url": "https://it.wikipedia.org/wiki?curid=1090087", "title": "Medusa (Rubens)", "text": "La Medusa (in ceco: \"Hlava Med\u00fasy\"; in tedesco: \"Haupt der Medusa\") \u00e8 un dipinto a olio su tavola (68x119 cm) realizzato nel 1618 circa dal pittore fiammingo Pieter Paul Rubens.\nEsistono due versioni dell'opera: la prima si trova nella galleria della Moravia di Brno, in Cechia, mentre la seconda \u00e8 conservata nel Kunsthistorisches Museum di Vienna.\nDescrizione.\nIl dipinto raffigura la testa mozzata della Medusa, un mostro della mitologia greca ucciso da Perseo. Il capo pallido e sanguinante di Medusa si trova su una sporgenza pietrosa quasi priva di vegetazione, mentre il paesaggio al suo intorno \u00e8 cupo e buio. I serpenti che si divincolano sono stati attribuiti al pittore Frans Snyders. "}
{"id": "1090088", "revid": "184755", "url": "https://it.wikipedia.org/wiki?curid=1090088", "title": "Paesaggio (Seurat)", "text": "Paesaggio \u00e8 un dipinto a olio su tavola (16x24,5\u00a0cm) realizzato nel 1885 dal pittore Georges-Pierre Seurat.\n\u00c8 conservato nel Mus\u00e9e des Beaux-Arts di Lilla.\nSeurat realizza questo dipinto durante un viaggio a Grandcamp (Normandia) nell'estate del 1885."}
{"id": "1090091", "revid": "949200", "url": "https://it.wikipedia.org/wiki?curid=1090091", "title": "L'occhio verde", "text": "L'occhio verde \u00e8 un dipinto a olio su tela (58x51 cm) realizzato tra il 1926 ed il 1944 dal pittore Marc Chagall.\nFa parte di una collezione privata."}
{"id": "1090097", "revid": "15756", "url": "https://it.wikipedia.org/wiki?curid=1090097", "title": "Ritratto di Jan Six", "text": "Ritratto di Jan Six \u00e8 un dipinto a olio su tela (112x102 cm) realizzato nel 1654 dal pittore Rembrandt Harmenszoon Van Rijn.\nFa parte della Six Collectie di Amsterdam, collezione privata che appartiene tuttora ai discendenti del personaggio ritratto, Jan Six (1618 - 1700), gi\u00e0 all'epoca collezionista d'arte e buon amico del pittore, oltre che suo mecenate.\n\u00c8 tra le opere pi\u00f9 ampie di Rembrandt, e ci mostra il commerciante di origine francese nel momento in cui infila i guanti prima di uscire di casa. Le mani, i guanti e la cappa rossa sono rese con poche pennellate potremmo dire \"sbrigative, veloci\", una tecnica ripresa e affinata qualche secolo dopo dagli impressionisti, mentre il volto viene cesellato e profondamente elaborato pi\u00f9 volte, fino a raggiungere un'espressione splendida di momentanea assenza. Il quadro si rivela cos\u00ec un effettivo e sensibile tributo alla grande amicizia tra i due, forse quello in cui queste qualit\u00e0 vengono maggiormente espresse e colte anche dal pubblico. Anche tre anni dopo, Rembrandt produce un altro ritratto dell'amico commerciante in seta e collezionista: vi si vede Six in piedi, intento alla lettura, vicino alla finestra, circondato da libri e manoscritti, un quadro alla parete, l'immagine perfetta di un poeta collezionista quale era.\nQui invece Rembrandt ci racconta di un nobile appartenente a una famiglia ugonotta, fuggita ad Amsterdam da Saint-Omer alla fine del XVI secolo, e che era riuscita ad ammassare una fortuna con il commercio dei tessuti e la tintura della seta; un uomo di 36 anni, con un fiorente commercio, brillante e gaudente che diverr\u00e0 in un tempo successivo anche sindaco/borgomastro della citt\u00e0 (carriera che lo porter\u00e0 a lasciare l'attivit\u00e0 di famiglia intorno al 1691), che acquista opere d'arte, motivo per il quale conosce il pittore.\nMembro del cosiddetto \"Muiderkring\", un circolo culturale che ruotava intorno a Hooft, Six era interessato alle arti, soprattutto la poesia, di cui pubblic\u00f2 alcuni volumi, oltre ad altri di \"pieces\" teatrali, viaggiava in tutta Europa, incluso una lunga spedizione in Italia, per acquistare i capolavori di cui era appassionato, i maestri italiani e olandesi, le sculture antiche, le gemme incise.\nAd un certo punto, quando Rembrandt ebbe bisogno di una certa somma di denaro, fu l'amico che gliela prest\u00f2. Forse come ricompensa, o come semplice gesto amicale, Six si trov\u00f2 ad essere proprietario di numerose opere di Rembrandt, ma il loro rapporto \u00e8 da considerarsi pi\u00f9 una vera amicizia che una mera relazione tra protettore/committente e artista. Oltre ai due dipinti summenzionati, il pittore disegn\u00f2 la copertina per la tragedia di Six \"Medea\" e due illustrazioni per il suo \"Album Amicorum\" del 1652."}
{"id": "1090098", "revid": "29478", "url": "https://it.wikipedia.org/wiki?curid=1090098", "title": "Common-law", "text": ""}
{"id": "1090100", "revid": "76963", "url": "https://it.wikipedia.org/wiki?curid=1090100", "title": "Laurent Garnier", "text": "Biografia.\nGi\u00e0 nei primi anni Ottanta, ancora adolescente, inizia ad interessarsi di musica elettronica, diventando cos\u00ec dj. Si trasferisce cos\u00ec prima a Londra, poi a Manchester suonando in piccoli club delle due citt\u00e0 e facendosi riconoscere per essere stato uno dei primi a portare la house music prodotta negli Stati Uniti, nel cuore musicale del vecchio continente. Alla fine degli anni Ottanta viene ingaggiato come resident per l'Ha\u00e7ienda di Manchester, club frequentato anche da gruppi come gli Stone Roses e gli Happy Mondays che rimangono affascinati dal suo stile, gi\u00e0 all'epoca molto aperto e ricettivo verso il nuovo. Fu cos\u00ec che le due formazioni iniziarono a contaminare il loro rock con ritmiche house.\nIn Francia.\nDopo questo periodo di crescita, decide di tornare nella sua Francia, trasferendosi in una Parigi dei primi anni Novanta dove il fervore per la musica elettronica inizia a farsi sentire. Prende subito in gestione la consolle del famoso Wake Up Club, e mettendo in mostra le sue migliori doti, cio\u00e8 la grande personalit\u00e0 e la tecnica di mixaggio, definita da molti \"chirurgica\", inizia a farsi conoscere anche dal pubblico continentale. In concomitanza con la sua ascesa in qualit\u00e0 di Dj, Garnier inizia anche la sua attivit\u00e0 da producer. Entra nel roster della major FNAC dove pubblica nel 1993 la raccolta \"French connection\" e poi l'EP \"The Bout de Souffle\". Entra cos\u00ec in contatto con altri emergenti della scienza parigina come Shazz, Loudovic Navarre e DJ Deep.\nDopo questa esperienza, insieme all'amico conosciuto proprio alla FNAC Eric Morand, decide di formare una nuova label, la F-Communication etichetta specializzata nella ricerca all'interno del campo dell'elettronica d'avanguardia, con una concezione puramente \"crossover\". Intanto Laurent Garnier si fa conoscere sempre di pi\u00f9 alle masse, partecipando a serate in club di tutta Europa (e successivamente del mondo), concerti ed eventi dance di primo piano. Col tempo muta il suo interesse per la prima house (discorrendo dalla deep alla prima acid) in una continua contaminazione con groove techno ispirati al sound di Detroit e una vena jazz, tuttavia lascia sempre aperto un varco verso la ricerca, che lo fa spesso tuffare nel funk, nel dub, nel trip hop ecc., un abbracciare a 360\u00b0 gradi che lo ha reso simpatico a tutto l'ambiente di appassionati della musica dance \"colta\" e, grazie al suo approccio con la musica, diventa l'unico dj riconosciuto e ammirato anche dal pubblico intellettuale europeo.\nNel 1995 esce il suo apprezzatissimo album \"Shot in the dark\", seguito poi due anni dopo da \"30\" e poi nel 2000 da \"Unreasonable behaviour\", il pi\u00f9 apprezzato secondo la critica, anche grazie alla pietra miliare \"The man with red face\" contenuta al suo interno. Nel mezzo tante produzioni e remix, anche di nomi storici della musica come i Green Velvet. Intanto il suo carisma cresce e diventa una sorta di \"mammasantissima\" per la EDM d'oltralpe, tanto che diventa promotore di tutti quegli artisti che diventeranno alfieri di quello che viene definito \"French Touch\", come Cassius, Daft Punk, o anche Shazz o St. Germain.\nUltimo periodo.\nA met\u00e0 degli anni 2000 iniziano anche collaborazioni con jazzisti di fama mondiale come il pianista e tastierista norvegese Bugge Wesseltoft e il solista di oud Dhafer Youssef, intanto arriva il suo quarto album \"The Cloud Making Machine\". Da citare per\u00f2 in questi anni l'uscita di raccolte di sue opere e di remix inediti come \"Excess Luggage\", \"Life: styles\" e la fortunata \"Retrospective\" nel 2006, anno in cui prepara per l'etichetta Rapster un capitolo della sua serie di compilation \"The Kings Of...\" (serie che dedica ad ogni genere una raccolta selezionata e mixata dai suoi grandi rappresentanti, contando collaborazioni con artisti come DJ Premiere e i Masters at Work), ovvero \"The Kings of Techno\", per la quale ha collaborato con il suo amico, gi\u00e0 simbolo della techno, Carl Craig. All'interno di \"The Kings of Techno\" un lungo viaggio che parte dal soul di Aretha Franklin fino alla detroit techno di Jeff Mills.\nOrmai considerato uno dei pi\u00f9 grandi dj e produttori del mondo, Laurent Garnier prova ad ottenere simili appellativi anche per la sua attivit\u00e0 di manager discografico: negli anni sulla sua F-Com d\u00e0 spazio e lancia artisti come Mr.Oizo, Jori Hulkkonen, alexkid, ma collabora anche con nomi ben affermati come il canadese Tiga o Funk D'Void, Carl Cox, aril Brikha e tanti altri. Nel 2010 Laurent Garnier ha dato vita al progetto L.B.S. che coinvolge, oltre a lui, Benjamin Rippert e Stephane \"Scan X\" Dri. Garnier vive il progetto come una nuova fase della sua carriera, in cui va oltre il classico ruolo del dj per offrire al pubblico una esperienza nuova."}
{"id": "1090103", "revid": "1111008", "url": "https://it.wikipedia.org/wiki?curid=1090103", "title": "Pier Antonio Bellina", "text": "Biografia.\nIn lingua friulana come originariamente fu scritta:\nOrdinato sacerdote nel 1965, Esercit\u00f2 il ministero a Codroipo, a Valle e Rivalpo e a Trelli, infine a Basagliapenta di Basiliano, dove intanto aveva iniziato a seguire Don Angelo Tam nella sua parrocchia di Villaorba, dove gli succedette, diventandone parroco il 13 ottobre 2006. Mor\u00ec a Basagliapenta il 23 aprile del 2007.\nFu uno dei protagonisti della vita culturale friulana a cavallo tra il XX ed il XXI secolo. Si distinse per la sua lucida e spesso polemica analisi di temi relativi alla friulanit\u00e0 ed alla pastorale religiosa. \u00c8 considerato uno dei migliori prosatori contemporanei in lingua friulana.\nLa sua opera principale \u00e8 la traduzione (in collaborazione con Francesco Placereani) della Bibbia in friulano. Nota \u00e8 anche l'opera \"La fabriche dai predis\", in cui narra in forma polemica gli anni di studio nel seminario arcivescovile di Udine.\nCome giornalista, ha pubblicato numerosi editoriali sul mensile \"La Patrie dal Fri\u00fbl\" e articoli d'opinione su \"La Vita Cattolica\" (settimanale diocesano udinese) e su \"Il Dono\", mensile d'informazione della Associazione Friulana dei Donatori di Sangue (AFDS)."}
{"id": "1090104", "revid": "536103", "url": "https://it.wikipedia.org/wiki?curid=1090104", "title": "Kevin Mitnick", "text": " Catturato, \u00e8 stato condannato a svariati anni di carcere. Il suo arresto e il suo trattamento in prigione hanno sollevato ampie controversie.\nBiografia.\nNato in California, durante l'adolescenza si interess\u00f2 di radio amatoriali e in seguito di computer e modem. Inizi\u00f2 a fare cracking e scelse come soprannome \"Condor\" dopo aver visto il film \"I tre giorni del Condor\".\nSecondo le sue memorie nel 1980, a 17 anni, sub\u00ec la prima condanna penale per furto di manuali informatici; altre condanne minori seguirono nel 1983 e nel 1987. Nel 1988 fu arrestato per essere entrato illegalmente nel network di computer della Digital Equipment Corporation.\nNegli anni novanta inizi\u00f2 ad introdursi illegalmente nei sistemi informatici di societ\u00e0 sempre pi\u00f9 grandi, sfruttando numerosi bug dei loro sistemi informatici, e soprattutto utilizzando la tecnica cosiddetta \"ingegneria sociale\", cio\u00e8 acquisendo informazioni riservate direttamente dalle persone coinvolte, guadagnando la loro fiducia con l'inganno.\nDopo un ulteriore episodio di cracking ai danni di Pacific Bell l'FBI si mise sulle sue tracce. Mitnick ne venne a conoscenza e spi\u00f2 le loro comunicazioni, in modo che, quando stavano per prenderlo, potesse sfuggire alla cattura.\nFu tra i primi ad utilizzare la tecnica dell'IP spoofing, che permette di rendere non rintracciabile il computer da cui si sta lavorando. Con questo sistema attacc\u00f2 la rete di calcolatori di Tsutomu Shimomura, esperto di sicurezza informatica, con sede a San Diego. Shimomura collabor\u00f2 con l'FBI per trovare Mitnick.\nIl 15 febbraio 1995 Mitnick venne arrestato. Condannato a 3 anni e 10 mesi di prigione, fu rilasciato nel gennaio 2000, con l'obbligo di astenersi da qualsiasi mezzo di comunicazione elettronica, tranne il telefono, fino al 21 gennaio 2003.\nL'arresto fu al tempo oggetto di intensi dibattiti. I suoi sostenitori, spesso appartenenti alla cultura hacker, ritennero la condanna eccessiva e non commisurata ai danni inflitti. \nDal 2000 Mitnick \u00e8 amministratore delegato dell'azienda di consulenza e sicurezza informatica \"Mitnick Security Consulting LLC\".\nMedia.\nNel 2000 esce nelle sale il film Takedown, ispirato a Mitnick e tratto dal libro di Tsutomu Shimomura e John Markoff, \"Take-down: The Pursuit and Capture of America's Most Wanted Computer Outlaw\u2014By the Man Who Did It.\" Secondo molti il film non rispecchia fedelmente i fatti avvenuti. A quanto scritto dallo stesso Mitnick film e libro non offrono una descrizione fedele degli eventi.\nNel 2001 esce, in risposta a Takedown, il documentario \"Freedom Downtime. The Story Of Kevin Mitnick\", curato dalla redazione di 2600: The Hacker Quarterly."}
{"id": "1090107", "revid": "2081001", "url": "https://it.wikipedia.org/wiki?curid=1090107", "title": "Rapla", "text": "Rapla (\"Rappel\" in tedesco) \u00e8 una citt\u00e0 dell'Estonia centrale, capoluogo del rispettivo comune rurale e della contea di Raplamaa; conta circa 5.800 (stima) abitanti e sorge a 45 km a sud di Tallinn. Amministrativamente, non esistono distinzioni tra la citt\u00e0 e il suo contado.\nSport.\nLa citt\u00e0 ospita la societ\u00e0 cestistica Rapla Korvpalliklubi, impegnata nel campionato estone di pallacanestro."}
{"id": "1090110", "revid": "287204", "url": "https://it.wikipedia.org/wiki?curid=1090110", "title": "Operazioni militari in Veneto (1848)", "text": "Le operazioni militari in Veneto (1848) comprendono la serie dei combattimenti avvenuti nelle province venete del Regno Lombardo-Veneto, nel corso della prima guerra di indipendenza, sino alla sottoscrizione dell'armistizio di Salasco, il 9 agosto 1848.\nMoti rivoluzionari e costituzioni.\nIl 1848 si era inaugurato nel gennaio, con la notizia della insurrezione di Palermo contro i Borboni di Napoli, seguita da un'analoga rivoluzione a Napoli, il 27 e a Parigi il 22-24 febbraio. I sovrani italiani presero, quindi, a condedere degli statuti: Ferdinando II delle Due Sicilie e Leopoldo II di Toscana l'11 febbraio, Carlo Alberto di Savoia il 4 marzo, Pio IX il 14 marzo.\nIn un simile clima giunse notizia dell'insurrezione di Vienna e della caduta del Metternich, avvenute il 13 marzo. Segu\u00ec, il 17 una grande manifestazione popolare a Venezia che impose al governatore la liberazione dei detenuti politici, fra cui Manin e, il 18, l'inizio delle cinque giornate di Milano.\nInizio delle ostilit\u00e0.\nLa notizia delle cinque giornate di Milano caus\u00f2 un vero e proprio sconvolgimento politico nella intera penisola: il 21 marzo Leopoldo II di Toscana, dichiar\u00f2 guerra all'Austria, il 23 marzo Carlo Alberto pass\u00f2 il Ticino e si mise in lenta marcia verso Verona, il 24 marzo Pio IX permise la partenza, da Roma per Ferrara, di un corpo di spedizione al comando del generale Durando.\nIl corpo di spedizione \"romano\".\nConsistenza.\nSi trattava di un ben completo corpo di spedizione (un reggimento di cavalleria e tre reggimenti di fanteria italiani, oltre ai due svizzeri), in assetto da campagna (due batterie di artiglieria, una compagnia di artificieri, due del Genio e circa 600 Carabinieri Pontifici parte a piedi e parte a cavallo). Annoverava un totale di 7\u00a0500 uomini, tutt'altro che trascurabile, se si considera che l'esercito di Carlo Alberto ne contava circa 30\u00a0000. E ad essi andavano aggiunti, tra regolari e volontari, anche i 7\u00a0000 Toscani e, quando fossero giunti, 16\u00a0000 Napoletani.\nDurando venne seguito, due giorni dopo, da un corpo misto di Guardie Civiche e di volontari, comprendente il Battaglione universitario romano, e affidato ad Andrea Ferrari. Per la via (specie a Bologna) quest'ultimo raccolse migliaia di volontari (e una batteria civica), cosicch\u00e9 raggiunse la notevole forza di circa 12\u00a0000 armati, cui si aggregarono altri 1\u00a0200 guidati da Livio Zambeccari.\nL'allocuzione di Pio IX.\nNel frattempo, Pio IX aveva cominciato a sconfessare gli entusiasmi patriottici dei mesi precedenti. Con l'Allocuzione al concistoro del 29 aprile 1848 condann\u00f2 la guerra all'Austria, addirittura inviando gli Italiani \u201cdi restare attaccati fermamente ai loro principi, di cui sperimentarono gi\u00e0 la benevolenza (!) e non si lascino mai staccare dalla debita osservanza verso di loro\u201d.\nLa guerra dell'esercito romano in Veneto.\nEntrata in combattimento dell'esercito romano.\nNel frattempo, le truppe del Durando erano entrate nel Veneto austriaco, a Padova e Vicenza, evacuate dal d'Aspre sin dallo scoppio delle cinque giornate, per portarsi, con giusto intuito della situazione, a Verona, vera chiave dei possessi austriaci in Italia, ove si era ricongiunto con il Radetzky, reduce dall'umiliante sconfitta subita a Milano.\nInformate dell'allocuzione del 29 aprile, le truppe dell'esercito \"romano\" decisero di non ubbidire al Papa e rimasero a svolgere l'incarico affidato loro: coprire le citt\u00e0 libere del Veneto, appoggiandosi alla solida roccaforte di Venezia, governata dal Manin. Durando, tuttavia, dovette subire tre decisivi insuccessi strategici:\nUscita dal conflitto del Regno delle Due Sicilie.\nCi\u00f2 che era accaduto \u00e8 che, il 15 maggio il Borbone aveva sciolto il Parlamento e la guardia nazionale, nominato un nuovo governo, proclamato lo stato d'assedio. Per far ci\u00f2 si era spinto a reprimere un moto di rivolta a Napoli, con circa 500 morti.\nFerdinando II di Borbone agiva a causa delle ambiguit\u00e0 di Carlo Alberto riguardo al Ducato di Parma (retto da una dinastia borbonica ma che la popolazione voleva annettere al Regno di Sardegna) e la Sicilia (sconvolta, sin da gennaio, da una rivoluzione che aveva relegato le \u2018Reali Truppe\u2019 nella sola Piazzaforte di Messina, aveva resuscitato l'antico Regno e inviato una delegazione a Torino per offrire la Corona al secondogenito del re di Sardegna, il Duca di Genova, incontrando il rifiuto di Carlo Alberto). Contava, inoltre, la manifesta intenzione del Savoia di annettersi il Lombardo-Veneto (il 12 maggio era stato annunciata il plebiscito che sanciva l'unione della Lombardia al Regno di Sardegna, concluso trionfalmente l'8 giugno).\nTuttavia, \u00e8 certo che egli non avrebbe potuto permettersi tanto, in assenza dell'allocuzione di Pio IX del precedente 29 aprile.\nLa prima battaglia di Vicenza.\nLasciato solo con circa 11\u00a0000 \"romani\", oltre ai volontari veneti Durando dovette affrontare l'immediata minaccia che gli giungeva dal corpo d'armata del Nugent, che aveva passato il Piave. Cominci\u00f2 portando il grosso dei romani a Montebelluna. Qui venne raggiunto dal Ferrari, con pi\u00f9 di 7\u00a0000 volontari dello Stato Pontificio. Le due forze si scontrarono sulle rive del torrente Nasson. I \"romani\" tennero testa agli austriaci per due giorni (8-9 maggio), prima di ripiegare verso Treviso.\nAlla fine Nugent pot\u00e9 passare la Brenta, raggiungere Vicenza e passare oltre, verso Verona. A met\u00e0 strada incontr\u00f2 Radetzky che gli comand\u00f2 di assalire Vicenza. Cosa che avvenne il 23 maggio, al comando del Thurn. Ma a comandare la guarnigione era, nel frattempo, rientrato il Durando, oltre a rinforzi da Venezia e i circa 20\u00a0000 Austriaci dovettero ripiegare, la mattina del 24 maggio.\nLa seconda battaglia di Vicenza.\nGrandi furono gli elogi, in quei giorni, per i \"romani\" del Durando che avevano dimostrato un genuino spirito nazionale, battendosi con valore a difesa di una citt\u00e0 veneta, e guidando i volontari locali (come, per\u00f2, erano veneti anche numerosi soldati dell'armata austriaca che riconquist\u00f2 la citt\u00e0).\nMa, ancora una volta, Radetzky non era sconfitto e, anzi, si era ricongiunto con i rinforzi del Nugent. Egli pot\u00e9, quindi, portare l'intero esercito a Mantova e, di l\u00ec, tentare una grande offensiva da tergo, verso le linee di Carlo Alberto, rallentata dai Toscani del De Laugier a Curtatone e Montanara e brillantemente arrestata dal Bava a Goito, il 30 maggio. Lo stesso giorno segu\u00ec la resa della Peschiera. \nRadetzky, allora, rovesci\u00f2 il fronte e port\u00f2 l'intero esercito (circa 40\u00a0000 uomini) direttamente su Vicenza. Durando venne investito il 10 giugno: ancora una volta i suoi accettarono battaglia e si portarono assai bene ma dovettero, infine, capitolare.\nSecondo i patti, l'esercito del Durando consegn\u00f2 Vicenza e Treviso e promise di non combattere gli Austriaci per tre mesi. In cambio, venne loro permesso di evacuare oltre il Po.\nL'unica forza combattente ancora presente in territorio veneto era la citt\u00e0 di Venezia, che, proprio allora, rimase isolata e cominci\u00f2 a prepararsi a un lungo assedio.\nRagioni della sconfitta.\nIn effetti il Pieri si dice certo che la partita sia stata decisa dal mancato arrivo dei 16\u00a0000 Napoletani del Pepe: il posizionamento dell'esercito \"romano\", infatti, era stato mantenuto proprio in funzione dell'atteso arrivo dei rinforzi. Ma, una volta conosciuto il tradimento del Borbone, Durando non si sent\u00ec di abbandonare Vicenza, Treviso e Padova a facili scorrerie austriache, bench\u00e9 la sua inferiorit\u00e0 tattica fosse, in effetti, ormai palese a tutti. Quindi anche al Radetzky che, sottolinea il Pieri, decise l'azione su Vicenza proprio perch\u00e9 contava sull'assenza del corpo napoletano.\nQuanto al mancato soccorso da parte di Carlo Alberto aveva, rispetto al feldmaresciallo il rilevante svantaggio strategico di manovrare per linee esterne, ci\u00f2 che rendeva impossibile un soccorso diretto a Vicenza. La sua responsabilit\u00e0, semmai, fu di non premere su Verona, impedendo al Radetzky di portare con s\u00e9 tanti soldati. Ci\u00f2 che appare tanto pi\u00f9 grave, se si tien conto che, solo 16 giorni prima, Durando aveva dimostrato di saper tener testa a 20\u00a0000 uomini del Thurn. Ma 40\u00a0000 erano troppi.\nEventi successivi.\nL'Armistizio di Salasco.\nPoi venne la serie di scontri passati alla storia come la battaglia di Custoza, il 23-25 luglio. Di l\u00ec Carlo Alberto cominci\u00f2 una veloce, ma ordinata, ritirata verso l'Adda e Milano. Giunto Carlo Alberto in Milano, l\u00ec si svolse, il 4 agosto la battaglia di Milano, al termine della quale il sovrano si risolse a chiedere l'armistizio di Salasco. I preliminari vennero sottoscritte il 5, il definitivo il 9, a Vigevano.\nLa battaglia di Novara.\nEntrambi i contendenti principali (Carlo Alberto e Radetzky sapevano che la tregua era solo temporanea: occorreva che una nuova guerra decidesse, definitivamente, della supremazia in Lombardia. Il momento venne il 22-23 marzo con la sconfitta di Novara e l'armistizio del 24.\nInvasione della Toscana, delle Legazioni pontificie e del Lazio.\nA quel punto il nuovo sovrano sardo, Vittorio Emanuele II, dovette concentrarsi sulla caotica situazione politica interna e Radetzky pot\u00e9 dedicarsi alla riconquista della Toscana e delle Legazioni. \nMentre il generale francese Oudinot, dopo un primo tentativo fallito miseramente il 30 aprile, sottoponeva Roma a un assedio durato circa un mese, che port\u00f2 alla caduta delle neoproclamata Repubblica.\nAssedio di Venezia.\nUltimo vessillo della rivoluzione del 1848 resisteva, indomita ma assediata, solo la citt\u00e0-fortezza di Venezia."}
{"id": "1090111", "revid": "2166030", "url": "https://it.wikipedia.org/wiki?curid=1090111", "title": "Storia della Danimarca", "text": "La storia della Danimarca \u00e8 caratterizzata dalla comunanza con quella dei Vichinghi. Segu\u00ec il regno di Danimarca, che dal XVI al XIX secolo fu unito con la Norvegia. Persa la Norvegia dopo le guerre napoleoniche, nel 1849 divent\u00f2 monarchia costituzionale. Nella prima guerra mondiale la Danimarca si dichiar\u00f2 neutrale mentre nella seconda fu occupata dalla Germania. Nel 1973 la Danimarca ader\u00ec alla Comunit\u00e0 europea, ma non ha adottato l'euro nel 2000.\nSecoli precedenti al medioevo.\nLe prime notevoli attestazioni archeologiche della Danimarca sono databili all'Et\u00e0 del Bronzo come il carro solare di Trundholm.\nDurante l'et\u00e0 del Ferro il territorio della Danimarca era abitato da popolazione germaniche. A quest'epoca si fa risalire la sepoltura di Grauballe e anche il celebre calderone di Gundestrup, oggi conservati al Museo Nazionale Danese.\nDurante l'Impero romano era abitata dai Teutoni e Cimbri; quest'ultimi diedero nome alla denominazione della Danimarca di epoca romana, ovvero \"Chersonesus cimbrica\". \nDurante il V secolo fu occupata dagli Juti, da cui deriva il nome odierno della penisola dello Jutland, ovvero \"la terra degli Juti\".\nDurante la prima met\u00e0 del VI secolo compaiono riferimenti sull'esistenza dei danesi nelle fonti gotiche, franche e bizantine. Come ad esempio la descrizione che fa Procopio delle migrazioni degli Eruli dalla regione del Danubio verso nord. Durante questa migrazione vengono nominati i \"Danoi\", come uno dei popoli con cui gli Eruli si scontrarono. Giordane parla nella sua storia gotica di conflitti tra danesi ed Eruli. Qui inoltre i Danesi sono menzionati come discendenti dei Sitoni, abitanti dell'odierna Svezia. Gregorio di Tours parla di un re, un certo Clochilaico come il \"re danese\". Infine, il poeta Venanzio Fortunato celebra le vittorie dei re franchi Clotario I e Chilperico sui danesi. Nella maggior parte di queste citazioni, la dimora dei danesi viene descritta come la Svezia meridionale, in particolare nelle aree della Scania e del Halland, due regioni che appartenevano alla Danimarca fino al 1658.\nTra l'VIII e il X secolo i vichinghi Danesi, insieme a quelli Norvegesi e Svedesi fondarono colonie, commerciarono e compirono incursioni e saccheggi in tutta Europa. Gli esploratori vichinghi furono i primi a scoprire per caso l'Islanda nel IX secolo mentre si stavano dirigendo verso le Isole F\u00e6r \u00d8er e, probabilmente, giunsero fino a \"Vinland\" (\"La terra del vino\"), quella che ai nostri giorni \u00e8 conosciuta come Terranova in Canada.\nI Vichinghi danesi furono i pi\u00f9 attivi in Inghilterra e in Francia e riuscirono per un certo periodo a conquistare e controllare alcune parti di quei paesi, fondando il Danelaw in Inghilterra e Irlanda e la Normandia in Francia. \u00c8 stato trovato un maggior numero di monete anglosassoni risalenti a quest'epoca in Danimarca piuttosto che in Inghilterra, a testimoniare il dominio danese sull'isola. Il Danelaw comprendeva la met\u00e0 nord-orientale di ci\u00f2 che ora costituisce l'Inghilterra, dove i danesi si stabilirono e prevalevano la legge e il governo danesi. Prima di allora, l'Inghilterra era composta da circa sette regni anglosassoni indipendenti; i danesi conquistarono e misero fine a tutti questi tranne il regno del Wessex. Alfredo il Grande, re del Wessex, emerse da queste prove come l'unico re inglese rimasto, e quindi come il primo monarca inglese.\nInoltre, si ritiene che alcuni danesi abbiano partecipato con i norvegesi che si sono trasferiti a ovest nell'Oceano Atlantico, nelle isole Shetland (che furono colonie norvegesi per circa 500 anni) e in Groenlandia. I norvegesi della Groenlandia persistettero dal 1000 d.C. al 1450 d.C. circa. Di recente sono stati scoperti accampamenti commerciali stagionali sull'isola di Baffin (gi\u00e0 citata fin dall'anno 986 nella saga vichinga di Leif Erikson sotto l'appellativo di \"Helluland\") contenenti corde europee, tracce di metallo, muratura e resti di ratti. Brevi spedizioni vichinghe in Nord America intorno al 1000 non portarono ad alcun insediamento duraturo. Altre incursioni vichinghe in Germania e nel Mediterraneo furono di breve durata e non ebbero effetti duraturi.\nCome testimoniano le Pietre di Jelling, attorno al 965 i Danesi furono uniti e cristianizzati da Aroldo I di Danimarca, il secondo ad essere riconosciuto re di Danimarca. Nei primi anni dell'XI secolo Canuto il grande riusc\u00ec a riunire sotto il suo dominio Danimarca, Inghilterra e Norvegia per quasi trent'anni. I regni di Svezia, Danimarca e Norvegia si costituiscono intorno all'anno 1000, pressappoco quando i vichinghi che abitavano questi territori si convertono al cristianesimo. La Danimarca domina la regione del Baltico fino al 1600 circa, quando comincia l'ascesa dell'Impero svedese.\nLa Danimarca medievale.\nDurante l'Alto e Basso medioevo il regno di Danimarca incluse anche la regione svedese dello Sk\u00e5neland (Scania, Halland e Blekinge) e i suoi re dominavano anche l'Estonia danese e i ducati di Schleswig e Holstein. La maggior parte di questi ultimi due territori fanno ora parte della Germania settentrionale.\nDurante il disastroso regno di Cristoforo II (1319-1332), la maggior parte del paese fu conquistata dai conti provinciali (eccetto la Scania, che venne conquistata dalla Svezia) dopo numerose rivolte contadine e conflitti con la Chiesa. Per otto anni dopo la morte di Cristoforo, dal 1332 al 1340, la Danimarca non ebbe re e fu invece controllata dai conti. Dopo che uno di loro, Gerardo III di Holstein-Rendsburg, fu assassinato nel 1340, il figlio di Cristoforo, Valdemaro, venne scelto come re e gradualmente inizi\u00f2 a recuperare i territori, che furono finalmente completati nel 1360.\nLa peste nera, che arriv\u00f2 in Danimarca in questi anni, aiut\u00f2 anche la campagna di Valdemaro. I suoi continui sforzi per espandere il regno dopo il 1360 lo portarono in aperto conflitto con la Lega Anseatica. Conquist\u00f2 l'isola di Gotland, con grande dispiacere della Lega, che perse Visby, un'importante citt\u00e0 commerciale ivi situata.\nL'alleanza anseatica con la Svezia per attaccare la Danimarca inizialmente si rivel\u00f2 un fiasco poich\u00e9 le forze danesi catturarono una grande flotta anseatica e la riscattarono per una somma enorme. Fortunatamente per la Lega, i nobili dello Jutland si ribellarono alle pesanti tasse imposte per combattere la guerra espansionistica nel Baltico; le due forze lavorarono contro il re, costringendolo all'esilio nel 1370. Per diversi anni, la Lega Anseatica controll\u00f2 le fortezze sul tra la Scania e la Zelanda.\nLa regina danese Margherita I, figlia di Valdemaro Atterdag, si trov\u00f2 sposata nel 1363 con H\u00e5kon VI di Norvegia nel tentativo di unire i due regni, insieme alla Svezia, poich\u00e9 H\u00e5kon aveva legami di parentela con la famiglia reale svedese. I piani dinastici prevedevano che suo figlio, Olaf II, governasse i tre regni, ma dopo la sua morte prematura nel 1387 assunse lei stessa il ruolo (1387-1412). Durante la sua vita (1353-1412) i tre regni di Danimarca, Norvegia e Svezia (comprese le Isole Faroe, nonch\u00e9 l'Islanda, la Groenlandia e l'odierna Finlandia) furono collegati sotto il suo abile governo, in quella che divenne nota come l'Unione di Kalmar, ufficializzata nel 1397 per volere della stessa Margherita I. Si trattava di un'Unione personale tra stati che mantenevano comunque la loro indipendenza nominale; la Scandinavia rimase unita grazie a questo patto fino al 1523, quando la Svezia decise di svincolarsene.\nIl suo successore, Eric di Pomerania (re di Danimarca dal 1412 al 1439), non aveva l'abilit\u00e0 di Margherita e quindi caus\u00f2 direttamente la rottura dell'Unione di Kalmar. La politica estera di Eric travolse la Danimarca in una serie di guerre con i conti di Holstein e la citt\u00e0 anseatica di Lubecca. Quando la Lega Anseatica impose un embargo commerciale alla Scandinavia, gli svedesi (che videro la loro industria mineraria colpita negativamente) si ribellarono. I tre paesi dell'Unione di Kalmar dichiararono tutti Eric deposto nel 1439.\nTuttavia, il sostegno all'idea del regionalismo continu\u00f2, cos\u00ec quando il nipote di Eric, Cristoforo di Baviera, sal\u00ec al trono nel 1440, riusc\u00ec a farsi eleggere in tutti e tre i regni, riunendo brevemente la Scandinavia (1442\u20131448). La nobilt\u00e0 svedese divenne sempre pi\u00f9 scontenta del dominio danese e l'unione presto divenne semplicemente un concetto legale con poca applicazione pratica. Durante i successivi regni di Cristiano I (1450\u20131481) e Hans (1481\u20131513), le tensioni crebbero e scoppiarono diverse guerre tra Svezia e Danimarca.\nStoria moderna.\nVerso il 1530 in Scandinavia si fece largo la Riforma protestante. La ribellione armata dei contadini cattolici guidati da Skipper Clement inizi\u00f2 nello Jutland settentrionale. La ribellione travolse Funen, Zelanda e la Scania. L'esercito di Cristiano III di Danimarca sconfisse sonoramente un esercito di nobili cattolici a Svenstrup il 16 ottobre 1534. Cristiano forz\u00f2 una tregua con la Lega Anseatica, che aveva inviato truppe per aiutare il conte Cristoforo. L'esercito di Cristiano III, sotto Johan Rantzau, insegu\u00ec i ribelli fino ad Aalborg e poi massacr\u00f2 oltre 2.000 di loro all'interno della citt\u00e0 nel dicembre 1534.\nI protestanti catturarono Skipper Clement (1534), e in seguito lo giustiziarono nel 1536. Le truppe mercenarie di Cristiano III misero fine alle speranze cattoliche sulla Zelanda e poi sulla Fionia. I ribelli della Scania arrivarono a proclamare di nuovo Cristiano II re. Il re Gustavo Vasa di Svezia invi\u00f2 due eserciti separati a devastare Halland e la Scania fino alla sottomissione. Gli assedianti alla fine affamarono gli ultimi resistenti alla ribellione, Copenaghen e Malm\u00f8, fino alla resa nel luglio 1536. Nella primavera del 1536, Cristiano III aveva preso il controllo. In seguito a questa guerra civile, detta \"Guerra del Conte\", nel 1536 la Danimarca si convert\u00ec al luteranesimo, e il paese stabil\u00ec una nuova unione con la Norvegia. Nel 1536 cos\u00ec nacque lo stato di Danimarca-Norvegia che univa i regni di Danimarca e Norvegia.\nIl regno di Danimarca-Norvegia si arricch\u00ec durante il XVI secolo, in gran parte a causa dell'aumento del traffico attraverso l'\u00d8resund, che i danesi potevano tassare perch\u00e9 la Danimarca controllava entrambi i lati dello stretto. Il commercio delle esportazioni di grano dalla Polonia ai Paesi Bassi e al resto d'Europa crebbe enormemente in questo periodo ei re danesi non esitarono a incassarlo. Il dazio venne abrogato solo nel 1840.\nL'economia danese benefici\u00f2 anche della guerra degli ottant'anni (1568\u20131648) nei Paesi Bassi perch\u00e9 un gran numero di rifugiati qualificati da quell'area (la pi\u00f9 economicamente avanzata in Europa) arriv\u00f2 in Danimarca. Ci\u00f2 ha contribuito a modernizzare molti aspetti della societ\u00e0 ea stabilire legami commerciali tra Danimarca e Paesi Bassi.\nDopo l'unione con la Norvegia seguirono due secoli e mezzo di continue guerre contro la Svezia. Il re Cristiano IV inizi\u00f2 la guerra di Kalmar (1611-1613), attaccando la Svezia, ma non riusc\u00ec a raggiungere il suo obiettivo principale di costringere la Svezia a rientrare nell'unione con la Danimarca. La guerra non comport\u00f2 cambiamenti di tipo territoriale, ma la Svezia dovette pagare un'indennit\u00e0 di guerra di un milione di riksdaler svedesi d'argento alla Danimarca, una somma nota come il \"riscatto di \u00c4lvsborg\". Cristiano si serv\u00ec del denaro ottenuto per fondare diverse nuove cittadine e fortezze, tra le quali le pi\u00f9 importanti sono Gl\u00fcckstadt (fondata perch\u00e9 rivaleggiasse con Amburgo), Christiania (dopo che un incendio aveva in precedenza distrutto la citt\u00e0 originale), Christianshavn, Christianstad e Christiansand. Fece costruire anche diversi importanti edifici come il B\u00f8rsen, la Rundet\u00e5rn, Nyboder, il castello di Rosenborg, oltre che una miniera d'argento a Kongsberg ed una fabbrica di oggetti in rame a Kupferm\u00fchle.\nPrendendo lo spunto dalla Compagnia olandese delle Indie orientali, fond\u00f2 un'analoga compagnia danese. Cristiano progettava in questo modo di proclamare lo Sri Lanka come propria colonia, ma la compagnia si limit\u00f2 ad acquistare Tranquebar sulla costa del Coromandel. Durante la guerra dei trent'anni Cristiano tent\u00f2 di porsi a capo degli stati tedeschi luterani, ma sub\u00ec una disastrosa sconfitta nella battaglia di Lutter, che fin\u00ec con il saccheggio e l'occupazione dello Jutland da parte di un esercito cattolico guidato da Albrecht von Wallenstein.\nLa Danimarca riusc\u00ec ad evitare di essere costretta a fare concessioni territoriali, ma l'avanzata militare di Gustavo II Adolfo di Svezia in Germania fu interpretata come un chiaro segnale di come la potenza svedese fosse in piena ascesa, mentre quella danese fosse invece in decadenza. Nel 1643 le armate svedesi invasero lo Jutland e nel 1644 la Scania. Nel 1645, con il trattato di Br\u00f6msebro, la Danimarca cedette l'Halland, l'isola di Gotland, le ultime parti ancora in suo possesso dell'Estonia danese e varie province norvegesi.\nNel 1657 il re Federico III dichiar\u00f2 nuovamente guerra alla Svezia e avanz\u00f2 con l'esercito verso il Bremen-Verden. Questa mossa condusse ad una terribile sconfitta per i Danesi, e le armate del re Carlo X Gustavo di Svezia conquistarono lo Jutland, l'isola di Funen e gran parte di quella di Zealand prima di firmare nel 1658 il trattato di Roskilde, con il quale la Danimarca prese il controllo anche delle regioni di Scania, Blekinge e Tr\u00f8ndelag e dell'isola di Bornholm.\nCarlo X Gustavo ben presto si pent\u00ec di non aver distrutto la Danimarca completamente e, nell'agosto 1658, pose Copenaghen sotto un assedio destinato a durare due anni, ma non riusc\u00ec a conquistare la capitale danese. Grazie ai trattati di pace che seguirono la Danimarca mantenne la propria indipendenza e riprese il controllo del Tr\u00f8ndelag e di Bornholm.\nLa Danimarca tent\u00f2 di riprendere il controllo della Scania durante la guerra della Scania (1675-79), ma il tentativo fall\u00ec. Negli anni che seguirono la grande guerra del nord la Danimarca riusc\u00ec invece a riconquistare parti dello Schleswig e dell'Holstein, governati dalla casata dei Duchi Holstein-Gottorp.\nStoria contemporanea.\nNel periodo delle guerre napoleoniche inizialmente la Danimarca cerc\u00f2 di mantenere una politica di neutralit\u00e0, continuando a commerciare sia con la Francia che con il Regno Unito ed entrando a far parte della Lega della neutralit\u00e0 armata insieme ad impero russo, impero svedese e Prussia. Il Regno Unito consider\u00f2 per\u00f2 l'adesione alla lega come un segno di ostilit\u00e0 e per due volte, nel 1801 e nel 1807, attacc\u00f2 Copenaghen. Con il primo scontro riusc\u00ec a sconfiggere la flotta danese, mentre nel secondo provoc\u00f2 l'incendio e la distruzione di ampie zone della capitale. Questi eventi portarono allo scoppio della cosiddetta guerra delle cannoniere tra Danesi ed Inglesi: il controllo da parte inglese del tratto di mare tra Danimarca e Norvegia si rivel\u00f2 infine disastroso per l'economia dell'Unione scandinava e, nel 1813, la Danimarca-Norvegia fin\u00ec in bancarotta.\nL'Unione tra Danimarca e Norvegia si sciolse nel 1814 con il trattato di Kiel. La Norvegia entr\u00f2 a far parte di una nuova unione con la Svezia, che dur\u00f2 fino al 1905.\nLa Danimarca mantenne le colonie di Islanda, le isole F\u00e6r \u00d8er, e Groenlandia. Oltre che sulle colonie nordiche govern\u00f2 anche sull'India danese dal 1628 al 1869, sulla Costa d'oro danese (Ghana) dal 1658 al 1850 e sulle Indie occidentali danesi (le Isole Vergini americane) dal 1671 al 1917.\nAttorno al 1830 il movimento liberale e nazionalista danese prese un grande slancio e anche grazie ad esso, in seguito alle rivoluzioni del 1848, il 5 giugno 1849 la Danimarca divent\u00f2 una monarchia costituzionale.\nDopo la seconda guerra dello Schleswig (in danese \"Slesvig\") del 1864, la Danimarca fu costretta a cedere lo Schleswig-Holstein alla Prussia, una sconfitta destinata a lasciare segni profondi sull'identit\u00e0 nazionale danese. A questo punto la Danimarca decise di adottare una politica di neutralit\u00e0, in conseguenza della quale il paese riusc\u00ec a mantenersi neutrale nel corso della prima guerra mondiale. Dopo la sconfitta della Germania, il Trattato di Versailles offr\u00ec alla Danimarca la possibilit\u00e0 di riprendersi la regione dello Schleswig-Holstein: temendo la reazione degli irredentisti tedeschi la nazione scandinava rifiut\u00f2 la restituzione diretta dell'intera regione e volle che fosse indetto un plebiscito, che riguardasse il ritorno sotto la propria influenza del solo Schleswig. I due plebisciti indetti si tennero il 10 febbraio e il 14 marzo. Il 10 luglio 1920, dopo il plebiscito e la firma del re (posta il 9 luglio) sul documento di riunificazione, lo Schleswig del nord (S\u00f8nderjylland) fu riannesso alla Danimarca, insieme ai suoi 163.600 abitanti. Il giorno della riunificazione (\"Genforeningsdag\") viene da allora celebrato ogni anno il 15 giugno (\"Valdemarsdag\").\nNonostante il suo stato di neutralit\u00e0 continuasse, il 9 aprile 1940 la Danimarca fu invasa dalla Germania con l\"'Operazione Weser\u00fcbung\". Anche se le fu accordato il diritto di autoregolamentarsi (diritto che fu soppresso il 23 agosto 1943 perch\u00e9 il crescente movimento della resistenza danese stava mettendo in pericolo il comando militare tedesco), la Danimarca rest\u00f2 militarmente occupata per tutto il corso della seconda guerra mondiale. La simpatia del popolo danese andava evidentemente verso gli alleati, ma la cooperazione economica tra Germania e Danimarca continu\u00f2 nonostante tutto fino al termine della guerra. 1.900 agenti di polizia danesi vennero arrestati dalla Gestapo e mandati nel campo di concentramento di Buchenwald, dal quale molti non riuscirono a tornare vivi.\nDurante la guerra, nel 1944, l'Islanda vot\u00f2 con un referendum l'indipendenza. Poco dopo, nel 1948, le Isole F\u00e6r \u00d8er ottennero la devoluzione dei poteri.\nIl 14 gennaio 1972 al re Federico IX succedette la primogenita Margherita II: era dai tempi di Margherita I che in Danimarca non regnava una donna.\nDopo la fine della guerra la Danimarca divenne uno dei membri fondatori delle Nazioni unite e della NATO. Nel 1973 ader\u00ec alla CEE e, pi\u00f9 tardi all'Unione europea.\nNel 1979 anche la Groenlandia ottenne la devoluzione federale dei poteri."}
{"id": "1090112", "revid": "1833487", "url": "https://it.wikipedia.org/wiki?curid=1090112", "title": "Sakuma Sh\u014dzan", "text": "Biografia.\nFu il figlio di un samurai e nativo di nell'odierna prefettura di Nagano\nDall'et\u00e0 di 23 anni si rec\u00f2 a Edo, dove studi\u00f2 per 10 anni le science cinesi (\u6f22\u5b66).\nInizi\u00f2 quindi a studiare le scienze occidentali (Rangaku) all'et\u00e0 di 33 anni, con l'aiuto dello studioso Rangaku, Kurokawa Ryoan (\u9ed2\u5ddd\u826f\u5b89). Nel 1844 ottenne l'\"Huishoudelyk Woordboek\", una traduzione olandese dell'enciclopedia scritta dal francese N\u00f6el Chomel. Dall'enciclopedia impar\u00f2 a fare il vetro, magneti, termometri e telescopi. L'enciclopedia venne successivamente tradotta in giapponese da Utagawa Genshin (\u5b87\u7530\u5ddd\u7384\u771f) con il titolo \u539a\u751f\u65b0\u7de8.\nNel 1849 apprese dell'elettricit\u00e0 dallo scienziato olandese Van den Bergh, e cre\u00f2 il primo telegrafo, 5 anni prima del dono di un telegrafo dal commodoro Perry del 1854. Invent\u00f2 anche macchine elettriche derivate dall'Elekiter.\nDal 1842, seguendo un'analisi della sconfitta della Cina da parte del Regno Unito nella guerra dell'oppio e il diffondersi dell'influenza occidentale in Asia, Sakuma Sh\u014dzan propose attivamente al Bakufu nel suo libro \u6d77\u9632\u516b\u7b56 (\"Otto politiche per la difesa del mare\"), l'introduzione di metodi militari occidentali e la realizzazione di una difesa marittima. I suoi scritti gli portarono una certa notoriet\u00e0 e divenne l'insegnante di diversi futuri leader della modernizzazione (Yoshida Shoin, Katsu Kaishu, Sakamoto Ry\u014dma).\nQuando Yoshida Shoin venne arrestato nel 1853 per tentare di salire segretamente a bordo di una delle navi del commodoro Perry per studiare le costruzioni straniere, anche Sakuma Sh\u014dzan venne agli arresti domiciliari (\u87c4\u5c45), che durarono 9 anni, come complice. Durante il periodo di arresto continu\u00f2 a studiare le scienze occidentali e svilupp\u00f2 diverse macchine elettriche basate sull'elekiter e la batteria Daniell, il primo sensore sismico giapponese, cos\u00ec come miglioramenti ai cannoni.\nDopo la sua liberazione continu\u00f2 a sostenere l'apertura dei porti giapponesi ai commerci con l'estero, cos\u00ec come il rinforzo del Bakufu mediante la collaborazione con l'amministrazione imperiale (\u516c\u6b66\u5408\u4f53\u8ad6).\nMorte.\nVenne assassinato per le sue opinioni da alcuni gruppi radicali anti-stranieri (\u5c0a\u7687\u6518\u5937). I gruppi assunsero un assassino, o \"hitokiri\", chiamato Kawakami Gensai che uccise Sh\u014dzan con un colpo alla luce del giorno.\nSakuma Sh\u014dzan coni\u00f2 la frase, ancora usata oggigiorno, \u548c\u9b42\u6d0b\u624d (\"Etica giapponese, scienza occidentale\"), come illustrazione del modo in cui il Giappone avrebbe dovuto gestire la modernizzazione.\nIl figlio di Sh\u014dzan, Miura Keinosuke fu un membro degli Shinsengumi."}
{"id": "1090114", "revid": "599013", "url": "https://it.wikipedia.org/wiki?curid=1090114", "title": "Organizzazione neurologica", "text": "L'organizzazione neurologica \u00e8 il meccanismo con cui avviene l'acquisizione o meno di fattori ereditari.\nStoria.\nIl concetto di organizzazione neurologica ebbe i natali dal Dott. Temple Fay, Neurologo e Neurochirurgo, nel 1930. Il Dott Fay dedic\u00f2, dal 1943, la parte pi\u00f9 importante dei suoi studi alla Organizzazione Neurologica e alle Terapie per il recupero dei pazienti con cerebrolesione. Ebbe come allievi Glen Doman e Karl Delacato, che portarono avanti i loro studi e le loro ricerche proprio i questo ambito, attraverso le \"teorie per lo sviluppo del potenziale umano.\" La teoria dell'organizzazione neurologica fu enunciata nel 1959 da C.H. Delacato, che la present\u00f2, citando le sue parole, come \"Quella condizione fisiologicamente ottimale che esiste unicamente nell'uomo ed \u00e8 il risultato di uno sviluppo neurale ontogenetico globale ed ininterrotto, che ricapitola lo sviluppo neurale filogenetico\".\nSviluppo.\nL'organizzazione neurologica, in ogni essere umano ha inizio durante il primo trimestre di gestazione e va a compimento intorno ai sette anni. Questo sviluppo ordinato inizia e procede in modo verticale, dal midollo spinale, lungo tutte le altre aree del Sistema nervoso centrale fino a raggiungere il livello corticale. L'organizzazione neurologica pu\u00f2 ritenersi completa quando l'emisfero destro o quello sinistro acquisiscono dominanza."}
{"id": "1090116", "revid": "78273", "url": "https://it.wikipedia.org/wiki?curid=1090116", "title": "Festa dell'Unit\u00e0", "text": ""}
{"id": "1090120", "revid": "2184720", "url": "https://it.wikipedia.org/wiki?curid=1090120", "title": "Strada statale 93 Appulo Lucana", "text": "La strada statale 93 Appulo Lucana (SS 93), \u00e8 una strada statale italiana che collega Barletta a Potenza. Il chilometraggio parte dal centro della citt\u00e0 pugliese.\nPercorso.\nLa strada parte da Barletta e dopo una ventina di chilometri va ad attraversare trasversalmente l'abitato di Canosa di Puglia (km 21+450 - 23+800), per intersecarsi con la ex strada statale 98 Andriese-Coratina, dove interrompe per circa 800 m il percorso originario per riprenderlo poi verso la frazione canosina di Loconia e quindi Lavello, da cui si raggiunge agilmente lo stabilimento Fiat di Melfi.\nSuperato il paese lucano e il bacino del Rendina, inizia il lungo tratto collinare della strada statale; si arriva cos\u00ec a Rapolla prima, dove la strada interseca la strada statale 658 Potenza-Melfi (di pi\u00f9 recente costruzione e che segue la SS 93 in parallelo), e Barile poi. Dopo pochi chilometri, il percorso fa meta a Rionero in Vulture.\nSuccessivamente si \"circumnavigano\" Atella, Filiano (da cui \u00e8 visibile Castel Lagopesole) e la frazione di San Nicola, dove la SS 93 si congiunge con la SS 658 fino allo scalo di Tiera; l\u00ec la Appulo Lucana riprende il suo normale corso. Poco prima di far ingresso a Potenza, dove la strada statale termina dopo 128,200\u00a0km, interseca la strada statale 7 Via Appia.\nTracciato.\nTratto Barletta - Canosa\nTratto innesto SP 231 - Lavello\nTratto Lavello - Atella \nTratto Atella - Innesto SS 658\nLa strada dunque attraversa i centri abitati di:"}
{"id": "1090122", "revid": "339392", "url": "https://it.wikipedia.org/wiki?curid=1090122", "title": "Tribunale Speciale", "text": ""}
{"id": "1090123", "revid": "1522738", "url": "https://it.wikipedia.org/wiki?curid=1090123", "title": "Festa dell'Unione", "text": "La festa dell'Unione (Union Day) \u00e8 una festivit\u00e0 nazionale della Tanzania, celebrata il 26 aprile, a ricordo della data in cui nel 1964 \u00e8 avvenuta l'unificazione (da cui il nome della giornata) di Tanganica e Zanzibar, dando cos\u00ec vita alla Repubblica Unita di Tanzania, con Julius Nyerere"}
{"id": "1090140", "revid": "287204", "url": "https://it.wikipedia.org/wiki?curid=1090140", "title": "Serie A 1951-1952 (pallacanestro maschile)", "text": "La Serie A 1951-1952 \u00e8 stata la trentesima edizione del massimo campionato italiano di pallacanestro.\nLe squadre di Serie A vengono ridotte: da 14 a 12, che si incontrano in un girone all'italiana con partite d'andata e ritorno. Le ultime due retrocedono, la prima in classifica vince lo scudetto. La Borletti Milano vince il terzo campionato consecutivo, il settimo della sua storia. Alle sue spalle, Ginnastica Roma e Virtus Bologna si scambiano la posizione rispetto alla stagione precedente: 3\u00b0 i laziali, 2\u00b0 gli emiliani."}
{"id": "1090143", "revid": "161374", "url": "https://it.wikipedia.org/wiki?curid=1090143", "title": "SS142", "text": ""}
{"id": "1090149", "revid": "119690325", "url": "https://it.wikipedia.org/wiki?curid=1090149", "title": "Fungicida rameico", "text": "Col termine di fungicida rameico o cuprico o verderame si intende genericamente un anticrittogamico a base di rame.\nPropriet\u00e0 fitosanitarie.\nA prescindere dalla formulazione, il rame interferisce con la respirazione cellulare dei funghi interferendo con la formazione dell'acetil coenzima A e quindi con il Ciclo di Krebs. Inoltre interferisce con la dinamica di alcuni cationi nella parete cellulare e con lo stato strutturale della membrana cellulare.\nAmbiti d'impiego.\nIl rame \u00e8 un anticrittogamico a largo spettro d'azione attivo per contatto fogliare contro numerose micosi (in genere quelle provocate dalle Peronosporales) e contro le batteriosi in generale. Si impiega ad esempio per la difesa dell'olivo (contro l'Occhio di pavone e la Rogna), della Vite (contro la Peronospora), delle pomacee (contro la Ticchiolatura), delle drupacee (contro la Bolla e il Corineo), degli agrumi (contro il Mal secco e la Gommosi del colletto), della barbabietola (contro la Cercospora), in orticoltura e floricoltura (contro le \"peronospore\", le \"antracnosi\", le \"septoriosi\", le \"alternariosi\" delle ortive e delle floricole).\nFitotossicit\u00e0.\nIl rame \u00e8 un microelemento perci\u00f2 le piante tendono ad assorbirlo anche per via fogliare. Le dosi impiegate a scopo fitoiatrico sono per\u00f2 eccessive rispetto ai fabbisogni delle piante perci\u00f2 pu\u00f2 esserci un effetto fitotossico, talvolta letale, su diverse specie agrarie. Va anche tuttavia precisato che il rame \u00e8 presente sotto varie formulazioni (idrossido, ossicloruro, solfato tribasico solo per citarne alcune) ognuna delle quali ha caratteristiche diverse e pi\u00f9 o meno fitotossiche a seconda dello stadio vegetativo della pianta. In generale si consiglia il trattamento invernale sui fruttiferi contro le forme svernanti mentre i trattamenti al verde vanno eseguiti a dosi pi\u00f9 moderate. Alcune piante come ad esempio il pesco e il susino non tollerano assolutamente i trattamenti primaverili, mentre altre, come la vite, l'olivo, il melo sono pi\u00f9 tolleranti."}
{"id": "1090152", "revid": "180559", "url": "https://it.wikipedia.org/wiki?curid=1090152", "title": "Serie A 1951-1952 (pallacanestro femminile)", "text": "Il campionato di Serie A di pallacanestro femminile 1951-1952 \u00e8 stato il ventunesimo organizzato in Italia.\nLa Serie A non cambia rispetto alla stagione precedente: le otto squadre si incontrano in un girone all'italiana con partite d'andata e ritorno. La prima vince lo scudetto, l'ultima retrocede in Serie B.\n\u00c8 stato vinto per la terza volta consecutiva dalla Comense Como, arrivata imbattuta davanti a Ginnastica Triestina e Reyer Venezia."}
{"id": "1090155", "revid": "133271", "url": "https://it.wikipedia.org/wiki?curid=1090155", "title": "The league of gentlemen", "text": ""}
{"id": "1090156", "revid": "133271", "url": "https://it.wikipedia.org/wiki?curid=1090156", "title": "League of gentlemen", "text": ""}
{"id": "1090159", "revid": "36426", "url": "https://it.wikipedia.org/wiki?curid=1090159", "title": "Innocenzo Spinazzi", "text": "Biografia.\nNato da un orafo, fece il suo apprendistato da Giovanni Battista Maini. A Roma complet\u00f2 la statua di \"san Giuseppe Calasanzio\" (1755) per la navata della basilica di San Pietro in Vaticano.\nSi trasfer\u00ec a Firenze nel 1769 e l'anno dopo venne nominato scultore ufficiale del Granduca Pietro Leopoldo, che lo incaric\u00f2 innanzitutto di completare alcuni marmi antichi frammentari. Dal 1784 insegn\u00f2 all'Accademia di Belle Arti.\nTra il 1771 e il 1774 scolp\u00ec il \"Busto di Pietro Leeopoldo\" oggi alla Galleria Palatina. Per la basilica di Santa Croce scolp\u00ec le tombe di Giovanni Lami (1770), Angelo Tavanti (1782) e Niccol\u00f2 Machiavelli (1787). Nel 1792 scolp\u00ec un angelo da aggiungere al gruppo del \"Battesimo di Cristo\" di Andrea Sansovino e Vincenzo Danti sulla Porta del Paradiso del Battistero di San Giovanni.\nDiede prova di virtuosismo nelle figure per la Cappella Maggiore della chiesa di Santa Maria Maddalena dei Pazzi, come nella velata \"Fede\" (1781) e la \"Religione\" (1794, Torino, Museo Civico), ispirate alle esperienze di Antonio Corradini a Napoli."}
{"id": "1090167", "revid": "1442080", "url": "https://it.wikipedia.org/wiki?curid=1090167", "title": "K\u014dichi Yamadera", "text": "\u00c8 il doppiatore giapponese di Will Smith, Jim Carrey e Eddie Murphy. Dal 2011 \u00e8 la voce dell'ispettore Zenigata dopo il ritiro di Gor\u014d Naya. \u00c8 sposato con Rie Tanaka."}
{"id": "1090185", "revid": "1305772", "url": "https://it.wikipedia.org/wiki?curid=1090185", "title": "Umana Venezia", "text": ""}
{"id": "1090186", "revid": "647919", "url": "https://it.wikipedia.org/wiki?curid=1090186", "title": "Carispe La Spezia", "text": ""}
{"id": "1090187", "revid": "486946", "url": "https://it.wikipedia.org/wiki?curid=1090187", "title": "Madonna con il Bambino e San Giovannino", "text": ""}
{"id": "1090188", "revid": "77358", "url": "https://it.wikipedia.org/wiki?curid=1090188", "title": "Ares Ribera", "text": ""}
{"id": "1090189", "revid": "339392", "url": "https://it.wikipedia.org/wiki?curid=1090189", "title": "New Wash Montichiari", "text": ""}
{"id": "1090190", "revid": "77358", "url": "https://it.wikipedia.org/wiki?curid=1090190", "title": "Gescom Viterbo", "text": ""}
{"id": "1090191", "revid": "78273", "url": "https://it.wikipedia.org/wiki?curid=1090191", "title": "San Raffaele Roma", "text": ""}
{"id": "1090192", "revid": "156341", "url": "https://it.wikipedia.org/wiki?curid=1090192", "title": "Coconuda Maddaloni", "text": ""}
{"id": "1090194", "revid": "8372191", "url": "https://it.wikipedia.org/wiki?curid=1090194", "title": "Mercede Alghero", "text": ""}
{"id": "1090195", "revid": "47545", "url": "https://it.wikipedia.org/wiki?curid=1090195", "title": "Acetum Cavezzo", "text": ""}
{"id": "1090197", "revid": "339392", "url": "https://it.wikipedia.org/wiki?curid=1090197", "title": "Victoria Pesaro", "text": ""}
{"id": "1090200", "revid": "173469", "url": "https://it.wikipedia.org/wiki?curid=1090200", "title": "Margherita Luisa d'Orl\u00e9ans", "text": "La principessa francese, che avrebbe voluto sposare il cugino Carlo V di Lorena, convol\u00f2 a nozze con l'erede del granducato di Toscana nel 1661, contro la propria volont\u00e0. Il matrimonio tra Margherita Luisa e Cosimo III si rivel\u00f2 uno dei pi\u00f9 infelici nella storia della famiglia Medici e la granduchessa, che detestava il marito, riusc\u00ec ad ottenere il permesso di separarsi dallo sposo e tornare in Francia nel 1675.\nDalle nozze nacquero tre figli, compresi due maschi, i quali, tuttavia, non riuscirono a garantire una lunga discendenza alla dinastia fiorentina. Gian Gastone, il minore dei figli di Margherita Luisa e di Cosimo III, fu l'ultimo granduca di Toscana di Casa Medici.\nBiografia.\nInfanzia.\nTrascorse la sua infanzia al Castello di Blois, dove il Cardinale Mazzarino e suo padre erano stati confinati dal 1652. Essi si preoccuparono della sua istruzione e della scelta del miglior pretendente per il suo matrimonio. Venne scelto il futuro Granduca di Toscana Cosimo III de' Medici, il quale ruppe una precedente promessa di matrimonio con una principessa della Sassonia. Le trattative di matrimonio andarono per le lunghe per via della difficolt\u00e0 di trovare un accordo tra le parti circa la dote.\nGran Principessa di Toscana.\nMargherita Luisa part\u00ec per Firenze nel 1661 e fece il suo ingresso il 20 giugno, data del suo matrimonio. Entrata della Porta San Gallo attraverso un monumentale apparato eseguito dagli architetti Gherardo e Pier Francesco Silvani, percorse via Larga fino al Duomo poi attraverso via Tornabuoni, il Ponte Santa Trinita e via Maggio arriv\u00f2 a Palazzo Pitti dove si svolsero spettacolari festeggiamenti.\nMargherita Luisa e Cosimo si salutarono con indifferenza, e, secondo Sofia, elettrice di Hannover, dormirono insieme una volta alla settimana. Margherita Luisa, due giorni dopo il loro matrimonio, chiese al consorte il possesso dei gioielli della Corona di Toscana, ma Cosimo rispose che non aveva l'autorit\u00e0 per darglieli. L'indifferenza di Margherita Luisa, dopo questo incidente, si trasform\u00f2 in odio, aggravata dal suo amore per Carlo di Lorena, da cui era stata costretta a separarsi a Marsiglia. In una occasione, minacci\u00f2 di rompere una bottiglia sulla testa di Cosimo, se lui non avesse lasciato la sua camera. Il suo odio per Cosimo, per\u00f2, non imped\u00ec di mettere al mondo tre bambini: Ferdinando nel 1663, Anna Maria Luisa nel 1667 e Gian Gastone nel 1671. Le sue spese pazze la resero sgradita agli occhi del marito, ma anche impopolare agli occhi del popolo, stanco della sua etichetta lassista.\nIl matrimonio fu uno dei meno azzeccati di tutta la storia dinastica dei Medici. Venendo dalla corte parigina, la pi\u00f9 ricca, frivola, sfarzosa e animata di tutta Europa, Firenze, dominata dalla lugubre figura della religiosissima Vittoria della Rovere, madre di Cosimo e quindi sua suocera, dovette sembrarle ben pi\u00f9 triste, provinciale e bigotta. Con il marito ci furono problemi sin dai primi tempi, per i loro caratteri praticamente opposti, tanto che a seguito delle sue lamentele, si ritir\u00f2 confinata in un esilio forzato alla Villa di Poggio a Caiano (1672), dove mise su una piccola corte e fece arrivare spettacoli teatrali perch\u00e9 la svagassero. Un anno dopo Luigi XIV di Francia invi\u00f2 a Firenze il vescovo di Marsiglia e la marchesa Du Deffant nel tentativo senza successo di far riappacificare la granduchessa con Cosimo III.\nGranduchessa Consorte di Toscana.\nNel mese di maggio 1670, con la morte del suocero Ferdinando II, Margherita Luisa divenne Granduchessa di Toscana. L'antica tradizione di ammettere la madre del Granduca al Consiglio privato fu ripresa al momento dell'adesione di Cosimo III. La Granduchessa Margherita Luisa, furiosa per la sua esclusione, si scontr\u00f2 con la Granduchessa Madre Vittoria per la precedenza e chiese l'ingresso nel Consiglio. Cosimo III si schier\u00f2 con la madre. Nei primi mesi del 1671, i combattimenti tra Margherita Luisa e Vittoria divennero cos\u00ec accesi che un contemporaneo osserv\u00f2 che \"Palazzo Pitti \u00e8 diventata la dimora del diavolo, e dalla mattina fino a mezzanotte solo gli insulti e il rumore di dispute potrebbero essere sentiti\".\nNel 1675 Margherita Luisa ottenne la separazione e un'autorizzazione a ripartire per la Francia, rinunciando a titoli e onori e stabilendosi nel lugubre convento di Montmarte presso Parigi, dove visse fino alla morte nel 1721. Quando la notizia della sua scomparsa arriv\u00f2 a Firenze venne celebrata una messa in suo onore a San Lorenzo.\nDiscendenza.\nNonostante i problemi Margherita Luisa d'Orleans e Cosimo ebbero tre figli:"}
{"id": "1090202", "revid": "154326", "url": "https://it.wikipedia.org/wiki?curid=1090202", "title": "Margherita Luisa di Borbone-Orleans", "text": ""}
{"id": "1090204", "revid": "103151957", "url": "https://it.wikipedia.org/wiki?curid=1090204", "title": "Legge di Brooks", "text": "La legge di Brooks \u00e8 un principio valido nell'ambito dell'ingegneria informatica che dice:\n\"Aggiungere forza lavoro ad un progetto software in ritardo, lo far\u00e0 ritardare ancora di pi\u00f9\".\nSpiegazione.\nLa legge venne enunciata per la prima volta nel 1975 da Fred Brooks nel suo saggio \"The Mythical Man-Month\" e, per stessa ammissione dell'autore, \u00e8 da considerarsi una semplificazione paradossale, ma che cattura lo spirito del principio che vuole esprimere. I principali fattori considerati da Brooks sono:\nEccezioni e soluzioni.\nLa legge di Brooks viene spesso citata per spiegare perch\u00e9 non si riesca ad evitare che alcuni progetti software siano in ritardo, malgrado tutti gli sforzi fatti per cercare di gestire la situazione. In realt\u00e0 vanno considerati alcuni punti chiave che consentono soluzioni a questo tipo di situazioni.\nInnanzi tutto la legge di Brooks prende in considerazione progetti che siano gi\u00e0 in ritardo. Il processo pu\u00f2 essere tenuto sotto controllo se l'aumento di personale avviene quando il progetto \u00e8 ancora relativamente in tempo. Spesso il ritardo viene gestito semplicemente spostando le date di scadenza, tenendo anche conto di una stima troppo ottimistica dei tempi di sviluppo.\nInoltre vanno considerati il ruolo, la quantit\u00e0 e la qualit\u00e0 dei progettisti aggiunti. Buoni progettisti hanno bisogno di meno tempo di inserimento, inoltre l'inserimento in ruoli chiave pu\u00f2 aggirare la legge di Brooks."}
{"id": "1090209", "revid": "154893", "url": "https://it.wikipedia.org/wiki?curid=1090209", "title": "Marguerite-Louise d'Orl\u00e9ans", "text": ""}
{"id": "1090212", "revid": "2056951", "url": "https://it.wikipedia.org/wiki?curid=1090212", "title": "Vitello tonnato", "text": "Il vitello tonnato (\"vitel tonn\u00e8 o vitel tonn\u00e0\" in piemontese) \u00e8 un piatto tipico della cucina italiana che pu\u00f2 essere servito sia come antipasto che come secondo.\nOrigine.\nL'origine pi\u00f9 probabile indica il Piemonte, in particolare Cuneo, come luogo d'origine di questo piatto. La paternit\u00e0 del vitello tonnato viene rivendicata inoltre anche dalla Lombardia, dal Veneto e dall'Emilia, nessun documento quindi ne chiarisce del tutto l'origine. Le prime indicazioni che referenziano il piatto nella sua composizione originaria si hanno a partire dal Settecento. In origine la ricetta non prevedeva la presenza del tonno, presumibilmente l'aggettivo \"tonnato\" stava a significare \"cucinato alla maniera del tonno\". Il tonno compare nella versione moderna della ricetta che non \u00e8 altro che quella proposta da Pellegrino Artusi nel suo libro del 1891 \"La scienza in cucina e l'arte di mangiar bene\".\n\u00c8 anche, insieme al lech\u00f3n, uno dei principali piatti di Natale dell'Argentina.\nCaratteristiche.\n\u00c8 preparato con uno specifico taglio di carne (il girello di fassone) marinato nel vino bianco secco e aromi (carota, sedano, cipolla, alloro) per almeno mezza giornata, poi bollito in acqua con tutta la marinata. Il piatto \u00e8 servito freddo avendo tagliato a fettine sottili il girello e avendole disposte nel piatto completamente ricoperte con una salsa a base di tonno sott'olio (\"salsa tonnata\").\nOltre alla pi\u00f9 diffusa versione fredda, era un tempo molto diffusa, specie in Lombardia, la versione calda, che prevedeva il taglio di carne arrostito e servito con la salsa addensata con farina e limone.\nSalsa tonnata.\nLa salsa \u00e8 preparata frullando il tuorlo delle uova sode con capperi, talvolta acciughe sotto sale, olio extravergine d'oliva, vino bianco, qualche goccia di succo di limone, sale e pepe. Il tonno pu\u00f2 essere aggiunto e frullato insieme o aggiunto alla fine senza frullarlo per avere una presenza pi\u00f9 evidente.\nPer semplicit\u00e0 di preparazione spesso si utilizza la maionese fatta in casa, con tonno, capperi e aromi.\nNel libro \"La cucina degli stomachi deboli\", pi\u00f9 volte edito nel 1800, la ricetta ha tre varianti."}
