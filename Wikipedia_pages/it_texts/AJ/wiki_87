{"id": "1214390", "revid": "62244", "url": "https://it.wikipedia.org/wiki?curid=1214390", "title": "Premio Ischia internazionale di giornalismo", "text": "Il premio Ischia internazionale di giornalismo \u00e8 un riconoscimento, organizzato sotto l'alto patronato del presidente della repubblica, conferito ai giornalisti che, nell'arco della propria carriera, si sono distinti per professionalit\u00e0 e deontologia.\nIl premio, istituito da Giuseppe Valentino, \u00e8 stato istituito nel 1980.\nAlbo d'oro.\nPremio \"Penna d'Oro\" della Presidenza del Consiglio,Simonetta Agnello Hornby\nPremio Ischia Internazionale di Giornalismo \"(Slovacchia)\" Aktuality.sk\nGiornalista dell'anno carta stampata,Stefano Cappellini\nPremio speciale - Giornalista dell'anno Tv Franca Leosini\nGiornalista dell'anno per l'informazione sportiva, Bruno Pizzul\nRiconoscimento speciale, Paolo Borrometi\nComunicatore dell\u2019anno, Simone Bemporad,\nRiconoscimento speciale Comunicatore dell'anno,Massimo Lanzi\nPremio \"Penna d'Oro\" della Presidenza del Consiglio, Piero Angela\nPremio Ischia Internazionale di Giornalismo \"(England) \"Anthony Loyd\nGiornalista dell'anno carta stampata Emiliano Fittipaldi\nPremio speciale - Giornalista dell'anno Tv Giulia Bosetti\nPremio per l'innovazione Nando Santonastaso\nGiornalista dell'anno per l'informazione sportiva, Paolo Cond\u00f2\nRiconoscimento speciale, Diego Bianchi\nComunicatore dell\u2019anno, Marco Bardazzi\nRiconoscimento speciale Comunicatore dell'anno, Francesca Landi\nRiconoscimento speciale Comunicatore dell'anno, Flavio Natalia\nRiconoscimento speciale \"per la narrazione enogastronomica, Massimo Valerio Visintin\nPremio \"Penna d'Oro\" della Presidenza del Consiglio, Cardinale Gianfranco Ravasi\nPremio Ischia Diritti Umani, Can D\u00fcndar, \"(Turchia)\"\nGiornalista dell'anno carta stampata Barbara Stefanelli\nPremio speciale - Pio D'Emilia\nGiornalista dell'anno per l'informazione sportiva, Pierluigi Pardo\nRiconoscimento speciale, Francesca Fialdini\nComunicatore dell\u2019anno, Danilo Di Tommaso\nRiconoscimento speciale Comunicatore dell'anno Costanza Esclapon\nRiconoscimento speciale \"per la narrazione enogastronomica\", Morello Pecchioli\nPremio Comunicatore Internazionale dell'anno Tian Wei \"(CCTV Cina)\"\nPremio \"Penna d'Oro\" della Presidenza del Consiglio, Eugenio Scalfari\nPremio Ischia alla carriera Domenico Quirico\nGiornalista dell'anno carta stampata Marco Damilano\nPremio speciale - Giornalista dell'anno Tv Nadia Toffa\nGiornalista dell'anno per l'informazione sportiva Massimo Corcione\nPremio Comunicatore dell'anno Massimiliano Tarantino\nPremio \u201cPenna d'Oro\u201d della Presidenza del Consiglio, Paolo Mieli\nGiornalista dell'anno per la Tv, Mario Orfeo\nGiornalista dell'anno per la carta stampata Fiorenza Sarzanini\nGiornalista dell'anno on line ANSA.it\nPremio Mediterraneo, Lucietta Scaraffia\nGiornalista dell'anno per l'informazione sportiva Marino Bartoletti\nRiconoscimenti speciali Antonio Manzo e Luciano Regolo\nPremio Ischia speciale Sergio Lepri\nPremio Ischia Comunicatore dell'anno Simonetta Gola\nPremio Ischia alla carriera Luciano Onder\nPremio Ischia Internazionale per i Diritti Umani Lydia Cacho Ribeira \"(Messico)\"\nPremio Ischia per l'informazione all-new per i 10 anni di Sky Sarah Varetto\nGiornalista dell'anno per l'innovazione Vincenzo Mollica\nGiornalista dell'anno per il commento politico Lilli Gruber\nGiornalista dell'anno per l'analisi economica Isabella Bufacchi\nGiornalista dell'anno per il reportage Alessandro De Meo\nGiornalista dell'anno per l'informazione sportiva Emanuela Audisio\nPremio speciale Franca Giansoldati\nComunicatore dell'anno Maurizio Salvi e Flavio Natalia\nBorse di studio Micaela Farrocco e Carlotta Bizzarri, Eleonora Tedesco e Giorgia Ceccacci, Giada Corsi, Azzurra Veronica Giuntini e Alice Pinzauti\nPremio Ischia alla carriera: Paolo Graldi\nGiornalista dell\u2019anno per la carta stampata: Massimo Franco\nGiornalista dell\u2019anno per la televisione: Maria Latella\nGiornalista sportivo dell\u2019anno: Donatella Scarnati\nRiconoscimento speciali: Vera Montanari e Maurizio Pierangelo\nBorsa di studio \"Maria Grazia Di Donna:\" Livianna Bubbico\nBorsa di Studio \"Vedr\u00f2-Il Manifesto:\" 1\u00b0 Flaviana Gasparetti 2\u00b0Martina Castigliani 3\u00b0Martina Germani\nComunicatore dell\u2019anno: Sandra Trabucco, Giovanna Boda, Alessandro Cossu\nSyed Saleem Shahzad, \"alla memoria (Pakistan,\" \"Asia Times Online e Adnkronos)\"\nPremio Ischia alla carriera Giulio Anselmi\nGiornalista dell\u2019anno Giovanni Maria Vian\nPremio Ischia per i diritti umani Elena Milashina (\"Russia, Novela gazeta)\"\nGiornalista dell'anno per l'informazione sportiva Mario Sconcerti\nRiconoscimento speciale Virman Cusenza\nPremio inviato speciale Toni Capuozzo\nPremio Ischia Comunicatore dell\u2019anno: Marco Magheri Paolo Peluffo, Mariacristina Modonesi.\nBorsa di Studio Maria Grazia Di Donna Alessio Liverziani, Eloise Moretti Clementi Santolo Sepe\nPremio Ischia Internazionale Robert F.Kennedy Europe High School and University Journalism: Eduardo Simone Paluani\nPremio Ischia Internazionale Robert F. Kennedy: David Gilkey (Usa)\nPremio Ischia alla carriera Giampaolo Pansa\nPremio Mediterraneo Tarak Ben Ammar \"(Tunisia)\"\nGiornalista dell\u2019anno per la TV Emilio Carelli\nGiornalista dell'anno per l'informazione sportiva Enrico Varriale\nPremio Comunicatori dell\u2019anno: Cristina Corazza Bianca Frondoni Filippo Ungaro\nPremio Ischia Social Network: Claudio Messora\nPremio \"Robert F.Kennedy Europe Hight School and University Journalism Award\" Andrea Gerli.\nPremio Ischia Internazionale Robert F.Kennedy: Laura Bauer \"(Kansas city news, Usa)\"\nBorsa di Studio Maria Grazia Di Donna: Davide Macchia e Francesca Romaldo\nGiornalista dell'anno carta stampata Mario Calabresi\nGiornalista dell'anno per l'informazione sportiva Ilaria D\u2019Amico\nPremio Ischia blog VOGLIO SCENDERE (Marco Travaglio, Peter Gomez e Pino Corrias)\nPremio Mediterraneo Giancarlo Elia Valori\nRiconoscimenti speciali Augusto Minzolini, ANSA sezione fotografica\nInformazione scientifica ADNKRONOS SALUTE\nPremio Comunicatori dell\u2019anno: Anna Martino, Thanai Bernardini, Arnaldo De Petri\nPremio Ischia Internazionale Robert F.Kennedy Taylor Krauss \"(Usa)\"\nGiornalista dell'anno Tv Mauro Mazza\nGiornalista dell'anno Radio Daniela Ducoli\nGiornalista dell'anno carta stampata Giulio Anselmi\nGiornalista dell'anno per le Agenzie Giuliano De Risi\nGiornalista dell'anno per l'informazione sportiva Carlo Verdelli\nPremio Mediterraneo Giancarlo Licata\nBorsa di studio Marco Suraci Alessandra Maria Tocci\nRiconoscimenti speciali a Paolo Graldi, Luigi Marzullo, Carlo Bonini\nPremio Ischia alla carriera Emilio Rossi\nInformazione scritta Mario Orfeo\nGiornalista dell'anno Radio Aldo Forbice\nGiornalista dell'anno Tv Barbara Parodi Delfino\nGiornalista dell'anno Agenzie Carlo Gambalonga, Alessia Lautone\nPremio Speciale a Bruno Manfellotto, Marco Demarco\nBorsa di studio Marco Suraci Giacomo Marinelli Andreoli\nPremio Ischia in ricordo di Angelo Rizzoli Cristina Sivieri Tagliabue, Ilaria Cavo, Annalena Belini, Valeria Braghieri\nPremio Ischia alla carriera Barbara Spinelli\nGiornalista dell'anno TV Antonio Caprarica\nGiornalista dell'anno per la Radio Marino Sinibaldi\nAgenzie di Stampa Lirio Abbate\nTelefotoreporter dell\u2019anno Ali Haider (Iraq)\nPremio Speciale per la satira giornalistica Emilio Giannelli, per l\u2019informazione scientifica Francesco Maria Avitto,\nRiconoscimento particolare per il giornalismo della speranza Laura Dubini\nBorsa di Studio \u201cMarco Suraci\u201d Anna Maria Selini\nPremio Ischia in ricordo di Angelo Rizzoli Candida Morvillo, Salvo Sottile, Riccardo Pratesi\nGiornalista dell'anno carta stampata Fiamma Nirenstein\nGiornalista dell'anno Tv Giovanni Minoli\nGiornalista dell'anno Radio Elia Zamboni\nGiornalista dell'anno Agenzie di Stampa Vincenzo Quaratino\nTelefotoreporter dell\u2019anno Nic Bothma \"(Sudafrica)\"\nPremio speciale Satira giornalistica Giorgio Forattini\nPremio Ischia in ricordo di Angelo Rizzoli Jacopo Iacoboni, Rula Jebreal, Emiliano Fittipaldi, Sauro Legramandi\nBorsa di Studio \u201cMarco Suraci\u201d Maria Elena Cataldo\nRiconoscimento particolare Rai - Mediaset - La7 - Sky Special Award Rai - Mediaset - La7 \u2013 Sky\nGiornalista dell'anno carta stampata Marcello Sorgi\nGiornalista dell'anno Radio Eduardo Montefusco\nGiornalista dell'anno Tv Piero Marrazzo\nGiornalista dell'anno Agenzie di Stampa Samia Nakhoul, Erfan Rashid\nTelefotoreporter dell\u2019anno Guido Cravero\nPremio Speciale 50 anni Tv Biancamaria Piccinino\nIl Premio Ischia in ricordo di Angelo Rizzoli va a Pierluigi Diaco, Dario Del Porto, Emanuele Farneti, Federico Pini.\nBorsa di studio \"Marco Suraci\" Paolo Bernacchio\nPremio Ischia alla carriera Antonio Ghirelli\nGiornalista dell'anno carta stampata Mario Cervi\nGiornalista dell'anno Tv Alessandro Cecchi Paone\nGiornalista dell'anno Radio Ferdinando Pellegrino\nGiornalista dell'anno Agenzie di Stampa Piercarlo Presutti\nTelefotoreporter dell\u2019anno Anja Niedringhaus \"(Germania)\"\nRiconoscimento speciale alle giornaliste televisive inviate in Iraq: Giovanna Botteri, Maria Cuffaro, Tiziana Ferrario, Lilli Gruber, Monica Maggioni, Vera Baldini, Mimosa Martini, Anna Migotto, Gabriella Simoni e Gabriella Caimi.\nPremio Ischia speciale Elio Sparano\nPremio Ischia in ricordo di Angelo Rizzoli Anais Ginori, Veronica Gervaso, Dario Maltese\nBorsa di studio Marco Suraci Mario Portanova\nGiornalista dell'anno carta Stampata Miriam Mafai\nGiornalista dell'anno Tv Gad Lerner\nGiornalista dell'anno Radio Alfredo Provenzali\nGiornalista dell'anno Agenzie di Stampa Giuseppe Marra\nTelefotoreporter dell\u2019anno Alessandro Bianchi\nRiconoscimento speciale alla memoria Maria Grazia Cutuli e Raffaele Ciriello\nPremio Ischia in ricordo di Angelo Rizzoli\" Mario Calabresi, Francesca Senette e Andrea Galdi.\nPremio Ischia alla carriera Igor Man\nGiornalista dell'anno carta Stampata Natalia Aspesi\nGiornalista dell'anno Tv Maurizio Costanzo\nGiornalista dell'anno Radio Paolo Ruffini\nGiornalista dell'anno Agenzie di Stampa Luciano Clerico\nPremio Ischia giovani Mattia Feltri, Benedetta Parodi e Riccardo Staglian\u00f2\nPremio Ischia alla carriera Gaetano Afeltra\nGiornalista dell'anno carta Stampata Lietta Tornabuoni\nGiornalista dell'anno Tv Clemente Mimun\nGiornalista dell'anno Radio Pasquale Borgomeo\nGiornalista dell'anno Agenzie di Stampa Damiano Iovino\nRiconoscimento speciale alla memoria di Paolo Frajese\nGiornalista dell'anno carta Stampata Pietro Calabresi\nGiornalista dell'anno Tv Bruno Vespa\nGiornalista dell'anno Radio Antonio Russo\nGiornalista dell'anno Agenzie di Stampa Giuseppe Tripaldi\nGiornalista dell'anno carta Stampata Stefano Folli\nGiornalista dell'anno Tv Cristina Parodi\nGiornalista dell'anno Radio Emanuela Falcetti\nTelefotoreporter dell'anno Ciro Fusco\nRiconoscimento speciale Aldo Biscardi\nGiornalista dell'anno carta Stampata Giannantonio Stella\nGiornalista dell'anno Tv David Sassoli\nGiornalista dell'anno Agenzie di Stampa Giampiero Gramaglia\nPremi speciali a Sergio Luciano\nGiornalista dell'anno carta Stampata Carlo Rossella\nGiornalista dell'anno Tv Gianni Riotta\nGiornalista dell'anno Agenzie di Stampa Bruno Caselli\nRiconoscimento speciale Fedele Confalonieri e Giuseppe Morello\nGiornalista dell'anno carta stampata Vittorio Feltri\nGiornalista dell'anno Tv Enrico Mentana\nGiornalista dell'anno carta Stampata Frank Cimini\nGiornalista dell'anno Radio Carla Mosca\nRiconoscimento speciale alla memoria di Ilaria Alpi e degli operatori Rai uccisi in Bosnia e Somalia\nGiornalista dell'anno Tv Andrea Barbato\nGiornalista dell'anno carta Stampata Mario Pirani\nGiornalista dell'anno Agenzie N.C. Nanzel e G.F. Aigner\nRiconoscimento speciale Massimo Lo Cicero\nGiornalista dell'anno Carta Stampata Mario Pendinelli\nRiconoscimento speciale Horst Dammash e Osvaldo de Paolini\nGiornalista dell'anno Tv Sergio Zavoli\nGiornalista dell'anno carta stampata Roberto Napolitano\nGiornalista dell'anno carta Stampata Claudio Rinaldi\nAgenzie di Stampa Victor e Daniela Simpson\nGiornalista dell'anno carta stampata Leonardo Zega\nGiornalista dell'anno Tv Biagio Agnes\nCarta Stampata Piero Ottone\nAgenzie di Stampa Gianna Naccarelli\nPremio Ischia alla carriera Guglielmo Zucconi\nGiornalista dell'anno carta stampata Sandro Majer\nGiornalista dell'anno Agenzie Pio Mastrobuoni\nRiconoscimento speciale Tana de Zelueta\nGiornalista dell'anno carta stampata Pasquale Nonno\nGiornalista dell'anno Televisione Emanuela Goggiamani\nGiornalista dell'anno Agenzie di Stampa James Buxton\nRiconoscimento speciale Carlo Rognoni e Gino Fantuzzi\nGiornalista dell'anno carta Stampata Chiara Valentini\nGiornalista dell'anno Televisione Piero Angela\nGiornalista dell'anno Agenzie di Stampa Bruno Marolo\nRiconoscimento speciale Roger Morris Cohen\nGiornalista dell'anno carta Stampata Giorgio Bocca\nGiornalista dell'anno periodici Cesare Rizzoli\nGiornalista dell'anno Tv Albino Longhi\nGiornalisti dell'anno quotidiani Vittorio Presicci\nGiornalista dell'anno Radio Maurizio Accolti\nGiornalista dell'anno TV Fiorella Ricci e Italo Khune\nGiornalista dell'anno periodici Domenico Farina\nPremi speciali stampa turistica Maurizio Spagni, Konstanzer Rundschau"}
{"id": "1214396", "revid": "121837", "url": "https://it.wikipedia.org/wiki?curid=1214396", "title": "De bello Catilinae", "text": ""}
{"id": "1214397", "revid": "599013", "url": "https://it.wikipedia.org/wiki?curid=1214397", "title": "Gary Bailey", "text": "Ha legato il suo nome al , club in cui ha militato per nove stagioni dal 1978 al 1987.\nBiografia.\nNato in Inghilterra, ha vissuto per\u00f2 la sua infanzia in Sudafrica. Anche suo padre Roy Bailey ha giocato nello stesso ruolo, difendendo la porta di e .\nGary Bailey \u00e8 sposato con la modella namibiana Michelle McLean eletta Miss Namibia 1991 e Miss Universo 1992.\nCarriera.\nIl debutto con la casacca del \u00e8 avvenuto il 18 novembre 1978 nella gara vinta dai \"Reds\" contro l'Ipswich Town per 2-0. A Manchester ha vinto per due volte la FA Cup (1983 e 1985) e raggiunto nel 1984 la semifinale di Coppa delle Coppe, prima che un infortunio lo costringesse a lasciare la squadra nel 1987. In questo lasso di tempo \u00e8 stato allenato da Dave Sexton, Ron Atkinson e Alex Ferguson.\nSi \u00e8 ritirato alla fine della stagione 1986-1987, dopo essere stato colpito da un grave infortunio al ginocchio subito durante gli allenamenti per la preparazione al , incidente che gli imped\u00ec di giocare gran parte del suo ultimo anno da professionista; si ritir\u00f2 quindi in Sudafrica per gli ultimi anni di carriera.\nHa rappresentato la sua nazionale per due volte, restando alle spalle di Peter Shilton."}
{"id": "1214398", "revid": "339392", "url": "https://it.wikipedia.org/wiki?curid=1214398", "title": "Basilica inferiore", "text": ""}
{"id": "1214399", "revid": "339392", "url": "https://it.wikipedia.org/wiki?curid=1214399", "title": "Basilica superiore di San Francesco", "text": ""}
{"id": "1214405", "revid": "1856683", "url": "https://it.wikipedia.org/wiki?curid=1214405", "title": "The Geese and the Ghost", "text": "The Geese and the Ghost \u00e8 il primo disco da solista di Anthony Phillips dopo la sua uscita dal gruppo dei Genesis, pubblicato nel 1977.\nDescrizione.\nL'idea di Anthony Phillips di realizzare un album solista nasce gi\u00e0 nel periodo immediatamente successivo al suo abbandono dei Genesis. Ma il fatto che fin dai tempi della scuola Charterhouse ha sempre composto insieme al suo amico, e compagno nella band dei Genesis, Mike Rutherford, per lungo tempo li ha spinti di comporre altro materiale insieme e a progettare un disco intestato ad entrambi i musicisti. Tuttavia i crescenti impegni del bassista nella band hanno spinto Phillips a farlo uscire solo a suo nome. \nIl disco esce nel 1977 ed alla sua realizzazione prendono parte sia Phil Collins, che presta la sua voce alla ballata \"Which Way The Wind Blows\", sia - come gi\u00e0 detto - Mike Rutherford, che suona il basso e compone con \"Ant\" alcuni brani, ma anche John Hackett, fratello di Steve con innumerevoli interventi di flauto.\nPurtroppo l'intera opera non ebbe il successo atteso forse perch\u00e9 l'iter produttivo dell'album \u00e8 stato piuttosto lungo e travagliato. I brani sono stati composti quasi tutti entro il 1975, ma la Charisma (che si occupava dei Genesis) e altre case discografiche, non mostravano interesse per il materiale del chitarrista. Pertanto la pubblicazione del disco \u00e8 avvenuta solo nel 1977, in un contesto musicale profondamente cambiato a causa dell'avvento del punk. La ricerca di sonorit\u00e0 pi\u00f9 secche e di strutture compositive pi\u00f9 grezze ha fatto apparire \"fuori tempo\" quest'opera legata ad antiche storie di fanciulle e cavalieri, combattimenti ed amori in stile romantico-cavalleresco. Ancor pi\u00f9 ha inciso il fatto che tali storie siano accompagnate da strumentazioni acustiche ed orchestrali, organizzate secondo armonie articolate e suite, tipiche del progressive rock, genere inviso ai nuovi eroi musicali. Lo stesso Anthony Phillips ha dichiarato: \"La musica stava cambiando. Il mio era un disco fuori tempo massimo per l'Inghilterra. La gente in quegli anni aveva uno strano feeling, dal rock voleva cose molto pi\u00f9 aggressive.\"\nTracce.\nTutte le canzoni sono scritte da Anthony Phillips, eccetto dove indicato"}
{"id": "1214408", "revid": "2214766", "url": "https://it.wikipedia.org/wiki?curid=1214408", "title": "Tanglangquan", "text": "Il T\u00e1ngl\u00e1ngqu\u00e1n (\u87b3\u8782\u62f3, Pugilato della Mantide Religiosa) \u00e8 uno stile di arti marziali cinesi che viene classificato come stile imitativo (Xiangxingquan \u8c61\u5f62\u62f3), in quanto imita le movenze di un insetto: la mantide religiosa.\nEsistono due scuole che utilizzano questo nome: una nel sud della Cina (anche chiamata Zhoujiaquan) ed una del nord. Quest'ultima \u00e8 la pi\u00f9 conosciuta e maggiormente diffusa, ancorch\u00e9 divisa in numerose ramificazioni, ma le 5 principali sono:\nLa creazione del Tanglangquan del Nord \u00e8 attribuita a Wang Lang (\u738b\u6717), un personaggio originario dell'area di Jimo, nella provincia di Shandong. Egli avrebbe osservato a lungo una mantide religiosa ed avrebbe creato il suo stile utilizzando il modo di muovere le braccia di questo insetto fondendolo con l'utilizzo delle gambe dello stile della scimmia.\nLa Leggenda.\nCome abbiamo visto la creazione del Tanglangquan \u00e8 stata attribuita a Wang Lang, personaggio semi-storico sulla cui esistenza le informazioni sono diverse e contraddittorie, spesso non coincidono date e periodi storici oppure si assiste ad una mescolanza con storie retaggio degli stili del Sud, come ad esempio quella dell'incendio del Tempio Shaolin.\nL'attribuzione a Wang Lang, avviene anche tramite il \"Ke Shi You Yong\" (\"\u53ef\u4f7f\u6709\u52c7\"), un vecchio manuale della Scuola della Mantide Religiosa, scritto da Liang Xuexiang (\u6881\u5b66\u9999) durante il regno di Daoguang (1821-1851).\nAnche il \"Tanglang Quanpu Shiba Jia Quan Zu xingming\" (\"\u87b3\u8782\u62f3\u8c31\u5341\u516b\u5bb6\u62f3\u7956\u59d3\u540d\") menziona Wang Lang, perci\u00f2 risulta evidente che gi\u00e0 nell'epoca di Daoguang si ritenesse questo personaggio il fondatore della scuola.\nWang Hongfa racconta come esistano svariati racconti a proposito di Wang Lang che lo collocano o durante la Dinastia Song, o durante la Dinastia Ming o agli inizi della Dinastia Qing.\nNel manuale \"Taiji Meihua Tanglangquan Lue Lun\" (\"\u592a\u6781\u6885\u82b1\u87b3\u8782\u62f3\u7565\u8bba\") del 1926 Hao Henglu (\u90dd\u6052\u7984) scrive che il Tanglangquan \u00e8 stato creato nell'epoca della Dinastia Han Occidentale (206 a.C.-24 d.C.), periodo in cui sarebbe vissuto il suo fondatore Wang Lang. Li Feng addirittura si spinge a vedere in un ritrovamento archeologico le origini del Tanglangquan, cio\u00e8 afferma che nella tomba di Mawangdui (\u9a6c\u738b\u5806), quella dove sono state ritrovate immagini del Daoyin, sono state scoperte 32 \"Mani della Mantide Religiosa\" (Tanglangshou, \u87b3\u8782\u624b).\nSong Tianlong riporta che Wang Lang sarebbe vissuto agli inizi della Dinastia Qing ed avrebbe passato un periodo al Tempio Shaolin del Songshan, dove avrebbe creato il Tanglang riunendo le Diciotto Famiglie (shibajia \u5341\u516b\u5bb6), cio\u00e8 diciotto scuole di pugilato.\nSecondo il maestro Chen Leping, Direttore Tecnico della China Qingdao Martial Arts Sport Associazion e della China Laoshan Prayng Mantis Boxing Reserch Institute, il maestro Wang Lang, dopo la distruzione del tempio Shaolin si rifugi\u00f2 nelle montagne LaoShan dove cre\u00f2 il Tang Lang Quan nel Monastero Hua Yan Si \u534e\u4e25\u5bfa. Nel monastero \u00e8 possibile ammirare la statua di Wang Lang, la tomba e diversi riferimenti alla sua vita e alla creazione del Tang Lang Quan. Secondo il maestro Zhong Lianbao \u949f\u8fde\u5b9d, studioso a capo del \"Istituto di Ricerca sulla Mantide Religiosa di Yantai\", ai tempi dell'Imperatore Liang Wu Di (Dinastia Liang 907-923 d.C.), fu organizzato al tempio di Shaolin, un raduno tra i pi\u00f9 famosi maestri di arti marziali di tutto l'impero, inutile dire che tra i partecipanti figurava anche il nome di Wang Lang. Sempre secondo il maestro Zhong Lianbao, Wang Lang visse al tempio per tre anni prima di lasciarlo per recarsi al monastero del monte Laoshan, dove visse sino alla fine dei suoi giorni.\nLa leggenda ambientata nell'epoca della Dinastia Song narra che l'Abate Fu Ju (\u798f\u5c45) del Tempio Shaolin invit\u00f2 Wang Lang ed altri diciassette maestri per migliorare il pugilato del monastero. Fu Ju \u00e8 un nome inventato appositamente per questa storia, che si riferisce alla figura storica di Fu Yu (\u798f\u88d5,1203-1275) che realmente \u00e8 stato Abate del Tempio.\nLiu Guoshun parla di diciotto o diciassette scuole, che definisce rispettivamente Shibacou (\u5341\u516b\u51d1) e Shiqicou (\u5341\u4e03\u51d1). Egli riferisce che il testo \"Shaolin Yibozhenchuan\" (\"\u5c11\u6797\u8863\u94b5\u771f\u4f20\") elenca queste Diciotto Famiglie di Metodi di Pugilato:\nQualcuno riferisce che le stesse 18 scuole sono cos\u00ec elencate dal maestro Fabbricatoreche le avrebbe apprese da Zhong Lianbao. Nel sito della \"Seven Star Mantis Kung Fu Research Institute Europe\", una associazione italiana che cita Fabbricatore tra i propri istruttori, appare un elenco dei 18 stili e maestri che \u00e8 attribuito a Lee Kam Wing e che non coincide con quello presentato sopra. Curiosamente l'elenco di Lee Kam Wing contiene i nomi di molte forme o stili praticati in seno alla Jingwu Tiyu Hui, da cui egli proviene come formazione, inoltre messo a confronto tale elenco con quelli forniti da maestri dello Shandong si pu\u00f2 vedere la notevole differenza di cui non ci si riesce a capacitare; altrettanto curiosamente si riescono a riconoscere nell'elenco quasi tutti i maestri citati dalle altre fonti.\nQuesto l'elenco di Lee Kam Wing:\nNella scuola del Maestro Chen Leping (\u9648\u4e50\u5e73), i 18 Antenati sono descritti nel \"Cantico delle tecniche di mano delle 18 famiglie \u5341\u516b\u5bb6\u624b\u6cd5\u6b4c\" (Shiba Jia Soufa Ge):\nWang Lang avrebbe poi assorbito le tecniche degli altri maestri. Curiosamente sono citati tra questi maestri i nomi di alcuni personaggi dello Shuihu Zhuan, il famoso romanzo epico ambientato nell'epoca della Dinastia Song.\nSecondo Liu Jingru, Wang Lang rimase a Shaolin sino a che durante il regno dell'imperatore Kangxi (1662- 1722), l'esercito imperiale diede fuoco al monastero. Vani furono i tentativi dei monaci di opporsi all'immenso esercito manchu, il quale, con la complicit\u00e0 di un monaco traditore, riusc\u00ec ad incendiare e distruggere il monastero. Dopo questi avvenimenti Wang Lang visit\u00f2 l'Emei ed il Kunlun, fino a fermarsi in Shandong.\nL'elemento comune che traspare da tutte queste fonti, \u00e8 che Wang Lang fu un monaco patriota e che lo stile \u00e8 una sintesi di altri stili o tecniche, unitamente all'imitazione della Mantide Religiosa, in qualche modo legati allo Shaolinquan o perlomeno al tempio Shaolin dell'Henan.\nUna Storia che ritorna spesso in tutte le leggende \u00e8 quella che Wang Lang, siccome era di piccola statura, spesso veniva sfidato e battuto in combattimento dai suoi compagni di allenamento. Un giorno, egli, dopo l'ennesima sconfitta, in un bosco vide una Mantide che lottava con una grossa cicala. Dopo lungo tempo la Mantide uccise la Cicala. Wang Lang cap\u00ec le enormi potenzialit\u00e0 combattive del piccolo insetto, ed inizi\u00f2 a studiarne le movenze, mischiandole alle tante nozioni gi\u00e0 in suo possesso, dando cos\u00ec origine al Tanglangquan. Questo aneddoto per alcuni si riferisce ad una rivalit\u00e0 tra Han Tong (fondatore leggendario del Tongbeiquan) e Wang Lang, che si risolveva sempre a favore del primo contendente, fino a quando Wang vide una Mantide catturare una Cicala e combattere un Serpente .\nTutti i lignaggi dei vari rami raggiungono la decina di generazioni, indicando chiaramente un'origine recente, in epoca Qing.\nSecondo Zhang Bingdou Wang Lang si sarebbe chiamato Wang Wencheng (\u738b\u6587\u6210) e sarebbe stato originario dello Shaanxi.\nQixing Tanglangquan.\nIl Pugilato della Mantide Religiosa delle Sette Stelle \u00e8 stato creato dal maestro Wang Yunsheng (\u738b\u4e91\u751f,1828-1920) dello Shandong. Secondo un articolo sulla \"Storia del Qixing Tanglangquan\" nel 1892, egli cominci\u00f2 a studiare Tanglangquan con il maestro Li Zhijian \u674e\u4e4b\u7bad (soprannominato \"Kuaishou Li \u5feb\u624b\u674e\" e \"Shandianshou \u95ea\u7535\u624b\" negli ambienti delle compagnie di scorta di Jinan in cui lavorava). In origine Wang si chiamava Wang Yongchun (\u738b\u6c38\u6625), il nome Yunsheng lo ha assunto al raggiungimento dei vent'anni. Per altri la data in cui Wang inizi\u00f2 a studiare con Li \u00e8 il 1856.\nL'Istituto Confucio \"spiega che Wang Yongchun, zi Yunsheng, dopo anni di ricerche, in cui comprese bene le tecniche Qixingchui\u4e03\u661f\u6376\u3001Qixinggou\u4e03\u661f\u52fe\u3001Qixingbu \u4e03\u661f\u6b65, ecc., chiam\u00f2 la sua arte marziale con il nome della sua sala di allenamento, la Kuidetang \u9b41\u5fb7\u5802 e poi, siccome l'ideogramma Kui \u9b41 \u00e8 quello della prima delle Sette Stelle, essa fu anche chiamata Qixing Tanglangquan.\"\nAlcuni Lignaggi.\nWang Kaiwen descrive questo lignaggio: \nLi Zhizhan \u674e\u4e4b\u77bb sarebbe un altro nome di Li Kuaishou; Wang Yongchun \u738b\u6c38\u6625 nato nel 1828 e morto nel 1920; Fan Xiangsheng \u8303\u7fd4\u5347, nato nel 1830 e morto nel 1925, \u00e8 anche conosciuto come Fan Xudong \u8303\u65ed\u4e1c, o con il soprannome Fan Dali \u8303\u5927\u529b. Sugli allievi pi\u00f9 avanzati di Fan Xudong: Yang Weixin \u6768\u7ef4\u65b0, nato nel 1880 e morto nel 1966; Guo Jialu \u90ed\u5609\u788c, nato nel 1876, e morto in giovane et\u00e0 nel 1916 cosicch\u00e9 non ebbe successori; Lin Jingshan \u6797\u666f\u5c71 nato nel 1884 e morto nel 1971, Luo Guangyu \u7f57\u5149\u7389 nato nel 1889 e morto nel 1944. Un articolo dal titolo \"Qixing Tanglangquan Zhi Shicheng\" riporta che Shengxiao Daoren sarebbe stato il nome religioso di un tale Li Qingyun (\u674e\u5e86\u4e91) di cui non si conoscono i riferimenti anagrafici.\nQuesto \u00e8 il lignaggio nel Qixing Tanglangquan che compare nel curriculum del maestro Zanetti Maurizio: \nIl \"Qixing Tanglang Quan men Shicheng Biao \u4e03\u661f\u87b3\u8782\u62f3\u95e8\u5e08\u627f\u8868\" contiene questo lignaggio: \nQuesto lignaggio che si ramifica in due tronconi \u00e8 riferito da Luigino Iobbi:\nQuesto Albero Genealogico, con i nomi in dialetto del sud, proviene dalla scuola di Lee Kam Wing (Li Jinrong\u674e\u9526\u8363):\nMaestri.\nSecondo la \"Shandong Tang Lang Quan Association\", il \"Laoshan Tang Lang Quan Research Institute\", confermato dai maestri Yu Hai, Yu Tiancheng, Zhong Lianbao, Lin Dongzhu, Yu Tianlu e tanti altri maestri Cinesi ed Europei, l'allievo pi\u00f9 avanzato ed esperto (\"Da Tudi\") di Lin Jingshan 1884-1971, fu il Gran Maestro Hu Yong Fu 1888-1973; il \"Da Tudi\" (discepolo pi\u00f9 esperto) di Hu Yongfu, fu Li Zhanyuan 1901-1992.\nLin Jing Shan, ebbe molti altri allievi, i pi\u00f9 famosi sono: Hu Rongfu, Shao Huating, Yu Tiancheng, Yu Tianlu, Yu Zhenhai, Lin Chunshan, Zhong Lianbao e altri.\nYang Wei Xin ebbe molti allievi nella citt\u00e0 di Dalian, i pi\u00f9 famosi ed esperti furono Xiao Xubin e Li Zhanyuan (anche conosciuto come Li Huitang).\nSecondo molti, oggi in Cina ci sarebbero due scuole (rami) di discendenza diretta del Qixing tanglangquan del Gran Maestro Wang Yunsheng, essi sono gli allievi di Lin Jingshan e quelli di Yang Weixin che con loro appresero tutto lo stile.\nInoltre vi \u00e8 chi. afferma che le citt\u00e0 Cinesi dove si pu\u00f2 studiare l'autentico ed originale Qixing Tanglangquan sono: Dalian, Yantai, Qingdao, Laiyang, Penglai, Jimo, Weihai, Shanghai, Canton e Xianggang (Hong Kong).\nSempre per gli stessi i maestri odierni Cinesi con i quali si pu\u00f2 imparare questo stile sono: Yu Tianlu, Yu Renhai, Yu Zhenhai, Zhong Liangbao, Chen Leping, Lin Dongzhu, Wang Chunshan, Chi Xueyuan e tanti altri.\nI Maestri italiani sono: Falanga Stanislao, Zanetti Maurizio, Gianni Mattei, D'Aria Angelo, Fabbricatore Claudio, Alessandro Parapetti, Sergio Marzicchi, Pierluigi Barbieri, Federico Andrenacci e altri.\nAltri Nomi di Questo Ramo.\nSecondo il \"Zhongguo Wushu Da Cidian\", questo ramo \u00e8 anche chiamato Luohan Tanglangquan (\u7f57\u6c49\u87b3\u8782\u62f3, Pugilato della Mantide Religiosa degli Arhat) e proviene dall'Ying Tanglangquan (\u786c\u87b3\u8782\u62f3, Pugilato della Mantide Religiosa Duro).\nCaratteristiche.\nSecondo \"Shenqi de Wushu\" la posizione fondamentale di questo ramo \u00e8 Qixingbu (\u4e03\u661f\u6b65, Passo delle Sette Stelle), mentre per altri bisogna associarvi anche Baiyuanbu (\u767d\u733f\u6b65, Passo della Scimmia Bianca). Questo ramo utilizza movimenti diretti e vigorosi. Sempre secondo \"Shenqi de Wushu\" il Qixing Tanglangquan tende pi\u00f9 alla inflessibilit\u00e0 che alla duttilit\u00e0, inoltre le posizioni sono ampie ed in estensione. Invece c'\u00e8 chi afferma che questo ramo tende sia alla inflessibilit\u00e0 che alla duttilit\u00e0 seguendo la formula \"Gangrou Yingruan Gongtong Zuoyong\" (\u521a\u67d4\u786c\u8f6f\u5171\u540c\u4f5c\u7528, il rigido ed il flessibile, il duro ed il morbido agiscono congiuntamente), gli stessi spiegano che le posizioni sono molte, pronte a variare in espansione e in richiamo, nulla \u00e8 fisso ma tutto cambia a seconda della risposta del nemico. Questa equipollenza di inflessibile e flessibile \u00e8 confermata anche in altre fonti, sebbene con scritti differenti: in Storia del Qixing Tanglangquan tra le caratteristiche di questa branca si afferma \"Gangrou Xiangji \u521a\u67d4\u76f8\u6d4e\", cio\u00e8 \"inflessibile e flessibile si aiutano reciprocamente\"; in \"Qixing Tanglangquan\" troviamo \"Nengrounenggang \u80fd\u67d4\u80fd\u521a\", cio\u00e8 \"essere sia flessibile che inflessibile\"; in un altro articolo dallo stesso titolo si dice \"Gangrou Canjiu \u521a\u67d4\u53c2\u5c31\", cio\u00e8 \"inflessibile e flessibile partecipano allo stesso modo\".\nPer \"Essentials of Cinese Wushu\" e per \"Shenqi de Wushu\" i fondamentali di questa scuola comprendono il conseguimento di tecniche dell'anca (\u8170\u529f), delle gambe (\u817f\u529f), delle spalle (\u80a9\u529f), cos\u00ec come del Palo Immobile (Zhanzhuang, \u7ad9\u6869), e dell\u2019abilit\u00e0 del colpire rumorosamente (Paidagong, \u62cd\u6253\u529f).\nLe Forme di Qixing Tanglangquan.\nSecondo Lin Donggui il sistema di insegnamento di questo ramo della Mantide Religiosa si pu\u00f2 dividere in Gongfa (\u529f\u6cd5), Quanfa (\u62f3\u6cd5), Qixie (\u5668\u68b0) e Duilian (\u5bf9\u7ec3). \nGongfa (Metodo di Lavoro).\nIl Metodo di Lavoro si concentra sullo sviluppo dell'Energia Interna ed utilizza due metodi: Sanhui Jiuzhuan Paidagong(\u4e09\u56de\u4e5d\u8f6c\u6392\u6392\u6253\u529f, Lavoro di ripetizione incessante nel tempo di una linea di colpi) e Luohan Shiba Gong (\u7f57\u6c49\u5341\u516b\u529f, diciotto raggiungimenti degli Arhat).\nQuanfa (Metodo di Pugilato).\nNel Metodo di Pugilato vengono inserite le forme a mano nuda (Kongshou Taolu), questi alcuni nomi: Bengbu (\u5d29\u6b65, passo che si schianta); Chachui (\u63d2\u6376, Colpi che penetrano);Lanjie (\u62e6\u622a, intercetta e attacca); Cuogang (\u632b\u521a, Sconfiggere l'inflessibile); Rouling (\u67d4\u7075, Spirito Morbido); Shiba Suo(\u5341\u516b\u68ad, Diciotto raffiche); Xiao Fanche (\u5c0f\u7ffb\u8f66, Piccola Ruota); Da Fanche (\u5927\u7ffb\u8f66, Grande Ruota); Zhaiyao Liulu (\u6458\u8981\u516d\u8def, Sei Vie di Riassunti); Siduan Bazhou (\u56db\u6bb5\u516b\u8098, Quattro Parti Otto Gomitate); Pichui (\u5288\u6376, Colpi che Spaccano); Jiechui (\u622a\u6376, Colpi che Intercettano);Baiyuan Rudong (\u767d\u733f\u5165\u6d1e, La Scimmia Bianca Entra nella Caverna); Baiyuan Chudong (\u767d\u733f\u51fa\u6d1e, La Scimmia Bianca Esce dalla Caverna); Baiyuan Toutao (\u767d\u733f\u5077\u6843, La Scimmia Bianca Ruba la Pesca); Baiyuan Xiatao (\u767d\u733f\u732e\u6843, La Scimmia Bianca Dona la Pesca); Baiyuan Xianshu (\u767d\u733f\u732e\u4e66, La Scimmia Bianca Dona il Libro); ecc.\nQixie (Armi).\nQueste alcune forme d'armi: Qixingjian (\u4e03\u661f\u5251, Spada delle Sette Stelle); Ba Xian Jian (\u516b\u4ed9\u5251 Spada degli 8 Immortali), Baiyuan Zhuifengjian(\u767d\u733f\u8ffd\u98ce\u5251, Spada che segue il vento della Scimmia Bianca);Yan Qing dao (\u71d5\u9752\u5200, Sciabola di Yan Qing); Meihua dao (\u6885\u82b1\u5200, Sciabola del Fiore di Prugno); Liuhe gun (\u516d\u5408\u68cd, Bastone delle Sei Coordinazioni); Wuhu Qunyang gun (\u4e94\u864e\u7fa4\u7f8a\u68cd, Bastone delle Cinque Tigri e del Gregge di Pecore); Meihuaqiang (\u6885\u82b1\u67aa, Lancia del Fiore di Prugno); Chunqiu dadao (\u6625\u79cb\u5927\u5200, Alabarda delle Primavere e degli Autunni), ecc.\nDuilian (Esercizi in Coppia).\nQuesti alcuni nomi di Duilian: Pai'an (\u62cd\u6848, Battere il Tavolo); Taohua San (\u6843\u82b1\u6563, Disperdere il Fiore di Pesco); Zhaikui (\u6458\u76d4, Prendere l'Elmo); Bengbu Duichai (\u5d29\u6b65\u5bf9\u62c6, Demolire in Coppia con i Passi che si Schiantano); Zhaiyao Duida (\u6458\u8981\u5bf9\u6253, Riassumere il Colpirsi a Vicenda); Dakao (\u5927\u9760, Grande Unione); Jiaoshou (\u4ea4\u624b, unire le mani o lottare);ecc.\nAltri Elenchi.\nLa Scuola di Chen Leping.\nSecondo la scuola del maestro Chen Leping le forme del Qixing Tanglangquan sono 33:\n1 Cha Chui, 2 Xiao Fanche, 3 Da Fanche, 4 Xiao Huyan, 5 Da Huyan, 6 Silu Benda, 7 Heihu Jiaocha, 8 Erlu Cha, 9 Beng Bu, 10 Duogang, 11 Shibacou, 12 Lan Jie, 13 Rouling, 14 Baiyuan Chudong, 15 Baiyuan Chuanzhi, 16 Baiyuan Toutao, 17 Baiyuan Huidong, 18 Baiyuan Xianguo, 19 Baiyuan Xiaomu, 20 Baiyuan Xianshu, 21 Bazhou Diyi Duan, 22 Bazhou Di'er Duan, 23 Bazhou Disan Duan, 24 Bazhou Disi Duan, 25 Zhaiyao Diyi Duan, 26 Zhaiyao Di'er Duan, 27 Zhaiyao Disan Duan, 28 Zhaiyao Disi Duan, 29 Zhaiyao Diwu Duan, 30 Zhaiyao Diliu Duan, 31 Danchahua, 32 Shuangchahua, 33 Meihualu.\nAlcuni Libri sulle Forme.\nHuang Zuanming \u9ec4\u94bb\u660e nel 2012 ha scritto una collana di libri (\"Qixing Tanglangquan Congsu \u4e03\u661f\u87b3\u8782\u62f3\u4e1b\u4e66\") a cui appartengono:\nGeng Jun \u803f\u519b \u00e8 invece l'autore di una serie di libri su forme dello Shaolinquan e del Qixing Tanglangquan, questo un elenco di quelli sulla Mantide Religiosa Sette stelle: \nIl maestro Angelo D'Aria \u00e8 autore di alcuni testi dedicati al Qi Xing Tang Lang Quan; tra questi \"QI XING TANG LANG QUAN D'ARIA ANGELO' SCHOOL Volume 2\" (2013) si concentra su 5 forme antiche: Beng Bu Quan, Duo Gang Quan, Shiba Suo Quan, Shiba Cou Quan e Lan Jie Quan.\nMeihua Tanglangquan.\nRiguardo al ramo detto Pugilato della Mantide Religiosa del Fiore di Prugno, si trova nelle fonti una certa confusione: nella maggior parte di esse si fa coincidere Meihua Tanglangquan (\u6885\u82b1\u87b3\u8782\u62f3) con Taiji Meihua Tanglangquan (\u592a\u6781\u6885\u82b1\u87b3\u8782\u62f3).\nZheng Qi e Tian Yunqing scrivono che il Meihua Tanglangquan \u00e8 anche chiamato Taiji Tanglangquan e proviene anch'esso dall'Ying Tanglangquan.\nIl \"Zhongguo Wushu Da Cidian\" indica in maniera separata Meihua Tanglangquan che pu\u00f2 essere chiamato Taiji Tanglangquan, rispetto a Meihua Taiji Tanglangquan.\nLi Feng invece afferma che il Meihua Tanglang \u00e8 anche detto Meihua Taiji Tanglang.\nL'iniziatore di questo ramo sarebbe stato Li Bingxiao (\u674e\u79c9\u9704) vissuto durante il regno di Qianlong (1736-1796).\nQuesto \u00e8 un lignaggio del Taiji Tanglangquan secondo quanto riportato da Li Feilin (\u674e\u98de\u6797): Wang Lang \u738b\u6717 \u2192 Li Bingxiao \u674e\u79c9\u9704 \u2192 Zhao Zhu \u8d75\u73e0 \u2192 Liang Xuexiang \u6881\u5b66\u9999 \u2192 Jiang Hualong \u59dc\u5316\u9f99 \u2192 Song Zide \u5b8b\u5b50\u5fb7.\nIn un altro articolo Li Feilin inserisce tra Wang Lang e Li Bingxiao un terzo personaggio: Xia Dao (\u4fa0\u76d7)\nQuesto Albero Genealogico di Taiji Tanglangquan \u00e8 descritto da Liu Lianyang: Wang Lang \u738b\u6717 \u2192Deng Yude\u9093\u7389\u5fb7\u2192 Li Bingxiao \u674e\u79c9\u9704 \u2192 Zhao Zhu \u8d75\u73e0 \u2192 Liang Xuexiang \u6881\u5b66\u9999 \u2192 Jiang Hualong \u59dc\u5316\u9f99 \u2192 Song Zide \u5b8b\u5b50\u5fb7.\nDeng Yude sarebbe il gi\u00e0 citato Xia Dao.\nQuesto \u00e8 un lignaggio del Meihua Tanglangquan secondo quanto riportato da Hao Mingli (\u90dd\u660e\u7acb) e Zhang Fuzhou (\u5f20\u798f\u6d32): Wang Lang \u738b\u6717 \u2192 Li Bingxiao \u674e\u79c9\u9704 \u2192 Zhao Zhu \u8d75\u73e0 \u2192 Liang Xuexiang \u6881\u5b66\u9999 \u2192 Hao Lianru \u90dd\u8fde\u8339, Jiang Hualong \u59dc\u5316\u9f99, Jiang Jingchuan \u59dc\u4e95\u5ddd, Sun Yuanchang \u5b59\u5143\u660c, Sun Yuancai \u5b59\u5143\u8d22, Zhu Yongxiu \u795d\u6c38\u4fee.\nL'articolo \"Laiyang Tanglangquan\" gi\u00e0 citato a proposito dei due lignaggi precedenti descrive separatamente Taiji Tanglangquan e Meihua Tanglangquan, aumentando la nostra confusione, visto che i lignaggi sono pressoch\u00e9 coincidenti.\nDalla met\u00e0 del 1800 una versione del Taiji Meihua Tanglangquan \u00e8 detenuta dalla Famiglia Hao (\u90dd\u5bb6) attraverso Hao Lianru \u90dd\u8fde\u8339. Questa particolare ramificazione \u00e8 detta Haojiamen (\u90dd\u5bb6\u95e8).\nCaratteristiche.\nIl Meihua Tanglangquan utilizza piccole posizioni ed \u00e8 caratterizzato da un movimento fluido e continuo, come il fiorire dei prugni. In questo ramo la Duttilit\u00e0 (Rou) controlla l'Inflessibilt\u00e0 (Gang), come nel Taijiquan; i movimenti sono eleganti e fieri come nel Changquan. Le braccia sono costantemente arcuate e avvolgono all'interno ed all'esterno, cio\u00e8 svolgono un lavoro di torsione. Il busto ruota continuamente.\nIl Taiji Meihua Tanglangquan ha come passo principale Xiao Dengshan (\u5c0f\u767b\u5c71, Piccolo Scalare la Montagna).\nForme di Meihua Tanglangquan.\nAnche questo ramo possiede moltissime forme (Taolu):\nForme di Taiji Meihua Tanglangquan.\nQueste sono le forme deducibili dagli scritti di Zhang Bingdou:\nForme di Haojiamen Taiji Meihua Tanglangquan.\nAnche questo ramo contiene numerose forme e curiosamente possiede anche alcuni esercizi di Qigong tra cui compaiono anche i due gi\u00e0 citati a proposito del Qixing Tanglangquan:\nLiuhe Tanglangquan.\nIl Pugilato della Mantide Religiosa delle Sei Coordinazioni \u00e8 anche detto Ma Yuan Tanglangquan (\u9a6c\u733f\u87b3\u8782\u62f3, Pugilato della Mantide Religiosa del Cavallo e della Scimmia) e proviene dal Ruan Tanglangquan (\u8f6f\u87b3\u8782\u62f3, Pugilato della Mantide Religiosa Morbido).\nQuesto ramo sarebbe stato iniziato da Wei San (\u9b4f\u4e09) e Lin Shichun (\u6797\u4e16\u6625). Liu Jingru afferma che il primo di questi personaggi si chiamava Wei Delin (\u9b4f\u5fb7\u6797). Questo \u00e8 un lignaggio del Liuhe Tanglangquan: Wang Lang \u738b\u6717 \u2192 Cognome sconosciuto \u2192 Wei San \u9b4f\u4e09 \u2192 Lin Shichun \u6797\u4e16\u6625 \u2192 Ding Zicheng \u4e01\u5b50\u6210 \u2192Dan Xiangling \u5355\u9999\u9675\u2192Zhang Daojin \u5f20\u9053\u9526.\nLiu Jingrui conferma sostanzialmente questo lignaggio e si colloca alla medesima generazione di Zhang Daojin.\nSecondo un lignaggio riportato dallo stesso Zhang Daojin alla seconda generazione si collocherebbe Jin Ye (\u91d1\u53f6).\nTaiji Tanglangquan - lignaggio vietnamita (Th\u00e1i C\u1ef1c \u0110\u01b0\u1eddng Lang).\nIl Taiji Tanglangquan (\u592a\u6781\u87b3\u8782\u62f3, Pugilato della mantide religiosa del principio supremo) \u00e8 rappresentato da due distinti lignaggi, uno dei quali si \u00e8 sviluppato in Vietnam. Nel 1945 il maestro Tri\u1ec7u Tr\u00fac Kh\u00ea (Chiu Chuk Kai / Zhao Zhou Xi), esperto di Taiji Tanglangquan e di altri stili del Nord, fugg\u00ec in Vietnam settentrionale per sottrarsi alla situazione politica creatasi in Cina durante e dopo la II Guerra Mondiale. Nel 1954, in seguito alla divisione del Paese in Nord e Sud Vietnam, si trasfer\u00ec a S\u00e0i G\u00f2n (Citt\u00e0 Ho Chi Minh), dove entr\u00f2 a far parte dell'associazione di arti marziali cinesi Tinh V\u00f5 M\u00f4n (= la Porta della Magnifica Arte Marziale) e adott\u00f2 nel suo programma anche un certo numero di \"forme\" dello Shaolin del Nord.\nNel corso della sua permanenza a S\u00e0i G\u00f2n, il M\u00b0 Tri\u1ec7u Tr\u00fac Kh\u00ea cre\u00f2 una sua scuola di Taiji Tanglangquan (in vietnamitaTh\u00e1i C\u1ef1c \u0110\u01b0\u1eddng Lang), fondendo le proprie conoscenze nel campo delle arti marziali cinesi. Nel 1968 il M\u00b0 Tri\u1ec7u Tr\u00fac Kh\u00ea lasci\u00f2 il Vietnam per Hong Kong, dove insegn\u00f2 fino alla morte, avvenuta il 3 agosto 1991. La sua lunga permanenza in Vietnam ha consentito lo sviluppo di un'importante sede locale a Ch\u1ee3 L\u1edbn, il quartiere cinese di Citt\u00e0 Ho Chi Minh, guidata, fino alla sua scomparsa nel 2016, dalla maestra Tr\u1ea7n T\u1ed1 N\u1eef: nota come S\u1ea5u Ch\u1ebb (= sorella Thu), allieva diretta del maestro Tri\u1ec7u Tr\u00fac Kh\u00ea e depositaria dell'intero programma della scuola in Vietnam, ha potuto trasmettere il suo bagaglio tecnico al maestro Tr\u1ea7n Ng\u1ecdc \u0110\u1ecbnh (10\u00b0 generazione), che lo divulga in Europa nella scuola Vi\u1ec7t Anh M\u00f4n.\nProgramma\nIl programma tecnico del Th\u00e1i C\u1ef1c \u0110\u01b0\u1eddng Lang comprende tredici forme di T\"anglangquan\" (tra cui C\u00f4ng l\u1ef1c quy\u1ec1n, B\u0103ng b\u1ed9 quy\u1ec1n, Mai hoa quy\u1ec1n, L\u1ee5c h\u1ee3p ch\u01b0\u1edfng), quattro forme di Taiji (tra cui Th\u00e1i C\u1ef1c Ch\u01b0\u1edfng), di cui una a coppie (Song nh\u00e2n th\u00f4i th\u1ee7), e forme con diverse armi, tra cui L\u1ea1c gia ki\u1ebfm (spada), Lan m\u00f4n \u0111ao (sciabola), T\u1eed m\u00f4n th\u01b0\u01a1ng (lancia), L\u1ee5c Li\u00eam \u0110\u1ea1i \u0110ao (bastone-sciabola), Th\u1ea5t ti\u1ebft Mai hoa ti\u00ean (catena a 7 sezioni)."}
{"id": "1214410", "revid": "767487", "url": "https://it.wikipedia.org/wiki?curid=1214410", "title": "A Magical Christmas of Magic", "text": "A Magical Christmas of Magic \u00e8 una compilation registrata e prodotta dagli Harry and the Potters, gruppo musicale a tema su \"Harry Potter\", che raccoglie tipici brani natalizi in versione Punk rock, prese \"dai nostri amici pi\u00f9 intimi e dai nostri peggiori nemici maghi\". Venne pubblicata negli Stati Uniti in occasione del Natale 2005."}
{"id": "1214420", "revid": "347132", "url": "https://it.wikipedia.org/wiki?curid=1214420", "title": "Finnian di Clonard", "text": "Biografia.\nUna \"Vita di San Finnian\", scritta nel X secolo, racconta che nacque e studi\u00f2 nella citt\u00e0 di Myshall, nella contea di Carlow, nel Leinster, dove i suoi primi passi furono guidati da San Fortchern. Poi, su indicazione del maestro, si trasfer\u00ec per 30 anni nel Galles, dove frequent\u00f2 San David, e studi\u00f2 con San Cadoc e San Gilda il saggio, a Llancarfan, nel Glamorganshire. Tornato in Irlanda, vag\u00f2 per l'isola, finch\u00e9 un angelo lo condusse nel luogo, dove gli fu detto che il suo corpo sarebbe risorto nel Giorno del Giudizio e dove avrebbe dovuto fondare il suo monastero, a Clonard, nella contea di Meath.\nAll'inizio Finnian si costru\u00ec una piccola cella e una cappella di argilla e graticcio e fece vita di studio, preghiera e mortificazione. La fama della sua sapienza e santit\u00e0 si sparse presto nei dintorni e richiam\u00f2 discepoli da ogni parte dell'isola. Divennero famosi i suoi commenti alle sacre scritture.\nL'Abbazia di Clonard fu la prima grande scuola di monachesimo dell'isola. Finnian di Clonard divenne celebre come il \"maestro dei santi d'Irlanda\" ed ebbe fino a tremila discepoli, come riporta l'Officio di San Finnian.\ntra i quali i cosiddetti \"dodici apostoli d'Irlanda\". Quando i monaci lasciavano Clonard, portavano con loro il Vangelo, un pastorale e un reliquiario, attorno ai quali costruivano le loro chiese e i nuovi monasteri.\nSan Finnian probabilmente mor\u00ec durante un'epidemia di peste. L'anno esatto della sua morte \u00e8 incerto: probabilmente fu tra il 549 e il 552. Fu sepolto nella sua chiesa a Clonard. Le sue reliquie furono custodite nella sua abbazia sino alla loro distruzione nell'887. Per secoli dopo la sua morte, la sua scuola continu\u00f2 a essere famosa per lo studio della bibbia: Clonard divenne la sede della diocesi di Trim (bench\u00e9 Finnian non fosse mai stato consacrato vescovo). Nell'XI secolo fu saccheggiata dai vichinghi; passata sotto la custodia dei monaci agostiniani fu definitivamente distrutta dagli O'Rorke signori di Breffny e Dermot McMurrough (Diarmait Mac Murchada), nel XVI secolo.\nSi dice che San Finnian (\"Vinnianus\") sia l'autore di un \"Penitenziale\" basato in parte su fonti gallesi e irlandesi, su San Girolamo e San Giovanni Cassiano, bench\u00e9 alcuni autori lo attribuiscano al suo omonimo San Finnian di Moville.\nSan Finnian di Clonard \u00e8 patrono della diocesi di Meath, in Irlanda e la sua memoria ricorre il 12 dicembre."}
{"id": "1214422", "revid": "287204", "url": "https://it.wikipedia.org/wiki?curid=1214422", "title": "Dodici apostoli d'Irlanda", "text": "I dodici apostoli d'Irlanda furono chierici irlandesi che, nel VI secolo, studiarono alla scuola monastica di Clonard, luogo specializzato negli studi biblici, sotto la direzione di San Finnian di Clonard, ottimo conoscitore delle sacre scritture. Si dice che il santo ebbe alle sue lezioni fino a 3000 discepoli da ogni parte d'Irlanda, come \u00e8 riportato nell\"Officium\" di San Finnian.\nBench\u00e9 altri sant'uomini abbiano studiato a Clonard, i \u201cveri\u201d dodici apostoli d'Irlanda considerati dagli antichi autori irlandesi sono:"}
{"id": "1214427", "revid": "123712313", "url": "https://it.wikipedia.org/wiki?curid=1214427", "title": "Ungheria Settentrionale", "text": "L'Ungheria Settentrionale (in ungherese: \u00c9szak-Magyarorsz\u00e1g) \u00e8 una regione dell'Ungheria.\nLa regione \u00e8 costituita dalle province di:\nQuesto raggruppamento \u00e8 usato per fini statistici dall'Unione Europea (Eurostat) come raggruppamento di livello 2 (NUTS 2)."}
{"id": "1214428", "revid": "30610", "url": "https://it.wikipedia.org/wiki?curid=1214428", "title": "Alvaro Biagini", "text": "Carriera.\nGiocatore.\nCresciuto nella , con cui debutta in Serie B, passa all'Atalanta, con cui esordisce in Serie A. Successivamente si trasferisce al , in Serie B, con cui ritorna nel massimo campionato nel 1955-1956. L'annata successiva, per\u00f2, \u00e8 culminata con la retrocessione. Quattro anni dopo, l'ultimo chiuso con un'altra promozione, con \u010cestm\u00edr Vycp\u00e1lek in panchina, passa al Catania, ceduto \u00abper un piatto di lenticchie\u00bb come diranno le cronache dell'epoca, con cui torna in massima serie e di cui fu titolare fisso nei sei anni successivi consecutivi nel massimo livello calcistico italiano. Termina la carriera di calciatore in Serie C nel , dove \u00e8 capitano e dove in cui dal 1967-1968 ha il doppio ruolo di giocatore e allenatore coadiuvando in quest'ultima funzione Lorenzo Paradiso.\nAllenatore.\nIntrapresa la seconda attivit\u00e0 di allenatore, si diploma, a Taranto, al corso per avere il patentino di terza categoria, per svolgere il ruolo di trainer della principale societ\u00e0 calcistica dell'omonima citt\u00e0, nella terza serie italiana di calcio, allenandola per il biennio 1967-1969, diventando dunque \"allenatore-giocatore\" e ottenendo: nel primo anno un terzo posto nel girone C della Serie C e nel secondo, quando decide di lasciare ufficialmente il calcio giocato, un inaspettato primo posto, arrivando capolista ma venendo esonerato e sostituito da Mario Caciagli verso la fine del torneo, in seguito ad alcuni risultati negativi; alla fine la societ\u00e0 vince comunque il girone e viene quindi promossa nella Serie B 1969-1970. Successivamente viene ammesso al corso di seconda categoria a Coverciano (per allenare in Serie B) e passa alla , rimanendo in Serie C, con la quale ottiene una sofferta salvezza. Dopo scende di categoria, in Serie D, dove allena il , conducendolo alla permanenza in campionato dopo aver vinto gli spareggi salvezza contro il e la sua futura squadra . Nel 1973, sempre a Coverciano, ottiene il patentino di prima categoria (per allenare in Serie A) e nella stagione 1972-1973 subentra, dalla 23\u00aa giornata, a Umberto Pinardi sulla panchina del Palermo, militante in Serie A. Debutta pareggiando 1-1 in casa del Napoli. Non riesce a scongiurare la retrocessione (seconda in carriera con i rosanero) con il penultimo posto in classifica; sotto la sua guida il club ha totalizzato 3 punti in 8 partite, frutto del suo primo pareggio all'esordio, di 5 sconfitte consecutive in seguito e di altri 2 pareggi nelle ultime 2 giornate (con la compagine siciliana ormai retrocessa), senza conseguire nemmeno una vittoria; non viene confermato per la nuova annata in Serie B, ma rimarr\u00e0 nei quadri del Palermo diventando vice del nuovo allenatore Corrado Viciani, che porter\u00e0 il Palermo in finale di Coppa Italia. Nel 1977-1978 \u00e8 tecnico del Siracusa, con il quale si piazza al 15\u00ba posto (anche se poi la squadra declasser\u00e0 in Serie C2) e nel 1978-1979 \u00e8 ingaggiato dall', con cui conquista il terzo posto. L'anno dopo non viene confermato ma \u00e8 richiamato nel 1980-1981, quando conquista la promozione in Serie C2. La stagione seguente ottiene la salvezza.\nRitorna cos\u00ec in Serie D: prima al Canicatt\u00ec, con cui vince subito il proprio girone nel 1982-1983, ottenendo dunque il salto di categoria, e dopo al Trapani, che lo vede per\u00f2 sollevato dall'incarico: gli subentra Bartoluccio Sorrentino.\nTorna successivamente al Palermo, dove \u00e8 stato coordinatore ed osservatore del settore giovanile per 5 anni, dal 1988 al 1993.\nNella stagione 1993/1994 ha allenato la squadra \u201cEsordienti\u201d rosanero, composta da futuri calciatori tra i quali: Pietro Accardi, Maurizio Ciaramitaro e Gaetano D'Agostino."}
{"id": "1214430", "revid": "1543377", "url": "https://it.wikipedia.org/wiki?curid=1214430", "title": "HD 188753 Ab", "text": "HD 188753 Ab \u00e8 un possibile pianeta extrasolare orbitante attorno alla stella HD 188753A.\nScoperta.\nHD 188753 Ab fu il primo pianeta ad essere scoperto in un sistema stellare triplo da Maciej Konacki nel 2005.\nUn primo tentativo di verificare la scoperta fall\u00ec. Konacki afferm\u00f2 che, data la scarsa qualit\u00e0 dei suoi strumenti, non era in grado di confermare appieno l'esistenza del pianeta: pertanto, sono state programmate osservazioni di questo sistema per il 2007.\nNel 2007, un team di scienziati dell'Accademia di Ginevra non riusc\u00ec a provare l'esistenza di un pianeta gigante in orbita stretta attorno alla stella, la cui esistenza \u00e8 rimasta in discussione.\nVelocit\u00e0 radiale.\nHD 188753 Ab, un gigante gassoso pi\u00f9 grande di Giove del 14%, dovrebbe orbitare attorno alla stella principale del sistema HD 188753 (HD 188753A) nella costellazione del Cigno. Il trio stellare (una arancione, una rossa e una gialla) si trova a circa dalla Terra.\nIl pianeta compirebbe una rivoluzione completa in sole 80 ore (3,3 giorni) a una distanza dalla stella pari a 1/20 di quella della Terra dal Sole."}
{"id": "1214434", "revid": "1944893", "url": "https://it.wikipedia.org/wiki?curid=1214434", "title": "Fusione alcalina", "text": "La fusione alcalina \u00e8 un metodo di preparazione eseguito su campioni di materiale che saranno sottoposti a determinate analisi di laboratorio. Il processo consiste nel portare ad elevate temperature una sostanza (solitamente un minerale) per scomporlo nei suoi costituenti principali; la denominazione \"alcalina\" deriva dal fatto che la reazione avviene in presenza di sostanze basiche (alcali) dette fondenti (es. Carbonato di sodio).\nFusioni alcaline a basse temperature possono essere utilizzate per la sintesi di composti organici. Molto comune \u00e8 l'utilizzo di questo metodo per la produzione del fenolo a partire dall'acido benzensolfonico o dal clorobenzene in ambiente alcalinizzato con NaOH, portato a temperatura e successivamente acidificato."}
{"id": "1214439", "revid": "29421", "url": "https://it.wikipedia.org/wiki?curid=1214439", "title": "HD 188753A", "text": ""}
{"id": "1214442", "revid": "18323", "url": "https://it.wikipedia.org/wiki?curid=1214442", "title": "Kunstgewerbemuseum", "text": "Il Kunstgewerbemuseum (Museo delle arti e mestieri) \u00e8 un museo di Berlino, sito nel Kulturforum e dedicato alle arti applicate.\nStoria.\nIl Museo delle arti e mestieri di Berlino fu inaugurato nel 1867 come \"Deutsches Gewerbe-Museum zu Berlin\" con mostre dell'Esposizione Universale di Parigi del 1867. Inizialmente la collezione fu ospitata nel Martin-Gropius-Bau, fino a quando nel 1919 venne trasferita allo Stadtschloss. Nel 1940 il museo venne spostato all'interno dello Schloss Charlottenburg. L'attuale edificio che ospita il museo venne realizzato tra il 1978 e il 1985, su progetto di Rolf Gutbrod. Attualmente una parte della collezione del museo \u00e8 esposta presso lo Schloss K\u00f6penick.\nCollezione.\nLa collezione comprende innumerevoli oggetti d'arte dal Medioevo fino ai nostri giorni, tra i quali spicca il tesoro dei Guelfi (tedesco: \"Welfenschatz\"), collezione che consta di circa 40 pezzi, quasi tutti di oreficeria, tra cui ricordiamo i bracci-reliquiari (i cosiddetti \"Armreliquiar\") di San Lorenzo, San Cesario di Terracina, San Bartolomeo, San Teodoro e di Sant'Innocenzo, considerati una donazione di Enrico XII di Baviera, detto Enrico il Leone (1129 -1195), un rappresentante della dinastia dei Guelfi, Duca di Sassonia e di Baviera. Una parte importante della collezione \u00e8 rappresentata dagli oggetti ottenuti lavorando oro e altri metalli. Tra le altre cose, sono esposti pezzi di tesori d'arte medievali provenienti da importanti chiese di questo periodo, come un reliquiario carolingio a forma di borsa (il cosiddetto \"Engerer Burse\") conservato nella collegiata di St. Dionysius a Enger fino al 1414.\nPresso il museo sono inoltre conservate le collezioni di argenti provenienti dal tesoro della citt\u00e0 di L\u00fcneburg. La collezione comprende inoltre esempi di maioliche italiane, ceramiche tedesche e porcellane, arti tessili, ebanisteria, design moderno. I reperti delle corti dei principati italiani durante il periodo rinascimentale sono bronzi, arazzi, mobili, vetri veneziani e maioliche al piano terra. Al piano superiore si possono vedere tesori provenienti da camere d'arte barocca, oggetti di Delft e bicchieri barocchi. Inoltre, sono esposte porcellane europee, in particolare da Mei\u00dfen e dalla manifattura reale di porcellana prussiana, decorazioni e stoviglie dal rococ\u00f2, dal classicismo allo storicismo e all'Art Nouveau."}
{"id": "1214444", "revid": "287204", "url": "https://it.wikipedia.org/wiki?curid=1214444", "title": "Esposizioni riconosciute dal BIE", "text": "Il Bureau international des Expositions (BIE) di Parigi riconosce le expo riportate nelle tabelle sottostanti, catalogate secondo le varie regolamentazioni approvate negli anni.\nPrima dei documenti internazionali le esposizioni non erano catalogate secondo criteri precisi ma denominate genericamente \"esposizione internazionale\"; il BIE riconosce una parte delle manifestazioni effettivamente organizzate in quegli anni e le denomina genericamente \"esposizioni storiche\".\nCon la convenzione del 1928 (entrata in vigore nel 1931 e successivamente ratificata e modificata nel 1972 e nel 1988) si \u00e8 pensato di distinguere una tipologia di expo primaria e una secondaria, denominate ufficialmente in maniera diversa, a seconda del periodo e del protocollo in essere, ma normalmente riconducibili alle due categorie di esposizione universale e esposizione specializzata. La prima categoria comprende expo di durata pi\u00f9 lunga (normalmente un semestre) e di argomenti pi\u00f9 vasti, mentre la seconda expo \u00e8 di durata pi\u00f9 breve (pochi mesi) e di tema pi\u00f9 specifico. Le esposizioni hanno anche assunto una frequenza precisa, questo per evitare il gran numero di esposizioni patrocinate dal BIE, che si sono organizzate alla fine del XX secolo.\nEsposizioni (Expo).\nStoriche.\nVengono qui definite \"storiche\" le Esposizioni antecedenti al primo protocollo BIE del 1933.\nProtocollo del 1933.\nIl regolamento approvato nel 1933 prevedeva due categorie di esposizioni:\nProtocollo del 1972.\nIl protocollo del 1972 sanciva la differenziazione fra due tipologie di Expo:\nProtocollo del 1988.\nSecondo il protocollo del 1988 le Expo sono suddivise in:\nEsposizioni Orticole.\nDal 1960 il BIE garantisce il riconoscimento alle Esposizioni Internazionali Orticole approvate dalla AIPH (Associazione Internazionale dei Produttori Orticoli). In particolare sono eventualmente riconosciute le esposizioni di categoria A1. Sono inoltre riconosciute in maniera ricorrente:\nTriennale di Milano.\nLe Esposizioni di arti decorative e di architettura moderna della Triennale di Milano sono le uniche esposizioni riconosciute dal BIE ad essere organizzate sempre nella stessa citt\u00e0."}
{"id": "1214445", "revid": "122534672", "url": "https://it.wikipedia.org/wiki?curid=1214445", "title": "Segni di suggellazione", "text": "I segni di suggellazione sono delle piccole ecchimosi dovute ad un traumatismo, causati da baci o dal succhiare la pelle. L'importanza nella medicina legale \u00e8 dovuta alla determinazione dell'accadimento di reati contro la persona, della loro natura e specificit\u00e0, specialmente nel caso non vi siano altre ferite superficiali evidenti. Come per tutti gli ematomi la forma tende ad indefinirsi col passare delle ore successive alla morte a causa del deterioramento dei tessuti.\nSucchiotto.\nNella terminologia popolare un succhiotto \u00e8 un livido lasciato sulla pelle baciando e succhiando la pelle stessa con una forza sufficiente a rompere i capillari. Possono apparire violacei come gli altri ematomi o come una serie di puntini rossi; normalmente durano dai quattro ai dodici giorni e vanno trattati come un normale ematoma. "}
{"id": "1214446", "revid": "287204", "url": "https://it.wikipedia.org/wiki?curid=1214446", "title": "GKS Belchatow", "text": ""}
{"id": "1214447", "revid": "34928", "url": "https://it.wikipedia.org/wiki?curid=1214447", "title": "Culo &amp; Camicia", "text": ""}
{"id": "1214448", "revid": "110157", "url": "https://it.wikipedia.org/wiki?curid=1214448", "title": "1. deild 1980 (Islanda)", "text": "La 1. deild 1980 fu la 69\u00aa edizione della massima serie del campionato di calcio islandese disputata tra il 10 maggio e il 14 settembre 1980 e conclusa con la vittoria del Valur, al suo diciassettesimo titolo.\nCapocannoniere del torneo fu Matth\u00edas Hallgr\u00edmsson (Valur) con 15 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 2. deild karla.\nLe squadre qualificate alle coppe europee furono tre: i campioni alla Coppa dei Campioni 1981-1982, la seconda alla Coppa UEFA 1981-1982 e il vincitore della coppa nazionale alla Coppa delle Coppe 1981-1982.\nIl V\u00edkingur si qualific\u00f2 alla Coppa UEFA avendo vinto lo spareggio contro il \u00cdA."}
{"id": "1214449", "revid": "287204", "url": "https://it.wikipedia.org/wiki?curid=1214449", "title": "Kolonka", "text": "Kolonka \u00e8 una frazione polacca del voivodato della Masovia. Dal 1945 al 1975 \u00e8 appartenuta al voivodato di Kielce, poi \u00e8 passata al voivodato di Radom fino al 1998."}
{"id": "1214450", "revid": "339392", "url": "https://it.wikipedia.org/wiki?curid=1214450", "title": "C.D. Once Caldas", "text": ""}
{"id": "1214452", "revid": "110157", "url": "https://it.wikipedia.org/wiki?curid=1214452", "title": "1. deild 1981 (Islanda)", "text": "La 1. deild 1981 fu la 70\u00aa edizione della massima serie del campionato di calcio islandese disputata tra l'8 maggio e il 13 settembre 1981 e conclusa con la vittoria del V\u00edkingur, al suo terzo titolo.\nCapocannonieri del torneo furono Larus Gu\u00f0mun\u00f0sson (V\u00edkingur) e Sigurlas \u00feorleifsson (\u00cdBV) con 12 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 2. deild karla.\nLe squadre qualificate alle coppe europee furono tre: i campioni alla Coppa dei Campioni 1982-1983, la seconda alla Coppa UEFA 1982-1983 e i vincitori della coppa nazionale alla Coppa delle Coppe 1982-1983."}
{"id": "1214456", "revid": "110157", "url": "https://it.wikipedia.org/wiki?curid=1214456", "title": "1. deild 1982 (Islanda)", "text": "La 1. deild 1982 fu la 71\u00aa edizione della massima serie del campionato di calcio islandese disputata tra il 15 maggio e il 12 settembre 1982 e conclusa con la vittoria del V\u00edkingur, al suo quarto titolo e secondo consecutivo.\nCapocannonieri del torneo furono Heimir Karlsson (V\u00edkingur) e Sigurlas \u00feorleifsson (\u00cdBV) con 10 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 2. deild karla.\nLe squadre qualificate alle coppe europee furono tre: i campioni alla Coppa dei Campioni 1983-1984, la seconda alla Coppa UEFA 1983-1984 e i vincitori della coppa nazionale alla Coppa delle Coppe 1983-1984."}
{"id": "1214459", "revid": "110157", "url": "https://it.wikipedia.org/wiki?curid=1214459", "title": "1. deild 1983 (Islanda)", "text": "La 1. deild 1983 fu la 72\u00aa edizione della massima serie del campionato di calcio islandese disputata tra il 18 maggio e il 11 settembre 1983 e conclusa con la vittoria del \u00cdA, al suo undicesimo titolo.\nCapocannoniere del torneo fu Ingi Bj\u00f6rn Albertsson (Valur) con 14 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 2. deild karla.\nLe squadre qualificate alle coppe europee furono tre: i campioni alla Coppa dei Campioni 1984-1985, la seconda alla Coppa UEFA 1984-1985 e i vincitori della coppa nazionale alla Coppa delle Coppe 1984-1985."}
{"id": "1214461", "revid": "110157", "url": "https://it.wikipedia.org/wiki?curid=1214461", "title": "1. deild 1984 (Islanda)", "text": "La 1. deild 1984 fu la 73\u00aa edizione della massima serie del campionato di calcio islandese disputata tra il 17 maggio e il 16 settembre 1984 e conclusa con la vittoria del \u00cdA, al suo dodicesimo titolo e secondo consecutivo.\nCapocannoniere del torneo fu Gu\u00f0mun\u00f0ur Steinsson (Fram) con 10 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 2. deild karla.\nLe squadre qualificate alle coppe europee furono tre: i campioni alla Coppa dei Campioni 1985-1986, la seconda alla Coppa UEFA 1985-1986 e i vincitori della coppa nazionale alla Coppa delle Coppe 1985-1986."}
{"id": "1214462", "revid": "429071", "url": "https://it.wikipedia.org/wiki?curid=1214462", "title": "Salvatore Calvanese", "text": "Alto 172\u00a0cm per 71\u00a0kg di peso forma, ha disputato sette stagioni in patria, in Primera Divisi\u00f3n, segnando un totale di 35 reti, e ha vinto l'unica edizione della Copa Suecia. In Italia ha giocato per sette stagioni in Serie A, con Genoa, Catania e Atalanta, vincendo una Coppa Italia.\n\u00c8 il quarto miglior marcatore del Catania in Serie A con 24 reti, al pari di Gionatha Spinesi. Fu definito un \u00abartista della pelota\u00bb e Luigi Prestinenza, giornalista catanese autore di un libro sulla storia della squadra della sua citt\u00e0, lo ha definito \u00abl'uomo di maggior classe schierato dal Catania di tutti i tempi\u00bb in attacco.\nCon la societ\u00e0 siciliana ha iniziato anche ad allenare, prima la Primavera e poi la prima squadra; tuttavia in Italia non si \u00e8 affermato in questo ruolo e, infatti, la sua esperienza pi\u00f9 importante e duratura \u00e8 stata con il settore giovanile del V\u00e9lez Sarsfield. Con la societ\u00e0 di Liniers \u00e8 riuscito ad avviare al professionismo molti calciatori, alcuni dei quali giunti anche nei campionati europei.\nBiografia.\nNacque e crebbe a Buenos Aires da genitori italiani emigrati. Il padre, Giovanni, arriv\u00f2 povero in Sud America ma lavor\u00f2 nelle condutture d'acqua, fece fortuna ed ebbe in totale cinque figli. Salvador a 23 anni si spos\u00f2 e rimase in Argentina fino a 25, quando si trasfer\u00ec oltre oceano chiamato dal Genoa, in quanto oriundo. Si stabil\u00ec in Italia per circa quindici anni e visse prevalentemente a Catania, citt\u00e0 a cui rimase fortemente legato a livello affettivo e dove apr\u00ec un negozio di articoli sportivi. In Sicilia rimase anche dopo il ritiro, malgrado inizialmente intendesse tornare in Argentina.\nEbbe tre figli dalla moglie Silvia: Giorgio, nato a Catania; Adriana, che gioc\u00f2 a calcio come ala destra nel CCF Catania, squadra di Interregionale, disputando qualche partita; e Daniele. Fu grande amico di Adelmo Prenna, che lo aiut\u00f2 a trovar casa in Sicilia e a cui rimase legato per tutta la vita.\nAveva una personalit\u00e0 focosa e irruente, pur rimanendo umile. Dopo il periodo a Siracusa, rimase tanto deluso dalle sue vicissitudini calcistiche che decise di tornare in patria, dove effettivamente si trasfer\u00ec alla fine dell'estate 1974. Si stabil\u00ec quindi a Buenos Aires, dove inizialmente non riprese con il calcio, decidendo di lavorare con i fratelli nell'allevamento dei vitelli. Successivamente al suo ingresso nel V\u00e9lez, continu\u00f2 a lavorare al di fuori dello sport come direttore in un cantiere in un quartiere popolare della capitale argentina.\nVisit\u00f2 nuovamente Catania nell'aprile 1991, per partecipare a una gara tra vecchie glorie nell'ambito di una raccolta fondi per un'associazione di ricerca contro il cancro; segn\u00f2 anche una rete.\nCaratteristiche tecniche.\nGiocatore.\nEra un centravanti (adattabile anche all'ala sinistra o come mezzala) guizzante, di manovra, ma non molto prolifico e senza scatto in velocit\u00e0. Espresse al meglio le sue qualit\u00e0 nell'esperienza al Catania, dove lasci\u00f2 un segno importante nella storia del club: \u00e8 il quarto miglior marcatore in Serie A con 24 reti, al pari di Spinesi. La stampa locale lo apprezzava particolarmente e in particolare Carmelo Gennaro e Luigi Prestinenza, autori del volume storico \"Dal fondo al traversone\", lo definirono rispettivamente un \u00abartista della pelota\u00bb e \u00abl'uomo di maggior classe schierato dal Catania di tutti i tempi\u00bb in attacco.\nGli si riconoscevano abilit\u00e0 tecniche e bravura nei passaggi e nell'organizzazione del gioco, cos\u00ec come potenza nello sfondamento della difesa avversaria. Non si trovava bene sui terreni pesanti e aveva bisogno di un compagno di reparto con cui dialogare. Era conosciuto anche per la sua intelligenza in campo. Era alto 172 centimetri per 71 chilogrammi di peso forma.\nAllenatore.\nLa sua prima esperienza fu con le giovanili del Catania: il gioco della formazione Primavera era pratico, con inventiva e spunti tecnici, basato sui passaggi di prima e smarcamenti improvvisi. Al momento di prendere in carico i titolari della societ\u00e0 siciliana, Calvanese dichiar\u00f2 di prediligere il gioco veloce, indicando questa qualit\u00e0 come componente essenziale del bel gioco d'attacco. Si ispirava ad Adolfo Mogilevsky, suo allenatore ai tempi del Ferro Carril, che vedeva come un uomo a tutto tondo; pertanto, disse che un allenatore doveva doveva essere come \u00ablo stregone\u00bb.\nA Siracusa, potendo contare solo su una punta di ruolo, impront\u00f2 una squadra basata sul movimento incessante e la manovra fluida. Sulle sue qualit\u00e0 come allenatore, Roberto Sanagua ha dichiarato che \u00abnon ci fu un altro uguale a Toto Calvanese. Mi insegn\u00f2 cose che avrei utilizzato io come allenatore fino ad oggi, si continuano a usare concetti che mi ha trasmesso. Ci\u00f2 significa che era un precursore nell'insegnamento del calcio\u00bb.\nCarriera.\nGiocatore.\nIn Argentina.\nSi form\u00f2 calcisticamente nel Ferro Carril Oeste, club che militava nella massima divisione argentina. Lasci\u00f2 il club verdebianco nel 1957 per approdare all'Atlanta. Con \"Los Bohemios\" rimase un biennio e fece parte della squadra che nel 1960 avrebbe vinto la Copa Suecia, rendendosi protagonista di cinque reti nelle dieci gare disputate tra il 1958 e il 1959; notevole fu la tripletta segnata all'Independiente il 27 aprile 1958. Calvanese timbr\u00f2 due reti nelle due partite pi\u00f9 importanti del campionato 1958, nei 3-0 contro il San Lorenzo e River Plate. Con il club di Buenos Aires si concluse l'esperienza argentina di Calvanese da calciatore, poich\u00e9 nel 1959 fu acquistato dal .\nAl Genoa e al Catania.\nGiunto in Italia, per il suo acquisto fu ceduto Roberto Leopardi. Esord\u00ec in Serie A nel 1959-60 con i grifoni il 20 settembre 1959 nella sconfitta per 1-0 contro la e fu impiegato prevalentemente come mezzala (o anche nel suo ruolo naturale, centravanti); tuttavia non trov\u00f2 mai l'intesa con Julio Abbadie e non rese quanto ci si aspettava da lui, chiudendo la stagione senza reti in campionato. Si sparsero anche voci di referti medici contro di lui per non farlo giocare in quanto il suo cartellino era di propriet\u00e0 del presidente Fausto Gadolla, destinato ad essere sostituito. In ogni caso, fu un innesto fallimentare e le sue uniche reti valsero il terzo posto nella Coppa Italia 1958-1959. Addirittura si racconta di uno striscione a lui rivolto, comparso in una curva dello stadio Marassi: \u00abGa\u00facho, torna nelle Pampas!\u00bb.\nL'avventura in rossoblu termin\u00f2 nell'estate 1960 con il passaggio al ; si disse che fu cos\u00ec svalutato da essere ceduto \u00abper un piatto di lenticchie\u00bb, cio\u00e8 circa 15 milioni di lire. Il trasferimento matur\u00f2 grazie all'incontro tra Giulio Cappelli (inviato dal dirigente etneo Michele Giuffrida) e Antonio Busini (ds dei genoani). Arriv\u00f2 in prova fino a dicembre, presentato dal commissario unico Ignazio Marcoccio come un ripiego, e non convinse nemmeno nel precampionato. Riusc\u00ec a far cambiare idea a dirigenza e tifoseria con un alto rendimento in campionato, in cui segn\u00f2 nove reti. La prima fu un tiro al volo dopo un cross segnato contro il Vicenza e fu il gol che Calvanese stesso ricord\u00f2 come il suo pi\u00f9 bello. Fu suo il gol dello 0-1 in casa dell'Udinese che valse la seconda delle tre vittorie fuori casa nel girone d'andata, al termine del quale la formazione rossazzurra era a ridosso delle prime in classifica, prima di un fisiologico calo nella fase calante del torneo.\nUn'altra di queste marcature fu realizzata contro l'Inter. Calvanese fu infatti tra i protagonisti di un incontro rimasto nell'immaginario calcistico italiano, nel quale segn\u00f2 il primo gol in Catania- 2-0 del 4 giugno 1961, quando si ritiene che il radiocronista Sandro Ciotti abbia gridato in radio il celeberrimo \u00abClamoroso al Cibali!\u00bb. Per festeggiare, and\u00f2 a palleggiare davanti alla panchina interista dopo il primo gol e si racconta inoltre di un suo torello insieme a Biagini e Ferretti a discapito di Facchetti.\nLo richiese dunque la , ma la dirigenza etnea lo trattenne e lui stesso si prodig\u00f2 (invano) per cercare un partner d'attacco in patria. Gioc\u00f2 la prima partita di campionato, dopo aver avuto problemi di salute, proprio contro i viola alla settima giornata: segn\u00f2 il terzo gol dopo che negli spogliatoi Prenna gli ebbe dato due schiaffi. In primavera, si trasfer\u00ec per un prestito provvisorio alla per disputare la Mitropa Cup. La sua annata al Catania fu meno brillante della prima, tant'\u00e8 che fin\u00ec con alcuni compagni in mezzo a una \"querelle\" estiva sull'entit\u00e0 dei rinnovi contrattuali.\nIl passaggio all'Atalanta.\nLa stagione 1962-1963 inizi\u00f2 comunque nel migliore dei modi e Calvanese dopo due giornate era capocannoniere con tre reti ; dichiar\u00f2 anche di essere disposto a rinunciare a un mese di stipendio se avesse segnato all'Inter. Non ci riusc\u00ec, e in seguito, a novembre del 1962, fu acquistato dall'Atalanta per 70 milioni di lire (anche se lo stesso Calvanese, anni dopo, afferm\u00f2 che furono pagati 115 milioni). Fu un trasferimento voluto dalla societ\u00e0, che aveva bisogno di far cassa, e che il giocatore accett\u00f2 a malincuore. Con la formazione bergamasca disput\u00f2 37 partite nella massima serie nelle quali, grazie al suo fare da sponda ai compagni, permise l'affermazione di Dino da Costa e l'esplosione del giovane Angelo Domenghini. In neroazzurro vinse la Coppa Italia 1962-1963, primo trofeo della societ\u00e0, e gioc\u00f2 anche in Coppa delle Alpi: segn\u00f2 una doppietta contro il Bienne e un gol contro il Servette, per poi scendere in campo per la finale persa contro la Juventus. Quando arriv\u00f2 il momento di tornare allo stadio Cibali da ex, tuttavia, chiese al suo allenatore di non essere schierato perch\u00e9 psicologicamente sarebbe stato difficile giocare contro gli ex compagni di squadra e la sua ex tifoseria. Tra gennaio e febbraio 1963, attravers\u00f2 un pessimo stato di forma che lo spinse addirittura a dichiarare alla stampa di volersi ritirare.\nL'anno successivo con i bergamaschi disput\u00f2 la Coppa delle Coppe 1963-1964; nell'incontro di ritorno del primo turno contro lo Sporting Lisbona fin\u00ec in porta per sostituire l'infortunato portiere neroazzurro Pier Luigi Pizzaballa, poich\u00e9 all'epoca non erano previste sostituzioni. L'incontro si concluse con la sconfitta della \"Dea\" per 3-1. In totale, disput\u00f2 tre partite segnando una rete in Coppa. Complessivamente, l'esperienza non fu all'altezza delle aspettative e dei soldi spesi per l'Atalanta; Calvanese inoltre non si integr\u00f2 mai completamente nell'ambiente bergamasco, a suo dire troppo formale e distante da quello di Catania e pertanto spinse per poter ritornare in Sicilia quanto prima.\nGli ultimi anni a Catania.\nDopo il tentativo di riportarlo al per la Coppa dell'Amicizia 1963, nel 1964 Calvanese torn\u00f2 in Sicilia. Gioc\u00f2 spesso adattato all'ala dal suo allenatore, Carmelo Di Bella, e fu protagonista nelle vittorie per 4-0 contro Roma e Bologna. Il Catania lo difese presentando un reclamo quando fu squalificato per due giornate dopo la partita d'andata contro la Roma, in cui fu autore di un fallo di reazione.\nA quest'ottima stagione, ne segu\u00ec una molto meno esaltante; le premesse erano buone, lo stesso Calvanese pronosticava una squadra da decimo posto finale. Ma nel 1965-1966 Calvanese segn\u00f2 solo una rete, nella vittoria per 2-1 contro il Cagliari e la squadra retrocesse in Serie B. Rientr\u00f2 in squadra dopo la quinta giornata del campionato 1966-1967 solo perch\u00e9 glielo chiese l'allenatore Dino Ballacci, per aiutarla a riprendere quota in classifica. Rimase tuttavia ai margini della formazione titolare e decise comunque di rimanere, malgrado un'offerta ricevuta dal campionato statunitense. A fine anno chiuse la sua carriera da giocatore.\nContinu\u00f2 poi a partecipare a manifestazioni benefiche, come scendendo in campo per la Coppa Ogninese del 1971 e per le partite delle \"Vecchie Glorie\" nel 1972 e nel 1991.\nAllenatore.\nDopo il ritiro divent\u00f2 allenatore: dal 1968-1969 guid\u00f2 la Primavera del Catania, con Renato Zaccarelli e Guido Biondi in squadra; fu anche vice in Serie A. Nel 1971-1972 fu scelto come tecnico per la prima squadra; tuttavia, Calvanese possedeva solo il patentino di allenatore di seconda categoria, non sufficiente per la Serie B, e dovette seguire le prime partite del campionato dal sottopassaggio per gli spogliatoi e non dalla panchina. Questa situazione cre\u00f2 una forte tensione con il presidente Angelo Massimino, che il 15 ottobre 1971, alle due di notte, ingaggi\u00f2 con una decisione singolare Carmelo Di Bella al suo posto. Calvanese concluse cos\u00ec con sole quattro partite dirette in panchina (in Coppa Italia, una vittoria, un pareggio e due sconfitte) e tre partite di campionato in cui al suo posto and\u00f2 con la squadra Luigi Valsecchi, ufficialmente primo allenatore (una vittoria, un pareggio e una sconfitta). A posteriori, il suo allontanamento fu visto come un tradimento nei suoi confronti.\nDopo essere stato in trattative con il e la , l'anno successivo and\u00f2 al ; subentr\u00f2 alla quarta giornata a Humberto Rosa, il 4 ottobre, risolvendo una difficile crisi tecnica. Esord\u00ec dopo tre sconfitte iniziali di fila con Rosa in panchina, e guid\u00f2 i biancazzurri ad un nono posto nel campionato di Serie C, chiudendo con 15 vittorie. La stagione fu per\u00f2 un continuo sali-scendi, segnata da sei sconfitte di fila nella parte centrale del torneo che fecero sprofondare la squadra in zona retrocessione. Complessivamente, per\u00f2, l'esperienza fu giudicata positiva dalla dirigenza, che decise di dare continuit\u00e0 al lavoro intrapreso dall'allenatore argentino confermandolo.\nNel ritiro precampionato, la squadra impression\u00f2 positivamente per il suo gioco, anche se Calvanese la present\u00f2 alla stampa con prudenza. Inizi\u00f2 poi il campionato con nove risultati utili di fila (due vittorie e sette pareggi); la squadra era compatta e su di morale. Infine per\u00f2 la situazione precipit\u00f2, dopo due sconfitte di fila la crisi si consum\u00f2 dopo l'11\u00aa giornata. Il tecnico present\u00f2 le sue dimissioni irrevocabili, dopo aver rischiato di venire alle mani con un giocatore e aver capito che la squadra gli era sfuggita di mano. Fu poi sostituito da Gennaro Rambone.\nLo stesso Calvanese defin\u00ec \"amare\" le due esperienze di allenamento. Furono condizionate dal suo parlar chiaro, dall'ipocrisia altrui e anche dalla politica sportiva.\nSuccessivamente al suo rientro in patria, allen\u00f2 dal 1982 alla morte le giovanili del V\u00e9lez Sarsfield, svezzando giocatori poi divenuti famosi come Lucas Castrom\u00e1n. Gi\u00e0 nel 1993, nove dei suoi giovani erano passati in prima squadra. Lui stesso allen\u00f2 la formazione maggiore come \"traghettatore\", per una partita nella stagione 2000-2001."}
{"id": "1214464", "revid": "110157", "url": "https://it.wikipedia.org/wiki?curid=1214464", "title": "1. deild 1985 (Islanda)", "text": "La 1. deild 1985 fu la 74\u00aa edizione della massima serie del campionato di calcio islandese disputata tra il 13 maggio e il 15 settembre 1985 e conclusa con la vittoria del Valur, al suo diciottesimo titolo.\nCapocannoniere del torneo fu Omar Torfason (Fram) con 13 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 2. deild karla.\nLe squadre qualificate alle coppe europee furono tre: i campioni alla Coppa dei Campioni 1986-1987, la seconda alla Coppa UEFA 1986-1987 e i vincitori della coppa nazionale alla Coppa delle Coppe 1986-1987."}
{"id": "1214468", "revid": "110157", "url": "https://it.wikipedia.org/wiki?curid=1214468", "title": "1. deild 1986 (Islanda)", "text": "La 1. deild 1986 fu la 75\u00aa edizione della massima serie del campionato di calcio islandese disputata tra il 17 maggio e il 13 settembre 1986 e conclusa con la vittoria del Fram, al suo sedicesimo titolo.\nCapocannoniere del torneo fu Gu\u00f0mun\u00f0ur Torfason (Fram) con 19 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 2. deild karla.\nLe squadre qualificate alle coppe europee furono tre: i campioni alla Coppa dei Campioni 1987-1988, la seconda alla Coppa UEFA 1987-1988 e il vincitore della coppa nazionale alla Coppa delle Coppe 1987-1988."}
{"id": "1214472", "revid": "110157", "url": "https://it.wikipedia.org/wiki?curid=1214472", "title": "1. deild 1987 (Islanda)", "text": "La 1. deild 1987 fu la 76\u00aa edizione della massima serie del campionato di calcio islandese disputata tra il 21 maggio e il 12 settembre 1987 e conclusa con la vittoria del Valur, al suo diciannovesimo titolo.\nCapocannoniere del torneo fu Petur Ormslev (Fram) con 12 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 2. deild karla.\nLe squadre qualificate alle coppe europee furono tre: i campioni alla Coppa dei Campioni 1988-1989, la seconda alla Coppa UEFA 1988-1989 e i vincitori della coppa nazionale alla Coppa delle Coppe 1988-1989."}
{"id": "1214473", "revid": "110157", "url": "https://it.wikipedia.org/wiki?curid=1214473", "title": "1. deild 1988 (Islanda)", "text": "La 1. deild 1988 fu la 77\u00aa edizione della massima serie del campionato di calcio islandese disputata tra il 15 maggio e il 24 settembre 1988 e conclusa con la vittoria del Fram, al suo diciassettesimo titolo.\nCapocannoniere del torneo fu Sigurjon Kristjansson (Valur) con 13 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 2. deild karla.\nLe squadre qualificate alle coppe europee furono tre: i campioni alla Coppa dei Campioni 1989-1990, la seconda alla Coppa UEFA 1989-1990 e i vincitori della coppa nazionale alla Coppa delle Coppe 1989-1990."}
{"id": "1214475", "revid": "110157", "url": "https://it.wikipedia.org/wiki?curid=1214475", "title": "1. deild 1989 (Islanda)", "text": "La 1. deild 1989 fu la 78\u00aa edizione della massima serie del campionato di calcio islandese disputata tra il 15 maggio e il 24 settembre 1989 e conclusa con la vittoria del KA, al suo primo titolo.\nCapocannoniere del torneo fu H\u00f6r\u00f0ur Magn\u00fasson (FH) con 12 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 2. deild karla.\nLe squadre qualificate alle coppe europee furono tre: i campioni alla Coppa dei Campioni 1990-1991, la seconda alla Coppa UEFA 1990-1991 e i vincitori della coppa nazionale alla Coppa delle Coppe 1990-1991."}
{"id": "1214477", "revid": "1862310", "url": "https://it.wikipedia.org/wiki?curid=1214477", "title": "Narva-J\u00f5esuu", "text": "Narva-J\u00f5esuu (in tedesco Hungerburg), \u00e8 una citt\u00e0 balneare dell'Estonia nord-orientale, nella contea di Ida-Virumaa. Sorge sulla costa del Golfo di Finlandia prossima al confine con la Russia.\nNel 2017 ha inglobato il comune di Vaivara.\nToponimo.\nIl nome della localit\u00e0, in estone, significa \"foce del fiume Narva\".\nStoria.\nLa prima citazione documentale circa Narva- J\u00f5esuu \u00e8 datata XVII secolo, quando, nel 1688, il governatore di Narva perde i suoi manieri di \"Kudruk\u00fcla\" and \"Hungerburg\". L'ex nome della citt\u00e0 - Hungerburg (citt\u00e0 affamata) - venne dato il 28 agosto 1684. La citt\u00e0 mantenne questa denominazione fino al 1922. Altre denominazioni, come Mundung e Zeemundung erano spesso usate.\nUn complicato nome straniero era strano per la popolazione locale, questo il perch\u00e9 veniva utilizzata anche la pi\u00f9 facile denominazione \"Meresuu\" (in estone \"bocca del mare\").\nNegli anni venti la citt\u00e0 ricevette la sua nuova denominazione - \"Narova-Joesuu\", la quale venne pi\u00f9 tardi modificata Narva-J\u00f5esuu.\nNel XIX secolo Narva-J\u00f5esuu era una citt\u00e0 del benessere, del relax, frequentata prevalentemente dalla nobilt\u00e0 zarista di San Pietroburgo, distante 150 km ad est. Molti poeti, scrittori, artisti e musicisti cercavano ispirazione e precedentemente alla Prima guerra mondiale era in particolar modo frequentata come localit\u00e0 di vacanza. Ben 7,5 km dei 13 km totali di spiaggia sono accessibili dall'area abitata. Durante il periodo di occupazione dell'Unione sovietica numerosi alberghi di relax, centri benessere, vennero costruiti dai sovietici in Narva-J\u00f5esuu ed alcuni di questi sono oggi in stato di degrado o complessivo abbandono. Sono visibili numerose case in legno riccamente decorate che ci rammentano gli antichi splendori cittadini.\nOggi i sette chilometri di spiaggia bianca delineata con alberi di pino sono utilizzati prevalentemente da locali e dai turisti provenienti dalla vicina Finlandia e dalla Scandinavia.\nPopolazione.\nLa citt\u00e0 conta quasi tremila abitanti. Come nella vicina Narva, finita la seconda guerra mondiale fu vietato agli estoni sfollati di poter rientrare in possesso delle loro case, che vennero occupate dai sovietici, quindi la maggior parte dei residenti sono russi o russofoni, anche se a Narva-J\u00f5esuu la percentuale dei cittadini di etnia estone \u00e8 leggermente superiore.\nPorto.\nNarva-J\u00f5esuu ha due aree portuali distinte. La prima di esse \u00e8 una banchina, situata sulla riva sinistra del fiume Narva, che appartiene all'amministrazione comunale. Non c'\u00e8 personale n\u00e9 servizi specifici nel porto. Ci sono solo dei cassoni per i rifiuti ordinari, periodicamente svuotati dalla compagnia Arteko. Il secondo approdo potrebbe essere chiamato Narva-J\u00f5esuu porto ittico. \u00c8 situato di fianco alla banchina cittadina, ma \u00e8 chiuso da cancelli e guardie. Il proprietario dell'approdo \u00e8 una compagnia privata, la Kirderand Ltd, il cui business \u00e8 la produzione ittica."}
{"id": "1214481", "revid": "1305772", "url": "https://it.wikipedia.org/wiki?curid=1214481", "title": "Glash\u00fctten", "text": ""}
{"id": "1214482", "revid": "73843", "url": "https://it.wikipedia.org/wiki?curid=1214482", "title": "HD 188753", "text": "HD 188753 \u00e8 un sistema stellare triplo a circa 149 anni luce dal sistema solare, nella costellazione del Cigno.\nSistema stellare.\nLa stella principale, HD 188753A, \u00e8 una stella del tipo G (nana gialla) avente una massa pari a 1,06 volte quella solare.\nA una distanza di circa 12 UA si trova un'altra coppia di stelle che costituiscono la componente B che \u00e8 una binaria spettroscopica le cui componenti sono denominate HD 188753 Ba e 188753 Bb, rispettivamente una nana arancione e una nana rossa. Queste due stelle hanno una massa complessiva pari a 1,6 volte quella solare, e orbitano attorno a HD 188753A, o meglio attorno al comune centro di massa, in un periodo di 25,6 anni. Ba e Bb invece orbitano una attorno all'altra in un periodo di 154,45 giorni, mentre i loro semiassi maggiori sono rispettivamente, per Ba e Bb, di 0,28 e 0,37 UA.\nPossibile sistema planetario.\nNel 2005 venne scoperto HD 188753 Ab da parte dell'astronomo polacco Maciej Konacki usando i Telescopi Keck situati al Mauna Kea, alle Hawaii: il pianeta sarebbe stato un gigante gassoso che orbitava in 3,3 giorni attorno alla stella principale del sistema. Nel 2007 un gruppo di astronomi guidati da Eggenberger non confermarono l'esistenza del pianeta dopo i loro studi sulla velocit\u00e0 radiale della stella."}
{"id": "1214483", "revid": "1342115", "url": "https://it.wikipedia.org/wiki?curid=1214483", "title": "Ubaldesca Taccini", "text": "Biografia.\nFiglia di contadini, divent\u00f2 religiosa presso il convento di San Giovannino di Pisa.\nSi distinse per le pratiche ascetiche e per la cura delle persone malate e bisognose. Tra i tanti miracoli che le vengono attribuiti il pi\u00f9 conosciuto resta quello della mutazione in vino dell'acqua del pozzo della chiesa del Santo Sepolcro di Pisa.\nCulto.\nViene venerata come santa in particolare nel contado pisano, nell'arcipelago maltese e dai membri dell'Ordine di Malta.\nPapa Sisto V (1585-1590) concesse l'indulgenza plenaria per tutti coloro che avessero visitato la chiesa maltese il giorno 28 maggio.\nLe reliquie di santa Ubaldesca sono attualmente custodite e venerate nella pieve di Calcinaia, paese natale della santa, dove erano state solennemente traslate il 24 maggio 1924 per volont\u00e0 dell'arcivescovo di Pisa, cardinale Pietro Maffi, che aveva accolto le richieste dei calcinaioli, risentiti per la scarsit\u00e0 e la quasi scomparsa del culto di Ubaldesca presso la chiesa del santo Sepolcro di Pisa, che da tempo era stata abbandonata dall'Ordine di Malta.\nLa memoria liturgica della santa cade il 28 maggio."}
{"id": "1214484", "revid": "729019", "url": "https://it.wikipedia.org/wiki?curid=1214484", "title": "Ferrovia Cecina-Volterra", "text": "La ferrovia Cecina-Volterra \u00e8 una linea ferroviaria italiana che collega Cecina a Saline di Volterra.\nStoria.\nRealizzazione.\nLa costruzione della ferrovia Cecina-Volterra ebbe inizio nel 1860, quando il Governo provvisorio della Toscana, appena sostituitosi al Granducato di Toscana, con decreto dell'8 marzo 1860 decise la costruzione in simultanea della ferrovia Maremmana e di un tronco ferroviario che dalla stessa, all'altezza della stazione di Cecina, si diramasse in direzione di Saline di Volterra. Tale diramazione sarebbe stata in seguito allungata fino ad allacciarsi ad un'altra strada ferrata: l'anno successivo un'apposita commissione nominata dal Governatore Generale delle Province Toscane avrebbe stabilito se fosse stato pi\u00f9 opportuno congiungere il binario con la ferrovia Leopolda, presso la stazione di Pontedera, oppure con la ferrovia Centrale Toscana, presso la stazione di Poggibonsi. La ferrovia Maremmana e la ferrovia Cecina-Volterra furono inaugurate contemporaneamente il 20 ottobre 1863, entrambe gestite dalla \"Societ\u00e0 Anonima delle Strade Ferrate Livornesi\". Cessata l'autonomia della Toscana e costituitosi il Regno d'Italia, i problemi relativi alla costruzione delle linee ferroviarie regionali e provinciali vennero delegati all'iniziativa delle amministrazioni locali, che per\u00f2 non sempre riuscivano a mettersi d'accordo a causa del prevalere di interessi unilaterali e rivalit\u00e0 campanilistiche. I tentativi di trovare un compromesso circa il percorso da seguire nel proseguimento della ferrovia Cecina-Volterra sfociarono in agitate riunioni, vivaci comizi e iniziative di ogni genere, in un continuo accavallarsi di proposte e progetti pi\u00f9 o meno validi tecnicamente, che per\u00f2 non si concretizzarono a causa delle diverse pretese e degli opposti interessi dei comuni interessati.\nIn questa situazione spicc\u00f2 inoltre l'intransigente ma giustificata aspirazione degli abitanti di Volterra ad ottenere un tragitto che corresse il pi\u00f9 vicino possibile alla citt\u00e0, affinch\u00e9 questa non rimanesse isolata e tagliata fuori dai vantaggi che la ferrovia avrebbe apportato alla zona qualora da Saline non si fosse avvicinata al centro di Volterra. Alla fine, nessuno dei ben nove progetti studiati e presentati tra il 1863 e il 1907 e finalizzati a collegare Saline di Volterra a Poggibonsi ebbe seguito, nonostante l'orografia del territorio non fosse stata eccessivamente impegnativa; non ebbero maggiore fortuna i tre progetti di collegamento tra Saline e Pontedera seguendo il percorso del fiume Era.\nIl mancato proseguimento pregiudic\u00f2 da subito le potenzialit\u00e0 della ferrovia, che non riusc\u00ec mai ad espandere il suo ambito locale pur conoscendo un periodo di fiorente traffico di merci, a partire dagli anni Novanta del XIX secolo. Le merci trasportate erano legate all'attivit\u00e0 mineraria e industriale della zona e comprendevano lignite, rame, salgemma, alabastro, boro e derivati, oltre a legname, carbone, concimi chimici, collettame e masserizie varie. Unica novit\u00e0 degna di nota fu l'apertura, nel 1872, di una linea ferroviaria a servizio della miniera di lignite di Monterufoli, che si distaccava dalla ferrovia Cecina-Volterra presso la stazione di Casino di Terra. Tale ferrovia venne poi chiusa e smantellata nel 1928.\nSviluppi.\nAgli inizi del XX secolo si torn\u00f2 a parlare di proseguire la linea verso la ferrovia Centrale Toscana, ipotizzando di allacciare il binario alla ferrovia Poggibonsi-Colle Val d'Elsa. L'opinione pubblica si divise tra i sostenitori di una linea passante per Casole d'Elsa e i propugnatori di una linea passante per San Gimignano; per entrambi i tracciati furono redatti diversi progetti. Con il passare del tempo, tuttavia, l'interesse nella realizzazione della tratta Saline-Colle Val d'Elsa decadde a causa della progressiva contrazione del traffico locale, che fece ritenere non pi\u00f9 giustificabili gli investimenti necessari. Fu invece approvata la realizzazione della linea Lucca-Pontedera-Saline, che venne inaugurata nell'ottobre 1928 solo nella tratta Lucca-Pontedera; i lavori di realizzazione del restante tratto non furono mai avviati.\nL'amministrazione di Volterra, esasperata dall'attesa e ritenendo non pi\u00f9 procrastinabile il prolungamento della linea in direzione del centro abitato, valutando la stazione di Saline troppo lontana, si attiv\u00f2 per finanziare un collegamento diretto tra la ferrovia ed il centro storico della citt\u00e0. Grazie all'interessamento del principe Piero Ginori Conti, il Comune di Volterra reper\u00ec i fondi necessari tramite un mutuo cinquantennale contratto con la Cassa Depositi e Prestiti per un ammontare di 1.300.000 lire, garantito dalle disponibilit\u00e0 ordinarie del bilancio comunale e dalle sovvenzioni statali e provinciali per un totale di 5.000 lire annue al chilometro a costruzione ultimata.\nI lavori di allungamento della ferrovia in direzione di Volterra iniziarono nell'estate del 1909. Data la difficile orografia del territorio circostante alla citt\u00e0, la quale sorge a oltre 500 metri s.l.m., si decise di adottare sulla linea un sistema a cremagliera pur mantenendo lo scartamento ordinario. La tratta Saline-Volterra raggiunse una lunghezza complessiva di 8.464,95 metri, cos\u00ec suddivisi a partire dal fabbricato viaggiatori di Saline: 3.590,44 metri ad aderenza naturale con pendenza massima del 25\u2030; 3.719,26 metri ad aderenza artificiale con pendenza costante del 100\u2030; 1.035,25 metri ad aderenza naturale con pendenza nulla, a cui vanno aggiunti i 120 metri dell'asta di manovra del regresso. La costituzione di un regresso si rese inevitabile per ovviare all'impossibilit\u00e0 di realizzare una curva all'ingresso nella stazione di Volterra, che avrebbe dovuto avere un raggio inferiore a 100 metri, incompatibile con lo scartamento ordinario.\nIl progetto esecutivo della tratta fu redatto dall'ingegnere Pietro Lanino, vicepresidente del Collegio Ingegneri Ferroviari Italiani; il progetto sub\u00ec in seguito delle modifiche introdotte dalla Direzione Generale delle \"Ferrovie dello Stato\" per risolvere alcuni problemi di stabilit\u00e0 del terreno. La direzione dei lavori fu affidata all'ingegnere Filippo Allegri, capo dell'Ufficio Tecnico del Comune di Volterra. La costruzione delle infrastrutture e della sede ferroviaria fu commissionata alla ditta torinese Magnani, mentre l'armamento fu realizzato dalla parmense Callegari, che utilizz\u00f2 rotaie Vignoles RA-36S nei tratti ordinari e rotaie Vignoles RA-36D nel tratto a cremagliera, che si avvaleva del sistema Scrub con barre dentate da 25 kg/m fornite dalle Officine Roll di Berna. Sulla linea furono costruite quattro case cantoniere, tre delle quali lungo il tragitto e una in corrispondenza del regresso. Per la trazione sulla linea vennero impiegate locomotive del gruppo 980, appositamente costruite dalla ditta svizzera SLM di Winterthur. Queste locomotive consentivano di formare treni dalla portata utile di 70 tonnellate e potevano percorrere il tratto di maggior pendenza a una velocit\u00e0 massima di 15 km/h. Il materiale rotabile rimorchiato fu inizialmente composto da carrozze ordinarie, le quali una volta giunte a Saline venivano agganciate a un'altra locomotiva prima di procedere verso Volterra, mentre nel 1921 vennero adottate carrozze a carrelli CDUz/BCDUz \"tipo 1921\", munite di ruota dentata e di freni a mano e pneumatici, pi\u00f9 sicure delle precedenti ma che richiedevano un trasbordo dei passeggeri alla stazione di Saline.\nLa progressiva chilometrica della ferrovia Cecina-Volterra, essendo questa una diramazione della ferrovia Tirrenica, fu calcolata considerando come punto di origine il fabbricato viaggiatori della stazione di Roma Termini. La chilometrazione partiva dunque dal km 281+592 della stazione di Cecina e, passando per il km 311+073,90 dello scalo di Saline (a quota 72 metri s.l.m.), terminava al km 319+121,10 della stazione di Volterra (posta a 500 metri s.l.m.). L'inaugurazione della tratta Saline-Volterra avvenne domenica 15 settembre 1912 e negli anni successivi la relazione Volterra-Cecina-Pisa fu molto frequentata, data l'assenza di servizi stradali alternativi alla ferrovia.\nIl tronco Saline-Volterra rispose appieno alle aspettative in esso riposte da chi ne chiedeva la realizzazione: riscossero un notevole successo sia il traffico passeggeri che quello merci, quest'ultimo espletato con due corse giornaliere integrate all'occorrenza da un vagone merci che veniva agganciato al treno passeggeri. Le merci che giungevano a Volterra consistevano in blocchi di alabastro, concimi chimici, carbone, legname, masserizie in trasloco e collettame vario. Spesso il treno trasportava anche il \"vagone cellulare\" adibito al trasporto dei detenuti presso il carcere di Volterra; il 22 ottobre 1925, il treno trasport\u00f2 una carrozza reale in occasione della visita del re Vittorio Emanuele III a Volterra per l'inaugurazione dell'Ara Votiva e del Parco della Rimembranza.\nDeclino.\nCon il passare degli anni, tuttavia, il costante sviluppo dei mezzi di trasporto rese la trazione a vapore sempre pi\u00f9 inadeguata a soddisfare le crescenti esigenze di mobilit\u00e0. Sull'altra ferrovia a cremagliera gestita dalle \"Ferrovie dello Stato\", la ferrovia Paola-Cosenza, vennero progressivamente adottate le locomotive gruppo 981 nel 1922, le automotrici a nafta ALn 56 nel 1936 e le automotrici ALn 64 nel 1955; nessun provvedimento analogo fu adottato sulla ferrovia Cecina-Volterra, sulla quale continuarono a circolare le ormai obsolete locomotive gruppo 980. Di conseguenza, la linea cominci\u00f2 ad accusare la concorrenza del trasporto su gomma, che riusciva a collegare Saline con Volterra in circa quindici minuti contro i tre quarti d'ora del treno.\nLa ferrovia super\u00f2 gli eventi della seconda guerra mondiale senza riportare gravi danni, ma il suo declino era ormai irreversibile: gli elevati tempi di percorrenza, il mancato ammodernamento dei rotabili, l'assenza di elettrificazione, gli elevati costi di manutenzione a causa dell'instabilit\u00e0 dei terreni e la sempre pi\u00f9 forte concorrenza del trasporto su strada minavano l'esistenza stessa della tratta Saline-Volterra, che venne chiusa il 21 novembre 1958, soppressa l'anno seguente e in seguito disarmata.\nLa soppressione del binario per Volterra ridusse di conseguenza il traffico passeggeri sulla restante tratta Cecina-Saline, ma il movimento merci mantenne in un primo momento i volumi antecedenti la chiusura, salvo poi contrarsi anch'esso nei decenni successivi. Negli anni Ottanta del XX secolo la linea fu sottoposta a lavori di ammodernamento che comportarono la sostituzione dei binari e l'installazione di nuova segnaletica, ma il trasporto di merci si era intanto ridotto ai minimi termini e fin\u00ec per essere soppresso negli anni Novanta, con la ferrovia che veniva oramai considerata un \"ramo secco\".\nAnni Novanta e XXI secolo.\nDagli anni Novanta la linea, interessata da un modesto traffico passeggeri, \u00e8 servita giornalmente da quattro coppie di treni regionali circolanti nei soli giorni feriali; non vi circolano convogli, inoltre, durante il periodo natalizio e durante il periodo estivo. L'esercizio sulla direttrice Cecina-Saline \u00e8 divenuto a spola e pertanto tutte le stazioni della ferrovia - ad eccezione di quella di Cecina - sono state trasformate in fermate. Sempre negli anni Novanta la ferrovia ha iniziato ad essere percorsa periodicamente da treni storici.\nNel 1999 una piena del torrente Rialdo ha compromesso la stabilit\u00e0 del ponte dove corrono i binari della ferrovia ad est della fermata di Riparbella. Il ponte \u00e8 stato sostituito da una travatura metallica provvisoria sulla quale \u00e8 stato posto il limite di 10\u00a0km/h, ma i lavori di ripristino dell'infrastruttura sono stati ultimati soltanto nel 2013. Nel 2007 sono state rimosse le sbarre del dismesso passaggio a livello nelle vicinanze della stazione di Saline in direzione di Volterra, nel punto in cui ha inizio il tratto dismesso nel 1958. Presso il termine della linea, a ridosso del suddetto passaggio a livello, le rotaie hanno la singolarit\u00e0 di essere armate con traversine in ferro.\nIl 29 marzo 2010 \u00e8 stato firmato un protocollo d'intesa tra i comuni della Val di Cecina, insieme alla Cassa di Risparmio di Volterra e alla Fondazione Cassa di Risparmio di Volterra, indirizzata a rilanciare e valorizzare la ferrovia. Nei primi mesi dell'anno seguente \"Rete Ferroviaria Italiana\", gestore della linea, ha operato il restauro della stazione di Saline richiesto dall'amministrazione comunale di Volterra, la quale ha avviato le procedure per prenderla in gestione e convertirla a sede di associazioni locali.\nNell'estate del 2012, tuttavia, \u00e8 divenuta operativa una sospensione \"de facto\" del servizio, forzata dalla mancanza di materiale rotabile da impiegare sulla linea a disposizione del deposito locomotive di Pisa. In ossequio al giudizio di RFI, che riteneva non conveniente una regolare ripresa del servizio passeggeri, il 9 settembre 2013 Trenitalia lo ha soppresso ufficialmente sostituendolo con autocorse. Il 16 dicembre seguente, su pressione di alcuni comitati locali e soprattutto dell'Amministrazione comunale, la ferrovia \u00e8 stata riaperta con una cerimonia di reinaugurazione tenutasi il 14 dicembre 2013 con l'impiego della automotrice FS ALn 772-3265. Purtroppo il 13 settembre 2020, alla riapertura delle scuole, il treno non \u00e8 tornato sui 30 km da Cecina a Saline di Volterra, nonostante i molteplici lavori di manutenzione eseguiti su tutta a linea nel corso dell'estate, divenendo operativa una nuova sospensione del servizio ancora una volta effettuato permanentemente con bus."}
{"id": "1214485", "revid": "1494169", "url": "https://it.wikipedia.org/wiki?curid=1214485", "title": "Geroda", "text": ""}
{"id": "1214488", "revid": "339392", "url": "https://it.wikipedia.org/wiki?curid=1214488", "title": "Paps'N'Skar", "text": ""}
{"id": "1214489", "revid": "599013", "url": "https://it.wikipedia.org/wiki?curid=1214489", "title": "Gerach", "text": ""}
{"id": "1214490", "revid": "287204", "url": "https://it.wikipedia.org/wiki?curid=1214490", "title": "Gattendorf", "text": ""}
{"id": "1214498", "revid": "767487", "url": "https://it.wikipedia.org/wiki?curid=1214498", "title": "Dans le ventre du dragon", "text": "Dans le ventre du dragon \u00e8 un film del 1989 diretto da Yves Simoneau.\nIl film, prodotto da \"Production Qu\u00e9bec-Am\u00e9rique\" e \"Film Lenox\" e distribuito da \"Alliance Atlantis Vivafilm\", \u00e8 un insieme di fantascienza e d'humor.\nTrama.\nLou, incapace di sopravvivere con il minimo salario del suo lavoro, decide di farsi assumere come cavia dallo scienziato Lucas. Lucas, genialmente confusa, ha come scopo di dimostrare che l'intelligenza umana pu\u00f2 essere artificialmente aumentata, David ne dar\u00e0 la prova anche se le cose per lui sembrano diventare molto rischiose. Fortunatamente per lui, i suoi amici Steve e Bozo, che sospettavano qualcosa, riescono ad infiltrarsi nel laboratorio e dopo una serie di tentativi riescono a salvare Lou.\nDistribuzione.\nIl titolo statunitense del film \u00e8 \"In the Belly of the Dragon\"."}
{"id": "1214500", "revid": "29478", "url": "https://it.wikipedia.org/wiki?curid=1214500", "title": "Bill &amp; Melinda Gates Foundation", "text": ""}
{"id": "1214504", "revid": "729019", "url": "https://it.wikipedia.org/wiki?curid=1214504", "title": "Gigantismo", "text": "Il gigantismo \u00e8 una condizione clinica caratterizzata da un eccessivo accrescimento somatico delle strutture anatomiche del corpo. \u00c8 chiamata anche macrosomia.\nEziologia.\nIl gigantismo \u00e8 causato da un'eccessiva esposizione dell'organismo all'ormone somatotropo, meglio noto come ormone della crescita, che si verifica durante l'et\u00e0 pre-puberale. Un malato di gigantismo nell'et\u00e0 adulta pu\u00f2 raggiungere anche altezze comprese tra i 240\u2013274\u00a0cm, mantenendo per\u00f2 corrette le proporzioni corporee, a differenza dell'acromegalia, in cui l'ipersecrezione dell'ormone della crescita inizia dopo l'et\u00e0 puberale, e le proporzioni non sono pi\u00f9 rispettate.\nLa crescita staturale di un individuo \u00e8 infatti permessa dalla presenza di piccole regioni, dette placche epifisarie, interposte tra l'epifisi e la diafisi delle ossa lunghe. Questi nuclei di accrescimento osseo producono cellule in grado di dividersi continuamente e sintetizzare nuovo tessuto cartilagineo, che viene poi ossificato a poco a poco. La saldatura delle placche epifisarie, che normalmente avviene intorno al 18\u00ba-20\u00ba anno di et\u00e0, sancisce il definitivo arresto della crescita in altezza.\nDiagnosi differenziale.\nDal momento che questo processo \u00e8 dovuto al cronico aumento della quota circolante di ormoni sessuali, in particolare di estrogeni, non sorprende che alcune forme di gigantismo siano tipiche della pubert\u00e0 ritardata; si parla, in questi casi, di \"\"gigantismo eunucoide\", caratterizzato da un aumento sproporzionato in lunghezza degli arti inferiori rispetto a quelli superiori.\nLa pubert\u00e0 precoce, al contrario, si accompagna ad un rapido accrescimento pre-termine, che si arresta tuttavia in maniera altrettanto rapida portando a deficit staturali in et\u00e0 adulta. Disturbi della pubert\u00e0 sono abbastanza comuni anche nel gigantismo ipofisario.\nUn'altra forma, detta \"gigantismo cerebrale\"\", \u00e8 associata alla cosiddetta sindrome di Sotos, in cui i livelli di GH circolanti sono normali; i bambini che ne sono affetti manifestano un eccessivo accrescimento corporeo durante i primi due o tre anni di vita, con notevole aumento della circonferenza cranica e sviluppo psicomotorio ritardato.\nEccessi staturali si hanno anche nella sindrome di Marfan, una malattia genetica che colpisce il tessuto connettivo, ed in quella di Klinefelter, in cui l'alta statura \u00e8 associata ad ipogonadismo, ginecomastia e scarso sviluppo pilifero.\nClinica.\nIl quadro clinico generale \u00e8 sovrapponibile a quello che si riscontra nell'acromegalia, se si eccettua la statura che solitamente, nel caso del gigantismo, eccede di molto la norma."}
{"id": "1214506", "revid": "1305772", "url": "https://it.wikipedia.org/wiki?curid=1214506", "title": "Furth (disambigua)", "text": ""}
{"id": "1214520", "revid": "38120", "url": "https://it.wikipedia.org/wiki?curid=1214520", "title": "Rifugio Barbara", "text": ""}
{"id": "1214522", "revid": "124123", "url": "https://it.wikipedia.org/wiki?curid=1214522", "title": "Leone Savoja", "text": "A 30 anni vinse il concorso per la cattedra di architettura dell'Ateneo cittadino, fu ingegnere capo del Genio civile, preside dell'Istituto tecnico nautico per dieci anni, preside della Facolt\u00e0 di Scienze Fisiche e Matematiche nonch\u00e9 membro di diverse Commissioni e Consigliere di Societ\u00e0 e Comitati tecnico-scientifici nazionali e ed internazionali.\nL'intervento che gli dette maggiore fama a livello nazionale \u00e8 stato il progetto e la realizzazione del Gran Camposanto di Messina, che impost\u00f2 con notevole impianto scenografico e naturalistico."}
{"id": "1214523", "revid": "986213", "url": "https://it.wikipedia.org/wiki?curid=1214523", "title": "Ottone Enrico del Palatinato", "text": "Biografia.\nEra figlio di Roberto, conte palatino, terzo figlio di Filippo del Palatinato e di Elisabetta di Baviera-Landshut, figlia di Giorgio di Baviera.\nCome nipote di Giorgio di Baviera divenne reggente del nuovo ducato del Palatinato-Neuburg assieme al fratello Filippo, dopo la perdita del Palatinato nell'ambito della guerra di successione di Landshut contro Alberto IV di Baviera. \nFu patrono delle arti ma ebbe problemi a mantenere il lusso della corte e per saldare i debiti causati dalla bancarotta che aveva contratto dopo aver ereditato il Palatinato nel 1556. Reintrodusse la riforma protestante.\nMatrimonio ed eredi.\nSpos\u00f2 Susanna di Baviera (1502\u20131543), figlia di Alberto IV di Baviera, il 16 ottobre 1529. Dal matrimonio per\u00f2 non nacquero eredi."}
{"id": "1214526", "revid": "748037", "url": "https://it.wikipedia.org/wiki?curid=1214526", "title": "Gregorio Zappal\u00e0", "text": "Biografia.\nFiglio di un fonditore, segu\u00ec dapprincipio il mestiere paterno. Si diede poi alla pittura, quindi al cesello ed all'intaglio.\nNel 1860 si trasfer\u00ec a Messina e inizi\u00f2 a studiare prima disegno e poi soprattutto scultura presso l'universit\u00e0 peloritana. Perfezion\u00f2 la propria formazione di disegno presso le botteghe di Subba e Panebianco a Messina. L'anno successivo, scolp\u00ec, per commissione del Comune, il busto del generale Cialdini. Ottenne quindi dal Municipio messinese una pensione per recarsi a Roma, dove studi\u00f2 scultura per tre anni, e fu insignito cavaliere della Corona d'Italia.\nRealizz\u00f2 gli otto gruppi della Fontana del Nettuno a Piazza Navona e la statua di San Pietro sulla Basilica di San Paolo fuori le mura a Roma. \nA Messina realizz\u00f2 la copia del \"Nettuno\" dell'omonima fontana del Montorsoli; pregevoli i busti di Giuseppe Garibaldi, Re Vittorio Emanuele II e Giuseppe Verdi; esegu\u00ec i gruppi in studio di Sant'Antonio di Padova e della Sacra Famiglia della Chiesa di Santa Maria degli Angeli di Messina.\nNumerose sono le sue opere nel Gran Camposanto.\nFu il maestro dello scultore siracusano Luciano Campisi.\nIn tarda et\u00e0 dovette sopportare il lutto per la morte del giovane figlio Giuseppe (1885-1903). \nMor\u00ec sotto le macerie del tragico terremoto del 1908 che colp\u00ec Messina."}
{"id": "1214529", "revid": "33689", "url": "https://it.wikipedia.org/wiki?curid=1214529", "title": "Commodore 64 Games System", "text": "Commodore 64 Games System (a volte abbreviato come C64GS) \u00e8 una console prodotta da Commodore nel 1990 e commercializzata nella sola Europa. Si basa sull'hardware del computer Commodore 64.\nDescrizione.\nCome dice il nome stesso, l'hardware della console \u00e8 basato su quello del Commodore 64, del quale condivide praticamente tutto a esclusione della tastiera e delle porte di espansione; queste ultime in realt\u00e0 sono presenti sulla scheda madre (una ASSY 250469 come quella dei C64C), ma non sono normalmente utilizzabili per la conformazione del case e per la mancanza di vari componenti elettronici.\nPer diverse ragioni, il C64GS ha ottenuto uno scarso successo di vendite. Entro un anno e mezzo dal lancio i prezzi crollarono, nel Regno Unito da \u00a399 fino a \u00a319,99. Si stimano circa unit\u00e0 vendute, su che vennero prodotte. Delle console invendute vennero riutilizzati i componenti per produrre computer Commodore 64C.\nLe ragioni dell'insuccesso.\nIl C64GS ha conosciuto scarso successo per diversi motivi:\nVideogiochi.\nLa Commodore aveva previsto l'uscita di circa 100 giochi per C64GS gi\u00e0 entro Natale 1990, ma le pubblicazioni effettive furono molte meno.\nSi tratto perlopi\u00f9 di adattamenti di giochi gi\u00e0 usciti per il Commodore 64.\nInclusa con la console stessa c'era una cartuccia contenente quattro riedizioni: \"Fiendish Freddy\", \"Flimbo's Quest\", \"International Soccer\" e \"Klax\".\nGli altri titoli ufficialmente etichettati come per C64GS, pubblicati soprattutto dalla Ocean Software, furono approssimativamente i seguenti:\nComunque le cartucce uscite per il Commodore 64 sono compatibili con la console, purch\u00e9 il programma non faccia uso della tastiera; e le cartucce per la console sono compatibili con il Commodore 64/128, a eccezione di alcune delle prime uscite, a causa della differenza nella forma dell'involucro.\nSecondo la rivista \"Retro Gamer\" i tre migliori titoli sono \"Battle Command\", \"Toki\" e la raccolta \"PowerPlay\"."}
{"id": "1214530", "revid": "287204", "url": "https://it.wikipedia.org/wiki?curid=1214530", "title": "Vladimir Ivanovi\u010d Vernadskij", "text": "Divenne celebre in seguito alla pubblicazione del suo libro \"La Biosfera\" nel 1926, estendendo e rendendo popolare il termine \"biosfera\" precedentemente concepito da Eduard Suess nel 1885. Ipotizz\u00f2 che la vita fosse la forza che d\u00e0 forma alla Terra. Fu un padre fondatore di diverse discipline, incluse la geochimica, la biogeochimica e la radiogeologia.\nBiografia.\nLaureatosi all'Universit\u00e0 di San Pietroburgo nel 1885, Vernadskij cominci\u00f2 a dedicarsi alla mineralogia. Si trasfer\u00ec prima a Napoli per lavorare col cristallografo Arcangelo Scacchi e successivamente in Germania per frequentare Paul Groth. Fu qui che impar\u00f2 a usare le allora moderne apparecchiature necessarie alla studio delle propriet\u00e0 fisiche dei cristalli quali quelle ottiche, termiche, elastiche, magnetiche ed elettriche.\nVernadskij fu il primo a rendere popolare il concetto di noosfera e ad approfondire quello di biosfera, conferendogli un significato largamente condiviso anche dalla comunit\u00e0 scientifica moderna. La parola biosfera fu originariamente introdotta dal geologo austriaco Eduard Suess, che Vernadskij incontr\u00f2 nel 1911.\nLa teoria dello sviluppo della Terra elaborata da Vernadskij, che influenzer\u00e0 fortemente la successiva ipotesi Gaia di Lovelock e Margulis, \u00e8 basata su una successione di stadi che implicano rispettivamente il coinvolgimento della geosfera (materia inanimata), della biosfera (vita biologica) e della noosfera (pensiero umano). Come l'avvento della vita trasform\u00f2 in modo fondamentale la geosfera, l'avvento della cognizione umana trasform\u00f2 in modo fondamentale la biosfera. In questa teoria, entrambi i principi di vita e cognizione sono caratteristiche essenziali dell'evoluzione terrestre e devono essere state implicite durante tutto lo sviluppo della Terra stessa. Questo \u00e8 in contrasto con la teoria di Darwin della selezione naturale, che guarda a ogni singola specie piuttosto che alle relazioni all'interno di un principio di inclusione.\nLe affermazioni visionarie di Vernadskij non furono rapidamente accettate in occidente se non da pochi ed isolati casi come Thomas Rether. Comunque fu uno dei primi scienziati a riconoscere che l'ossigeno, l'azoto e il diossido di carbonio presenti nell'atmosfera terrestre sono il risultato di processi biologici. Negli anni 1920 pubblic\u00f2 dei lavori in cui sostenne che gli organismi viventi potrebbero rimodellare i pianeti cos\u00ec come farebbero le forze fisiche. Vernadskij fu un importante pioniere che pose le basi delle scienze ambientali.\nVernadskij fu il fondatore e il primo presidente dell'Accademia Ucraina delle Scienze di Kiev (1918) e lavor\u00f2 a stretto contatto con l'Universit\u00e0 Tavrida in Crimea. Durante la guerra civile russa si fece portatore delle istanze dei giovani intellettuali che successivamente fondarono il movimento euroasianista di emigrati politici.\nNei tardi anni 1930 e nei primi anni 1940 fu uno dei primi consulenti nell'ambito del programma nucleare militare sovietico, essendo un grande sostenitore dell'energia atomica, della ricerca riguardante le fonti di uranio sovietiche e la fissione nucleare, sottolineandone sempre, insieme alle enormi opportunit\u00e0, anche i possibili rischi. Mor\u00ec prima che il programma sovietico avesse raggiunto risultati concreti.\nIn suo onore \u00e8 stato intitolato il cratere Vernadskij sulla Luna, l'asteroide 2809 Vernadskij e il minerale vernadite. Da lui prende nome anche una delle stazioni della Metropolitana di Mosca, Prospekt Vernadskogo.\nIl figlio George Vernadskij, emigrato negli Stati Uniti, fu un noto storico.\nSul pensiero di Vernadski.\nL\u2019influenza di Dmitrij Mendeleev.\nVernadskij si iscrisse e si laure\u00f2 alla Facolt\u00e0 di fisica e matematica, sezione scienze naturali, dell'Universit\u00e0 di Pietroburgo e durante gli studi sub\u00ec in particolare l'influsso di due docenti, Vasilij Vasil'evic Dokucaev e Dmitrij Ivanovic Mendeleev. Il primo lo spinse ad approfondire gli studi sulle geosfere e ad interessarlo nei settori caratteristici della geochimica, il secondo sar\u00e0 e rimarr\u00e0 invece un punto di riferimento costante, una sorta di maestro spirituale non solo per lui ma anche per gli altri studenti in generale che ascoltavano le sue lezioni, capace come era di suscitare entusiasmo nei giovani per l'etica della scienza e per le sconfinate potenzialit\u00e0 della conoscenza scientifica. Durante la prima guerra mondiale Vernadskij sar\u00e0 nominato presidente della \u201cCommissione per lo studio delle forze naturali e produttive\u201d (KEPS) della Russia e in quell'incarico potr\u00e0 comprendere appieno gli insegnamenti di Mendeleev sull'importanza decisiva della libera scienza per lo sviluppo e la modernizzazione sociale della nazione, e a maturare nello stesso tempo progressivamente l'idea di noosfera. Vernadskij, d\u2019altronde, in tutti gli anni successivi - in concomitanza con le sue pionieristiche ricerche sulla biosfera - non smetter\u00e0 mai di riflettere, seguendo Mendeleev, sull'importanza della scienza e del pensiero scientifico nella storia dell'uomo.\nNoosfera e auto-evoluzione.\nNei suoi ultimi lavori Vernadskij avanz\u00f2 le sue idee relativamente alla noosfera, il cui termine era gi\u00e0 stato coniato precedentemente da altri due pensatori francesi con cui era in contatto e che aveva conosciuto durante il periodo trascorso a Parigi, Tehilard de Chardin e \u00c8douard le Roy. Vernadskij riuscir\u00e0 per\u00f2 a dare a questo concetto un inquadramento scientifico legandolo a quello di biosfera e corredandolo di fondamentali considerazioni filosofiche. Nel passaggio geologico inevitabile dalla biosfera alla noosfera, grazie alla irresistibile forza del pensiero scientifico sviluppatosi nel corso della storia evolutiva dell'uomo e alle sue ricadute tecniche, per Vernadskij si aprono all'umanit\u00e0 orizzonti d'azione mai visti prima, fantascientifici, sia sulla terra che nel cosmo. Per esempio, nella futura evoluzione che attendeva la specie umana, grazie a una scienza e a una tecnica molto pi\u00f9 avanzate di quelle di oggi, l'uomo per Vernadskij sar\u00e0 in grado \u2013 e sar\u00e0 in ogni caso costretto a farlo per pure esigenze di sopravvivenza \u2013 di raggiungere una fase di sviluppo autotrofico rendendolo capace di alimentarsi di aria e di energia solare come fanno certe piante e certi batteri, svincolandosi dall'alimentazione della materia vivente. Un futuro, quello prospettato da Vernadskij, in cui l'umanit\u00e0 avrebbe sempre pi\u00f9 consapevolmente forgiato con le sue mani il proprio destino, modificando radicalmente e organizzando globalmente la Terra, trasformando s\u00e9 stesso e superando i confini del pianeta realizzando le proprie millenarie aspirazioni ad uscire nello spazio cosmico. \n\u00c8 stato notato come questa concezione di noosfera di Vernadskij porti in s\u00e9 anche l\u2019importante influsso delle idee di Nikolaj F\u00ebdorov, considerato il fondatore del cosmismo russo.\nLa libert\u00e0 della ricerca scientifica.\nVernadskij conosceva quindici lingue e cercava di rimanere sempre aggiornato sulle principali opere internazionali attinenti non solo ai suoi campi di studio scientifici specifici, ma anche in quelli delle altre scienze e in quelli umanisti, l'arte, la filosofia, la storia, la religione. Rimase per esempio sempre in stretto contatto epistolare con il famoso esperto di induismo Sergej Oldenburg, confrontandosi con lui sui temi della religione e della vita. La sua passione per la ricerca e la sete di conoscenza spinsero spesso Vernadskij a \u201csconfinare\u201d in settori disciplinari a prima vista estranei al proprio specifico settore scientifico, a procedere dal \u201cparticolare al generale\u201d senza mai perdere per questo quella rigorosit\u00e0 della metodologia scientifica che riteneva l\u2019unica fonte del sapere veramente universale capace di unire l\u2019umanit\u00e0. Ci\u00f2 lo porter\u00e0 ad interrogarsi sulla scienza in generale e sui rapporti reciproci con la filosofia e la religione: per lui il conflitto tra scienza e religione non era necessario ma anzi, nel profondo, poteva esservi una sintonia purch\u00e9 le filosofie e le religioni non si chiudessero al dialogo con la scienza e al dinamismo che ne derivava. \nAnche nella sua vita Vernadskij si trover\u00e0 sempre a difendere la centralit\u00e0 del libero pensiero scientifico - considerato come il prodotto pi\u00f9 peculiare e specifico della milionaria storia evolutiva dell\u2019uomo \u2013 di fronte alle ingerenze di filosofie dogmatiche calate dall\u2019alto. Questa sua idea trovava una corrispondenza nella sua tendenza politica liberale moderata che manifest\u00f2 prima contro le ingerenze vigenti nella Russia zarista e poi contro quelle della Russia comunista. Nella seconda met\u00e0 degli anni \u201920 del XX secolo, qualche tempo dopo il suo ritorno in patria da Parigi - dove era stato diversi anni per insegnare alla Sorbona e per lavorare all'Istituto del Radio di M. Curie - e in concomitanza con la \u201cgrande svolta\u201d imposta da Stalin, Vernadskij mantenne le sue idee, difendendo la sua autonomia di scienziato e cercando di resistere alle ingerenze del governo sovietico sia all'interno dell'Accademia delle Scienze, di cui era membro effettivo dal 1912 sia nella KEPS. Di fronte alla progressiva imposizione del materialismo dialettico come ideologia ufficiale negli anni '30, e alle sue ripercussioni sulla libera ricerca scientifica della verit\u00e0, Vernadskij continu\u00f2 a lavorare e a riflettere in autonomia, lontano dai riflettori e a scrivere le sue \"Riflessioni di un naturalista\" in cui non risparmiava critiche esplicite al nuovo corso della Russia comunista, difendendo il primato della libera scienza sulle filosofie imposte dall'alto e perci\u00f2 inevitabilmente destinate, presto o tardi, a tramontare di fronte all\u2019inarrestabile potenza del pensiero scientifico. Queste sue \"Riflessioni\" non saranno mai pubblicate durante la sua vita: se infatti Vernadskij era rispettato e onorato per i suoi lavori da scienziato sperimentale, veniva d'altra parte ufficialmente ignorato per quanto riguardava le sue considerazioni filosofiche. Per questo motivo le \"Riflessioni\" saranno pubblicate, in una versione manipolata che ne snaturava molti passaggi, solo nel 1977. Sar\u00e0 solo con la perestrojka, nel 1988, che Vernadskij sar\u00e0 integralmente e ufficialmente riabilitato; in quell\u2019anno saranno pubblicate in modo corretto le \"Riflessioni\", con il nuovo titolo di \"Pensieri filosofici di un naturalista\". Questi travagliati rapporti con il governo sovietico non indurranno comunque mai Vernadskij, specialmente negli anni bui della guerra contro la Germania nazista che considerava ideologicamente agli antipodi dell\u2019inarrestabile spirito noosferico, ad emigrare e a lasciare la Russia, continuando invece a risiedervi da patriota fino alla fine dei suoi giorni."}
{"id": "1214531", "revid": "916580", "url": "https://it.wikipedia.org/wiki?curid=1214531", "title": "Saga", "text": "Una saga (dall'omofona parola in islandese, al plurale \"s\u01ebgur\") \u00e8 una raccolta di storie che riguardano antichi popoli scandinavi, trib\u00f9 germaniche, i primi viaggi vichinghi, le migrazioni verso l'Islanda, e le faide di dinastie islandesi. La maggior parte di esse \u00e8 stata scritta in norreno.\nI testi sono in prosa, con all'interno alcune stanze di poesia scaldica o in stile eddico racchiuse nel testo.\nLe storie sono generalmente realistiche, escluse le saghe leggendarie, le saghe inerenti ai santi, ai vescovi, e le saghe cavalleresche tradotte o ricostruite. Le storie sono talvolta fantastiche, ma spesso trattano di vicende umane comprensibili.\nNell'accezione moderna, la saga \u00e8 intesa come il racconto romanzato delle vicissitudini di un collettivo sociale con radici comuni come, ad esempio, un gruppo sociale, etnico o una dinastia familiare. Un caso tipico \u00e8 quello del ciclo di romanzi \"La saga dei Forsyte\" di John Galsworthy, pubblicato ai primi del Novecento. Vi si narrano le vicende di una famiglia dell'alta borghesia inglese, dall'et\u00e0 vittoriana fino al 1930, con i relativi mutamenti di mentalit\u00e0 e costumi che segnarono questo periodo della storia inglese.\nNella cultura di massa e in particolare nel gergo dei fandom, spesso il termine viene esteso a qualsiasi serie di opere (dai romanzi ai videogiochi) che facciano parte di un universo coerente.\nStoria.\nIl termine \u00e8 mutuato dal norreno \"saga\", con i significati di \"dichiarazione\" e \"storia\", \"cronaca\", \"narrazione\", probabilmente derivante dai racconti mitologici sulla dea S\u00e1ga. Ha la stessa etimologia dell'inglese \"say\" e del tedesco \"sagen\" (che significano entrambi \"dire\"). Le saghe sono basate su tradizioni orali e le ricerche si sono concentrate su cosa sia reale e cosa completamente di fantasia in ogni racconto. La verosimiglianza di ogni saga \u00e8 spesso caldamente dibattuta.\nLa maggior parte dei manoscritti che hanno portato fino ai nostri giorni questi racconti sono stati portati in Danimarca e in Svezia nel XVII secolo, per tornare poi in tempi recenti in Islanda.\nCi sono numerose storie che riguardano i regnanti, ad esempio l\"'Heimskringla\", e personaggi fuori dal comune, come la \"Saga di Egill\". I racconti trattano anche della storia dei paesi nordici, mentre sono menzionate anche le isole britanniche, la Francia settentrionale, e il Nord America, ma solo nel XX secolo le storie dei viaggi in America sono stati dichiarati autentici.\nLa maggior parte delle saghe islandesi riguardano personaggi e vicende da collocare tra il 930 e il 1030; questo periodo \u00e8 chiamato \"s\u00f6gu\u00f6ld\" (\"Et\u00e0 delle Saghe\") nella storia islandese. Le storie dei re, vescovi, e quelle contemporanee hanno tuttavia un proprio sfondo temporale. La maggior parte di esse \u00e8 stato scritto fra il 1190 e 1320, anche se spesso derivano da una tradizione orale consolidata, mentre altre sono di pura fantasia e per alcune si conoscono le fonti certe: l'autore della saga dei re chiamata \"Sverris saga\" ha basato il suo racconto su un incontro realmente avvenuto fra lui e re Sverrir, protagonista della saga stessa. La teoria di Einar P\u00e1lsson sull'origine mitologica di questo genere afferma che le trame e i personaggi sono stati pesantemente influenzati da materiale mitologico associato ai racconti locali.\nClassificazione.\nSotto il nome di saghe vengono radunati un gran numero di componimenti che differiscono parecchio tra di loro per natura, argomenti, luogo e periodo di ambientazione; per questo le saghe vengono suddivise in pi\u00f9 sottogruppi:\nAltre saghe non rientrano in nessuna di queste classificazioni: ne sono esempi lo \"Styrbjarnar \u00fe\u00e1ttr Sv\u00edakappa\", lo \"Hr\u00f3a \u00fe\u00e1ttr heimska\", l\"'Eymundar \u00fe\u00e1ttr hrings\" e l'\"Eindri\u00f0a \u00fe\u00e1ttr ok Erlings\" (che sono \u00fe\u00e6ttir piuttosto che saghe); un'altra saga non classificabile \u00e8 la \"Gutasaga\", mentre l'\"Orkneyinga saga\", la \"F\u00e6reyinga saga\" e altre minori sono considerate talvolta saghe dei re, talvolta senza classificazione."}
{"id": "1214533", "revid": "30753", "url": "https://it.wikipedia.org/wiki?curid=1214533", "title": "Pedigree (wrestling)", "text": ""}
{"id": "1214534", "revid": "30753", "url": "https://it.wikipedia.org/wiki?curid=1214534", "title": "Face plant", "text": ""}
{"id": "1214539", "revid": "30753", "url": "https://it.wikipedia.org/wiki?curid=1214539", "title": "Jumping facebuster", "text": ""}
{"id": "1214540", "revid": "30753", "url": "https://it.wikipedia.org/wiki?curid=1214540", "title": "Poison Ivory", "text": ""}
{"id": "1214542", "revid": "6340", "url": "https://it.wikipedia.org/wiki?curid=1214542", "title": "Snorri Sturlusson", "text": ""}
{"id": "1214543", "revid": "986213", "url": "https://it.wikipedia.org/wiki?curid=1214543", "title": "Federico II del Palatinato", "text": "Biografia.\nFederico era il quarto figlio di Filippo del Palatinato e di Margherita di Baviera-Landshut.\nDivenne il custode dei duchi del Palatinato-Neuburg Ottone Enrico e Filippo e quindi serv\u00ec l'Austria come generale di Ferdinando I d'Asburgo. Nel marzo 1544 succedette al proprio fratello Ludovico V come principe elettore del Palatinato. Introdusse la riforma protestante e quindi venne dichiarato fuorilegge dall'imperatore Carlo V finch\u00e9 non si sottomise.\nMatrimonio ed eredi.\nSpos\u00f2 nel 1535 Dorotea di Danimarca, figlia di Cristiano II di Danimarca, ma rimase senza figli. Gli successe il parente pi\u00f9 prossimo, Ottone Enrico."}
{"id": "1214545", "revid": "767487", "url": "https://it.wikipedia.org/wiki?curid=1214545", "title": "L'Homme id\u00e9al", "text": "L'Homme id\u00e9al \u00e8 un film del 1996 diretto da George Mihalka.\nLa pellicola \u00e8 stata prodotta da Daniaile Jarry e Christian Larouche a cura di \"Cin\u00e9pix\" e \"Quatrieme Vague\", distribuita da \"Christal Films\". Il film \u00e8 uscito nelle sale cinematografiche canadesi il 27 settembre 1996.\nTrama.\nLucie, al suo 35\u00ba compleanno, si sente molto sola ed il richiamo del suo orologio biologico la opprime... sente che qualcosa manca nella sua vita. Lucie decide quindi che vuole avere un bambino a tutti i costi ed inizia cos\u00ec la sua ricerca dell'uomo e padre perfetto per il bambino che desidera. Le sue ricerche dureranno solo per 3 mesi dopo di che decider\u00e0 di abbandonare l'intento. Nei tre mesi Lucie incontra un'infinit\u00e0 di generi maschili, ogn'uno dei quali inadatto, senza mai rendersi conto che l'uomo che cerca \u00e8 proprio sotto i suoi occhi."}
{"id": "1214550", "revid": "1861950", "url": "https://it.wikipedia.org/wiki?curid=1214550", "title": "UTair", "text": "Utair Aviation o Utair (ex-Tyumenaviatrans, ex-Aeroflot-Tjumen') (in russo: OAO \u0410\u0432\u0438\u0430\u043a\u043e\u043c\u043f\u0430\u043d\u0438\u044f \u042e\u0422\u044d\u0439\u0440) \u00e8 una compagnia aerea russa con basi all'aeroporto di Mosca-Vnukovo e all'aeroporto di Surgut. Prende origine dall'istituzione nel 1967 di un direttorato dell'Aeroflot in Siberia, seguito dalla creazione di una compagnia aerea specifica, effettuata nel 1991 con il nome di Tyumenaviatrans Aviation.\nLa denominazione UTair Aviation \u00e8 entrata in uso nel 2002 e modificata in Utair alla fine di ottobre del 2017\nStoria.\nNel febbraio 1967, venne istituita la direzione dell'Aeroflot Tyumen per soddisfare le esigenze di trasporto dell'industria petrolifera e del gas in rapida crescita nella Siberia occidentale. Sulla scia dello scioglimento dell'organizzazione Aeroflot, Tyumenaviatrans Aviation (TAT) venne costituita nel 1991 per sostituire il Direttorato di Aeroflot Tyumen. TAT adott\u00f2 il nome di UTAir Aviation all'inizio del 2003. La compagnia aerea \u00e8 di propriet\u00e0 dell'amministrazione del distretto di Khanty Mansiysk (23%), dell'amministrazione della citt\u00e0 di Surgut (19%), degli azionisti e delle societ\u00e0 russe (33%), della Federazione Russa (2%) e investitori privati esteri (20%).\nNell'ottobre 2010, Utair annunci\u00f2 l'intenzione di sostituire la sua flotta di Tupolev Tu-134 con il Sukhoi Superjet 100. A dicembre, UTair ordin\u00f2 ufficialmente 24 Sukhoi. Sempre nel 2010, la compagnia aerea battezz\u00f2 un Tu-154 \"Boris Evdokimovich Sherbina\", un Tyumenfigure.\nNel novembre 2014, Utair dovette affrontare difficolt\u00e0 finanziarie e non fu in grado di effettuare il pagamento di un'obbligazione. Nell'aprile 2015, Utair annunci\u00f2 una riduzione della flotta di oltre 50 aeromobili a causa di difficolt\u00e0 finanziarie. Dovette anche annullato il suo ordine per 24 Sukhoi Superjet 100. Poche settimane dopo, la sua controllata aerea regionale Utair Express ha cessato le operazioni.\nNel dicembre 2015, \u00e8 stato annunciato che Utair aveva venduto la sua controllata Azur Air alla societ\u00e0 turistica turca Anex Tourism Group, che aveva acquistato UTair-Ukraine poche settimane prima.\nIl 31 ottobre 2017, Utair ha annunciato il suo rebranding e il cambio di nome da \"UTair Aviation\" a \"Utair\".\nDa aprile a inizio maggio 2020, la compagnia ha rifiutato di rimborsare i biglietti ai passeggeri che non potevano volare a causa delle misure di quarantena dell'epidemia di COVID-19. Secondo il sito Airline-Inform, \u00e8 in corso un'azione legale collettiva.\nStrategia.\nL'Utair ha base tecnica principale e sede all'aeroporto di Tjumen', in Russia. Inoltre la compagnia aerea utilizza come hub i seguenti aeroporti russi:\nLa parte principale dei voli di linea della compagnia aerea sono effettuati nella parte europea della Russia, negli Urali e nella Siberia. Con i voli di linea stagionali e con dei voli charter l'Utair \u00e8 presente anche nei paesi dell'Unione europea, nella parte meridionale della Russia europea, in Africa del Nord, nel Medio Oriente.\nLa compagnia Utair \u00e8 controllata dalla Societ\u00e0 russa del gas e del petrolio \"Surgutneftegaz S.p.A.\" (in russo: \u041e\u0442\u043a\u0440\u044b\u0442\u043e\u0435 \u0430\u043a\u0446\u0438\u043e\u043d\u0435\u0440\u043d\u043e\u0435 \u043e\u0431\u0449\u0435\u0441\u0442\u0432\u043e \u00ab\u0421\u0443\u0440\u0433\u0443\u0442\u043d\u0435\u0444\u0442\u0435\u0433\u0430\u0437\u00bb) di propriet\u00e0 dell'oligarca russo Vladimir Bogdanov (156-mo posto tra le persone pi\u00f9 ricche al mondo secondo la rivista Forbes).\nLa russa UTair \u00e8 una delle maggiori collaboratrici dell'ONU per la consegna degli aiuti umanitari con i suoi elicotteri. L'UTair fa parte della HAI (Helicopter Association International).\nNel 2008 la compagnia aerea si piazz\u00f2 al terzo posto (con 11% del mercato russo) dopo la moscovita Aeroflot (13%) e la siberiana S7 Airlines (16%). Il 35% dell'attivit\u00e0 della compagnia aerea nel 2008 sono stati i voli di linea e i voli charter passeggeri. La flotta degli aerei Utair contava alla fine del 2008: 94 aerei e 199 elicotteri.\nIl 29 giugno 2009 durante il Consiglio d'Amministrazione dell\u2019Utair a Chanty-Mansijsk \u00e8 stato annunciato il risultato operativo del 2008 della societ\u00e0. La compagnia aerea russa ha trasportato 3.225.000 persone nel 2008 registrando un profitto netto di 75 milioni di RUR (in aumento del 50,9 % rispetto all'anno precedente) e distribuendo un dividendo di 23 milioni di RUR tra gli azionisti della compagnia aerea.\nNel 2009 la compagnia aerea russa Utair ha trasportato 3.884.179 passeggeri in Russia e nei 11 paesi del mondo, il 9,9% in pi\u00f9 rispetto al 2008.\nNel febbraio del 2010 la compagnia aerea russa ha dichiarato di avere tra le priorit\u00e0 la collaborazione con la Star Alliance e in particolare con la tedesca Lufthansa nei voli di linea in Russia, annunciando il possibile trasferimento dei voli della compagnia aerea tedesca dall'aeroporto di Mosca-Domodedovo all'hub principale moscovita dell'UTair: l'aeroporto di Mosca-Vnukovo.\nNel dicembre del 2010 l\u2019Utair ha mostrato il suo interesse nei confronti della compagnia aerea moscovita Atlant-Sojuz messa in vendita dal Governo di Mosca. In particolare, la compagnia aerea di Tjumen' ha mostrato il suo grande interesse per la flotta degli aerei Boeing 737-300/-800 per sviluppare la sua rete di voli charter nei paesi europei, in particolare, nel bacino mediterraneo.\nNel 2010 la Utair ha trasportato 4\u00a0420\u00a0500 passeggeri, il +25,35% in pi\u00f9 rispetto al 2009, piazzandosi al quarto posto tra le compagnie aeree russe.\nNel 2012 la UTair ha trasportato 9\u00a0385\u00a0398 passeggeri, il +24,3% in pi\u00f9 rispetto al 2011, l'aumento \u00e8 stato possibile grazie alla flotta di circa 200 aerei e circa 350 elicotteri della compagnia aerea russa che ha permesso di aprire nel 2012 trenta nuovi destinazioni di linea in Russia ed all'estero.\nNel periodo gennaio - luglio 2013 la compagnia aerea ha trasportato 5,47 milioni di passeggeri, il +16,9% in pi\u00f9 rispetto allo stesso periodo del 2012.\nSociet\u00e0 del gruppo.\nUTair Aviation possiede molte aziende sussidiarie, come le compagnie aeree e gli aeroporti:\nDestinazioni.\nAccordi di code share.\nUtair ha accordi di code share con le seguenti compagnie aeree:\nFlotta.\nFlotta attuale.\nA dicembre 2021 la flotta principale di Utair, escludendo gli elicotteri, \u00e8 cos\u00ec composta:\nFlotta storica.\nUtair operava in precedenza con i seguenti aeromobili:"}
{"id": "1214552", "revid": "30753", "url": "https://it.wikipedia.org/wiki?curid=1214552", "title": "Double underhook facebuster", "text": ""}
{"id": "1214557", "revid": "986213", "url": "https://it.wikipedia.org/wiki?curid=1214557", "title": "Ludovico V del Palatinato", "text": "Biografia.\nI suoi genitori erano Filippo del Palatinato e Margherita di Baviera-Landshut.\nLudovico succedette al padre nel 1508 e dovette fronteggiare le conseguenze della guerra di successione di Landshut contro Alberto IV di Baviera. Con la dieta imperiale di Augusta, nel 1518, ottenne l'annullamento del bando imperiale contro il Palatinato e nel 1519 vot\u00f2 per l'elezione di Carlo V d'Asburgo come imperatore del Sacro Romano Impero. \nDopo una serie di negoziati con la popolazione contadina, nel 1525 venne coinvolto nella guerra dei contadini tedeschi.\nSpos\u00f2 Sibilla, figlia di Alberto IV di Baviera, ma non ebbe figli da lei."}
{"id": "1214559", "revid": "1516566", "url": "https://it.wikipedia.org/wiki?curid=1214559", "title": "Armoriale dei comuni della Gironda", "text": "Questa pagina contiene le armi (stemma e blasonatura) dei comuni della Gironda."}
{"id": "1214560", "revid": "124751515", "url": "https://it.wikipedia.org/wiki?curid=1214560", "title": "Esercizio ferroviario a spola", "text": "Lesercizio ferroviario a spola \u00e8 un metodo per svolgere l'esercizio ferroviario su linee con particolari caratteristiche evitando l'uso di qualsiasi tipo di sistema di blocco.\nTale metodo si applica fondamentalmente a linee a binario singolo e di lunghezza relativamente breve, dove \u00e8 possibile far circolare sempre e solo lo stesso materiale rotabile, prima in un senso e poi nel senso opposto.\nIl Dirigente Movimento che immette il materiale verso la destinazione opposta non deve quindi preoccuparsi di avere la certezza di \"via libera\" in quanto nel tratto di linea pu\u00f2 circolare solo un treno alla volta.\nL'immissione di un treno nella linea impedisce l'immissione di un altro treno fino a quando il primo treno non compie tutto il percorso, effettua il regresso e compie di nuovo il percorso in senso inverso tornando alla stazione di immissione.\nEventuali fermate intermedie non hanno la valenza di stazioni, in quanto devono essere prive di segnali di blocco e di deviatoi e binari supplementari che permettano incroci e/o precedenze. Per poter spostare un treno dal binario di corretto tracciato, infatti, la circolazione deve essere regolata da un Capostazione, Dirigente Unico o Dirigente Centrale Operativo ed occorre un sistema tecnologico regolamentato e complesso, elementi non presenti in questo tipo di esercizio.\nL\"esercizio a spola\" di fatto preclude la possibilit\u00e0 di far coesistere traffico merci e passeggeri in quanto la presenza di un treno impedisce a qualsiasi altro convoglio di impegnare la linea, di conseguenza un ipotetico treno merci dovrebbe riuscire ad arrivare a destinazione, scaricare e/o caricare e ritornare al punto di partenza compatibilmente con gli orari del servizio passeggeri. In realt\u00e0 la possibilit\u00e0 di un utilizzo promiscuo della linea \u00e8 comunque prevedibile, per esempio di notte, quando, in genere, il trasporto passeggeri non \u00e8 effettuato, ma, comunemente, in linee di questo tipo \u00e8 la stessa richiesta commerciale di trasporto promiscuo a mancare. Ovviamente la possibilit\u00e0 di trasporto promiscuo rimane inserendo nei treni per viaggiatori un bagagliaio in cui caricare colli di dimensioni pi\u00f9 o meno contenute.\nLa quantit\u00e0 di traffico presente su una linea da gestire in questo modo non \u00e8 determinante, in quanto vi sono linee con gestione tradizionale in cui il traffico \u00e8 estremamente contenuto (una decina o meno di treni al giorno) e linee con esercizio a spola con una frequenza di treni molto maggiore (fino a un treno ogni pochi minuti).\nUn esempio tipico di esercizio a spola \u00e8 quello della ferrovia Fidenza-Salsomaggiore Terme, a binario singolo e lunga circa 9 km, nella quale, durante tutto il corso della giornata, viene impiegato un unico convoglio che percorre la tratta alternativamente nei due sensi, con una frequenza in entrambe le direzioni di due treni all'ora nei giorni feriali ed un treno all'ora in quelli festivi, ed in cui \u00e8 presente una sola fermata, quella di Vaio-Ospedale, non presenziata e senza segnalamento, che viene effettuata dai treni a corse alterne; il tempo di percorrenza totale \u00e8 di 7 minuti per i servizi senza la fermata intermedia di 9 minuti per quelli con la fermata intermedia."}
{"id": "1214563", "revid": "174852", "url": "https://it.wikipedia.org/wiki?curid=1214563", "title": "Scifo", "text": ""}
{"id": "1214564", "revid": "63727", "url": "https://it.wikipedia.org/wiki?curid=1214564", "title": "Matra Djet", "text": "La Djet era un'autovettura sportiva prodotta dal 1962 al 1968 dalla Casa automobilistica francese Matra in collaborazione con il piccolo costruttore di auto sportive \"Automobiles Ren\u00e9 Bonnet\".\nStoria e profilo.\nGenesi del modello.\nNel 1961, i signori Ren\u00e9 Bonnet e Charles Deutch, titolari della DB, piccola fabbrica di automobili sportive motorizzate dalla Panhard, ruppero il loro sodalizio, poich\u00e9 il primo ebbe raggiunto un accordo commerciale con la Renault per la realizzazione di una nuova piccola sportiva. Charles Deutch prese molto male l'accaduto e si giunse quindi alla brusca rottura del rapporto professionale tra i due. Fu cos\u00ec che Ren\u00e9 Bonnet si mise in proprio per lavorare alla realizzazione della nuova vettura sportiva, che nelle intenzioni del vulcanico pilota e costruttore doveva essere una berlinetta a due posti secchi realizzata in maniera artigianale e caratterizzata dalla soluzione del motore sistemato centralmente, alle spalle del pilota. Fu pertanto fondata la \"Automobiles Ren\u00e9 Bonnet\". In quel periodo, Bonnet conobbe Marcel Chassagny, presidente e fondatore della Matra, un'azienda fino a quel momento impegnata nel settore degli armamenti e dell'aeronautica, ma che stava affacciandosi in quel periodo su altri settori industriali, tra cui proprio quello dell'automobile (nei decenni seguenti si sarebbe espansa anche nel campo aerospaziale e delle telecomunicazioni). Chassagny vide in Bonnet un potenziale partner con cui stringere accordi per una partecipazione finalizzata alla costruzione di autovetture. All'inizio degli anni sessanta del secolo scorso, la Matra aveva gi\u00e0 cominciato ad interessarsi anche alla lavorazione della vetroresina, soprattutto grazie all'acquisizione della \"G\u00e9n\u00e9rale Application Plastique\" (GAP), un'azienda francese specializzata in tali lavorazioni, e pertanto Bonnet, al corrente di ci\u00f2, commission\u00f2 alla Matra la realizzazione della carrozzeria per la nuova vettura. La Matra, dal canto suo, fiutando nuove prospettive commerciali, forn\u00ec a Bonnet anche lo stabilimento di Romorantin per l'assemblaggio delle vetture.\nLa Renault entr\u00f2 in gioco al momento di fornire gli organi meccanici della vettura stessa: il motore era lo stesso dell'allora neonata Renault 8, mentre il cambio fu preso pari pari da quello del furgone Estafette. Il risultato fu la Djet, una vettura presentata alla stampa l'11 luglio 1962 e al pubblico nell'ottobre del 1962 al Salone di Parigi. Fu lo stesso anno in cui fu introdotta anche una delle sue pi\u00f9 strette rivali, la Alpine A110.\nGi\u00e0 nell'estate del 1962, subito dopo la presentazione alla stampa, per la \"Djet\" cominci\u00f2 gi\u00e0 l'attivit\u00e0 sportiva.\nLa \"Djet\" inizialmente doveva chiamarsi \"Jet\", proprio come i noti velivoli, ma si ritenne che i francesi avrebbero avuto difficolt\u00e0 a pronunciarlo correttamente e quindi utilizz\u00f2 la lettera D come espediente per una pronuncia corretta. La vettura suscit\u00f2 consensi per la sua linea molto sportiva, armoniosa ed equilibrata, nonch\u00e9 per l'originale disposizione meccanica.\nCaratteristiche.\nDal punto di vista stilistico, la \"Djet\" era caratterizzata dai classici stilemi delle piccole berlinette sportive degli anni '60 del secolo scorso. Il frontale era pulito ed aerodinamico grazie anche ai classici fari anteriori carenati. Il paraurti era pressoch\u00e9 assente, sostituito semplicemente da due rostri, separati da una piccola presa d'aria ovale. Il parabrezza panoramico era di origine Alfa Romeo 1900 SS. Lungo le fiancate si snodava la linea scattante del basso e compatto corpo vettura. La prima versione della \"Djet\" non presentava soluzioni come passaruota e carreggiate allargati, fatto che limitava l'esuberanza della vettura su pista e a cui sarebbe stato posto rimedio solo nelle versioni successive. La coda, dall'andamento tronco, era leggermente rivolta verso l'alto ed era dominata dal grosso lunotto avvolgente, quest'ultimo integrato direttamente nel portellone che, aprendosi, permetteva l'accesso al vano motore, direttamente dietro i sedili. La vettura era dunque tecnicamente un 3 porte. Una presa d'aria a listelli cromati orizzontali era posizionata in basso e provvedeva allo smaltimento del calore accumulatosi nel vano motore stesso. Un'altra caratteristica della parte posteriore era rappresentata dai due rostri a sviluppo verticale lungo i due lati della coda: anche in questo caso, come nel frontale, svolgevano il ruolo di paraurti. Completavano il quadro i piccoli fari posteriori di forma tonda.\nLa \"Djet\" era caratterizzata da un telaio a trave centrale, per un peso di appena 17\u00a0kg, mentre la carrozzeria era in vetroresina, una soluzione veramente all'avanguardia in quegli anni. Va detto per\u00f2 che poco prima della presentazione a Parigi, alcune \"Djet\" con telaio a traliccio tubolare avevano corso in alcune importanti manifestazioni sportive, peraltro imponendosi all'attenzione del pubblico e della stampa. Ma per la versione stradale da produrre in serie si scelse la soluzione a trave centrale perch\u00e9 ritenuta meno costosa. Il motore era sistemato in posizione centrale longitudinale, anche questa una vera novit\u00e0: di fatto, la \"Djet\" \u00e8 stata la prima vettura di serie al mondo con motore centrale. Per la primissima versione della \"Djet\" prodotta in serie, fu scelto un normalissimo di origine Renault 8 con cilindrata di 1108 cm\u00b3 e potenza massima di 70 CV. In alternativa fu per\u00f2 possibile scegliere lo stesso motore, ma con testata a camere di scoppio emisferiche e potenza massima di 80 CV. La meccanica telaistica della \"Djet\" prevedeva sospensioni a ruote indipendenti sui due assi. L'avantreno era a triangoli sovrapposti con molle elicoidali ed ammortizzatori idraulici telescopici, mentre il retrotreno era a quadrilateri sovrapposti con due ammortizzatori idraulici e due molle elicoidali per ruota. L'impianto frenante era a quattro dischi, mentre lo sterzo era a cremagliera. Quanto al cambio, era derivato dal furgone Estafette, ed era manuale a 4 marce con frizione monodisco a secco.\nLa carriera commerciale.\nInizialmente commercializzata come \"Ren\u00e9 Bonnet Djet\", questa vettura fu lanciata al suo debutto in due varianti, corrispondenti ai due livelli di potenza menzionati poco sopra. A seconda di quale di questi livelli si sceglieva, la sigla relativa alla variante poteva essere \"C.R.B 1\" o \"C.R.B 2\", in ogni caso acronimo di \"Coach Ren\u00e9 Bonnet\". La produzione della \"Djet\" si sarebbe articolata in pi\u00f9 serie: quella descritta finora, che \u00e8 stata la primissima \"Djet\" destinata alla produzione in serie, \u00e8 nota tutt'oggi come \"Djet I\". Le cinque serie successive si sarebbero distinte l'una dall'altra utilizzando i numeri successivi.\nAlla fine dell'estate 1963, la gamma si espanse con l'arrivo della Djet II, caratterizzata da un motore da 996 3 elaborato da Gordini e capace di sviluppare fino a 82 CV di potenza massima. Poco dopo arrivarono anche le \"Djet III\" e \"IV\", equipaggiate da un motore da un litro ed utilizzate solo in campo agonistico. La \"Djet III\" montava lo stesso motore della \"Djet II\" come anche la \"Djet IV\" che, per\u00f2, \u00e8 esistita anche equipaggiata con una variante bialbero in testa del motore della \"Djet I\". In ogni caso, la produzione di \"Djet III\" e \"Djet IV\" fu limitata a pochi esemplari, tutti impiegati nel mondo delle competizioni. La \"Djet\" fu infatti subito introdotta nelle gare su pista, dove riport\u00f2 anche alcuni successi. Ben presto, per\u00f2, la piccola Casa francese cominci\u00f2 ad avere dei problemi finanziari a causa delle scarse vendite della \"Djet\" e si trov\u00f2 ben presto nei guai. \nFu cos\u00ec che nel 1964 la Matra rilev\u00f2 la piccola azienda francese di Ren\u00e9 Bonnet e la \"Djet\" fu riproposta con il marchio Matra-Bonnet, ed in due versioni: la \"Djet V\" e la \"Djet V S\", quest'ultima elaborata sempre da Gordini. Il motore era ancora una volta l'unit\u00e0 da 1.1 litri derivata dalla \"R8\": nella \"Djet V\" la potenza era rimasta a 70 CV, mentre nella \"Djet V S\", dotata di testata emisferica, si poteva disporre di 94 CV. Furono effettuate anche alcune modifiche alla carrozzeria per mano del giovane designer Philippe Gu\u00e9don: rispetto alla vettura originale, la \"Djet\" con marchio Matra sub\u00ec anche degli aggiornamenti nell'estetica: la coda fu infatti sensibilmente pi\u00f9 lunga per via dell'allungamento dello sbalzo posteriore, una soluzione che aveva lo scopo di aumentare la capacit\u00e0 del piccolo vano bagagli sistemato dietro al motore. Cos\u00ec modificata, la vettura fu pi\u00f9 lunga, passando da 3,8 a 4,22 m di lunghezza. Anche la larghezza sub\u00ec un leggero incremento grazie all'allargamento dei passaruota e della carreggiate. Solo il passo rimase invariato a 2,4 metri. Le modifiche alla carrozzeria consentirono di migliorare l'aerodinamica, gi\u00e0 curata fin dall'inizio, e raggiungere un valore di Cx pari a 0,25.\nAl Salone di Parigi del 1965, la Djet perse la numerazione romana delle sue versioni e il nome Bonnet, divenendo Matra Sports Djet 5. L'anno seguente, inoltre, perse anche la D iniziale, divenendo Jet 5, come nelle iniziali intenzioni di Bonnet. Lo stesso anno fu introdotta anche la Jet 6, con motore da \u00a0cm\u00b3 rivisto ancora una volta da Gordini e con potenza di 105 CV. La \"Djet\" fu tolta di produzione nel 1968, dopo essere stata prodotta complessivamente in esemplari, di cui 198 con il marchio Ren\u00e9 Bonnet: in questa cifra sono inclusi cinque esemplari destinati alle competizioni, tra cui tre della cosiddetta \"Aerodjet\". A questi 198 esemplari vanno aggiunti 16 esemplari di \"Djet III\" e \"Djet IV\", anch'essi destinati ad un impiego sportivo.\nAttivit\u00e0 sportiva.\nLa \"Djet\" conobbe un'intensa carriera sportiva: il debutto avvenne il 15 luglio 1962, ossia quattro giorni dopo la presentazione alla stampa. La \"Djet\" fece il suo esordio al \"Trofeo di Auvergne\" dove riscosse per la verit\u00e0 risultati poco lusinghieri (le tre \"Djet\" che giunsero al traguardo si classificarono rispettivamente al 12\u00ba, 16\u00ba e 18\u00ba posto), ma lo staff di Ren\u00e9 Bonnet fu comunque ottimista e si mise subito al lavoro per le necessarie migliorie al motore e al telaio. E infatti la settimana seguente, al \"Rallye de l'Armagnac\", una \"Djet\" si classific\u00f2 al primo posto nella categoria Sport. Dopo un'altra prova opaca a Mont Dor\u00e9, la \"Djet\" si aggiudic\u00f2 una tripletta di vittorie a Chamrousse, alla \"C\u00f4te d'Urcy\" e a Montlh\u00e9ry. Artefice di tale impresa fu il pilota francese G\u00e9rard Laureau.\nIl 20 e il 21 ottobre, ancora a Montlh\u00e9ry, gli esiti furono diametralmente opposti, anzi, tragici: il pilota Paul Armagnac, in seguito ad un incidente, morir\u00e0 il 22 ottobre. Le altre \"Djet\" schierate dovranno fermarsi per guasti. Il posto di Armagnac verr\u00e0 preso da Jean-Pierre Beltoise, che si metter\u00e0 in evidenza nel febbraio 1963 al \"Rallye des routes du nord\", pur essendo costretto all'abbandono per un guasto. Il 5 maggio dello stesso anno, alla 47\u00aa edizione della Targa Florio, la \"Djet\" dell'equipaggio Bobrowski-Bigrat conquist\u00f2 la vittoria nella categoria Prototipi. Un esito meno felice fu quello relativo alla 1000 km del N\u00fcrburgring, dove non vi furono risultati degni di nota. Il 9 giugno alla \"C\u00f4te de la Lure\" Claude Bobrowski conquist\u00f2 la vittoria nella categoria Prototipi e soprattutto nella classifica generale. Una settimana dopo, alla 24 Ore di Le Mans si ebbe finalmente l'acuto di Beltoise che si classific\u00f2 primo nella sua classe. Il 7 luglio, la vettura pilotata da Bobrowski termin\u00f2 al terzo posto nella \"C\u00f4te du Mont Ventoux\". Il 18 agosto si tenne una gara commemorativa per ricordare il pilota Paul Armagnac deceduto l'anno prima. La \"Djet\" pilotata da Bruno Basini conquist\u00f2 la vittoria. Un mese dopo, al \"Tour de France Auto\" l'equipaggio Missile-Venturelli giunse al secondo posto con una vettura che, per ironia della sorte, portava proprio il nome di \"Missile\". Si trattava di una piccola biposto spider progettata e realizzata da Ren\u00e9 Bonnet, e spesso trattata dalle fonti congiuntamente alla \"Djet\". Ma strutturalmente era totalmente differente, in quanto sfruttava la base meccanica della Renault 4 e quindi era caratterizzata dal motore anteriore, dalla trazione anteriore e dalle sospensioni a barre di torsione. Il motore era in genere il Ventoux da 845\u00a0cm\u00b3 utilizzato in precedenza anche sulla Dauphine e sulla Floride. Tale modello era gi\u00e0 stato utilizzato anche in precedenza in altre gare, ma con poco successo. Nello stesso periodo, a Montlh\u00e9ry, la vettura condotta da Bagrit termin\u00f2 al 5\u00ba posto.\nNel febbraio 1964, Beltoise termin\u00f2 al terzo posto in occasione del \"Circuit d'Albi\", mentre Basini trionf\u00f2 nella categoria Sport Prototipi. Il 26 aprile, ancora a Montlh\u00e9ry, la \"Djet\" di Beltoise conquist\u00f2 la vittoria nella categoria da 1001 a 1150\u00a0cm\u00b3. Tra il 29 febbraio ed il 1\u00ba marzo 1964, in occasione del \"3\u00b0 Rallye National du Maine\", la \"Djet\" dell'equipaggio Farjon-Lamonerie giunse al secondo posto. Dopo alcuni risultati deludenti ottenuti alle nuove edizioni della \"Targa Florio\" e della \"1000 km del N\u00fcrburgring\", si arriv\u00f2 al terzo posto ottenuto al \"Rallye de la Baule\". Due settimane dopo, a Le Mans, furono schierate cinque \"Djet\" di cui quattro aerodinamiche. Anche in questo caso non si ebbero risultati di rilievo, tuttavia, a titolo di curiosit\u00e0, va ricordato che l'unica \"Aerodjet\" oggi esistente fu una di quelle quattro. Il 20 settembre si torn\u00f2 a Montlh\u00e9ry per la \"Coupe de Paris\", dove l \"Djet\" di Bouharde giunse al secondo posto nella categoria fino a 2.5 litri.\nDal 1965 in poi le gare si fecero pi\u00f9 sporadiche: vale la pena citare due eventi del 1967. Al \"Crit\u00e9rium des C\u00e9vennes\", Henri Pescarolo trionf\u00f2 nella Classe 1300, mentre al \"Rallye de l'Ouest\" fu un equipaggio tutto femminile a mettersi in evidenza e ad ottenere anche un premio. Vi furono inoltre anche degli eventi di marca, come il Matra-Sports Challenge del 1966, che vide la vittoria di Pierre Landereau."}
{"id": "1214566", "revid": "124466254", "url": "https://it.wikipedia.org/wiki?curid=1214566", "title": "Filippo del Palatinato (1448-1508)", "text": "Biografia.\nFilippo era l'unico figlio di Ludovico IV del Palatinato e di sua moglie, Margherita di Savoia. All'et\u00e0 di un anno fu affidato alla protezione dello zio Federico, che successivamente lo adott\u00f2. Nel 1474 spos\u00f2 Margherita di Baviera-Landshut, figlia di Ludovico IX di Baviera e ricevette in dote il Palatinato Superiore. Alla morte del proprio padre adottivo nel 1476, egli assunse il titolo di elettore. Nel 1499 eredit\u00f2 anche i domini delle due casate estinte del Palatinato-Mosbach e del Palatinato-Neumarkt. Perse la guerra di successione di Landshut nel 1504 contro Alberto IV di Baviera.\nNel 1481 invit\u00f2 Johann von Dalberg all'Universit\u00e0 di Heidelberg.\nMatrimonio ed eredi.\nDal matrimonio con Margherita nacquero i seguenti figli che raggiunsero l'et\u00e0 adulta:"}
{"id": "1214575", "revid": "767487", "url": "https://it.wikipedia.org/wiki?curid=1214575", "title": "Francesco Renga (album)", "text": "Francesco Renga \u00e8 il primo album in studio del cantante italiano Francesco Renga, pubblicato nel 2000 dalla Mercury Records.\nIl disco.\nAnticipato l'anno prima dal singolo \"Affogo, Baby\", si tratta della prima pubblicazione da solista di Renga dopo aver lasciato i Timoria. La copertina dell'album \u00e8 composta da un lato con una serie di foto del cantante, mentre dall'altra si trovano le parole delle canzoni. Le foto sono di Remo Di Gennaro.\nL'anno seguente \u00e8 stata distribuita la riedizione del CD, contenente in aggiunta il singolo \"Raccontami...\" scritto con Umberto Iervolino e presentato al Festival di Sanremo 2001, il brano \"L'ultima poesia\" e la cover di \"Impressioni di settembre\" della Premiata Forneria Marconi.\nTracce.\nTesti di Francesco Renga, eccetto dove indicato."}
{"id": "1214576", "revid": "57681728", "url": "https://it.wikipedia.org/wiki?curid=1214576", "title": "C64 Games System", "text": ""}
{"id": "1214578", "revid": "123712316", "url": "https://it.wikipedia.org/wiki?curid=1214578", "title": "Grande Pianura Settentrionale", "text": "La Grande Pianura Settentrionale (in ungherese: \u00c9szak-Alf\u00f6ld) \u00e8 una regione dell'Ungheria.\nLa regione \u00e8 costituita dalle province di:\nQuesto raggruppamento \u00e8 usato per fini statistici dall'Unione Europea (Eurostat) come raggruppamento di livello 2 (NUTS 2)."}
{"id": "1214579", "revid": "436907", "url": "https://it.wikipedia.org/wiki?curid=1214579", "title": "Tracce (Francesco Renga)", "text": "Tracce \u00e8 il secondo album in studio del cantante italiano Francesco Renga, pubblicato nel 2002 dalla Mercury Records.\nCopertina.\nLa copertina \u00e8 composta da una foto con in primo piano Francesco Renga all'interno di una macchinetta per fare le fototessera. All'interno del libretto troviamo i testi delle canzoni accompagnati da altre foto in bianco e nero della macchinetta. Le foto sono di Remo Di Gennaro."}
{"id": "1214582", "revid": "438678", "url": "https://it.wikipedia.org/wiki?curid=1214582", "title": "Tre vite e una sola morte", "text": "Tre vite e una sola morte (\"Trois vies et une seule mort\") \u00e8 un film del 1995 diretto da Ra\u00fal Ruiz.\n\u00c8 stato presentato in concorso al Festival di Cannes 1996.\nTrama.\nUn uomo vive a Parigi diverse vite parallele: Matteo Strano torna da Maria, la moglie, senza averla mai incontrata in vent'anni pur se vicini di casa; un mendicante, ex-docente alla Sorbona, si fa amico di Tania, una manager che si prostituisce; un benefattore che regala una splendida magione a una coppia di ambulanti; Luc, mercante d'armi che si sposa continuamente.\nCuriosit\u00e0.\nAvendo interpretato un piccolo ruolo nel film di Nanni Moretti \"Palombella rossa\", Ruiz ha offerto a Moretti una piccola parte in questo film."}
{"id": "1214583", "revid": "1728", "url": "https://it.wikipedia.org/wiki?curid=1214583", "title": "Pietro Ellero", "text": "Fu senatore del Regno d'Italia nella XVI legislatura.\nBiografia.\nSi laure\u00f2 in giurisprudenza all'universit\u00e0 di Padova nel 1858. Gi\u00e0 dal 1855 lavorava come praticante presso il tribunale di Venezia, e dal 1856 a quello di Udine. Nel 1858, usc\u00ec la sua prima opera, un trattato intitolato \"Della pena capitale\" dove trattava ampiamente le sue teorie abolizioniste.\nPrima insegn\u00f2 a Pavia, dal 1861 a Bologna come professore di diritto penale. Nel 1860 fond\u00f2 la rivista abolizionista denominata \"Il Giornale per l'abolizione della pena di morte\", e nel 1868 \"L'archivio Giuridico\", da cui abbandon\u00f2 la direzione in seguito alla morte della moglie.\nTra il 1860 e il 1864 fu iniziato in Massoneria nella Loggia \"Concordia Umanitaria\" di Bologna, appartenente al Grande Oriente d'Italia, che nel 1864 si fuse con la Loggia \"Severa\" formando la Loggia \"Galvani\", della quale fu in seguito eletto Oratore.\nDal 1880 fu a Roma e inizi\u00f2 a svolgere l'attivit\u00e0 di magistrato della corte di cassazione. Altre opere riguardanti le sue idee abolizioniste furono: \"Opuscoli criminali\", \"Trattati criminali\", \"La riforma civile\".\nOttenne vari riconoscimenti ed onorificenze dallo Stato italiano.\nFu deputato nel 1866 e successivamente senatore del Regno nel 1889.\nL'obiettivo della sua vita, l'abolizione della pena di morte, fu raggiunto nel 1889; svolse per diversi anni la funzione di magistrato presso la Corte di Cassazione a Roma e poi presso il Consiglio di Stato. \nMor\u00ec a Roma il 1\u00ba febbraio 1933, all'et\u00e0 di novantanove anni, ricevendo i funerali di Stato."}
{"id": "1214586", "revid": "116039119", "url": "https://it.wikipedia.org/wiki?curid=1214586", "title": "Armed and Dangerous (videogioco)", "text": "Armed and Dangerous \u00e8 un videogioco di tipo sparatutto in terza persona del 2004, sviluppato da Planet Moon Studios e pubblicato da LucasArts per PC e Xbox. Si tratta di un gioco d'azione in terza persona caratterizzato da una forte dose di ironia e da uno stile decisamente demenziale, che traspare specialmente dai dialoghi e dai filmati.\nTrama.\nIl gioco \u00e8 ambientato in un continente immaginario chiamato Milola, diviso in quattro regioni: Midden, caratterizzata da enormi pianure; Scozia, un regno sotterraneo popolato da uomini-talpa; Armortia, un'isola abitata da potenti maghi Tessitori; e Forge, interamente ricoperta di grandi macchine a vapore. Molto tempo prima degli eventi narrati nel gioco, una maledizione colp\u00ec i sovrani di Forge: una generazione di re sarebbe stata formata da geni del male, mentre quella successiva da inetti; in questo modo tutto ci\u00f2 che era stato realizzato dalle menti dei primi era disfatto dagli eredi al trono.\nTrent'anni prima delle vicende del gioco, il re di Forge scopr\u00ec come alimentare i motori con la sola acqua: in questo modo, facendo a meno della produzione di carbone proveniente da Scozia, egli scaten\u00f2 un conflitto che si concluse con la conquista dell'intera Milola. Giunto a Calios, capitale di Armortia, i maghi che abitavano la citt\u00e0 decisero di tradire la propria patria in cambio della salvezza. Cos\u00ec passarono dalla parte di Re Forge, svelandogli anche un segreto mai rivelato: la presenza, nella citt\u00e0, del Libro della Legge, in cui era contenuta la Profezia Majorcan, che narrava della caduta del re per mano di un gruppo di paladini del bene. Forge, deciso a trovare a tutti i costi il manoscritto, ordin\u00f2 ai suoi uomini di perlustrare l'intera capitale: ma essi vennero solamente a sapere che era sparito, e con esso il consigliere di corte di Armortia, Rexus Bartolemeus Rizzo, una delle persone pi\u00f9 sagge dell'intero continente.\nPoco tempo dopo alcuni soldati individuarono Rexus, che si nascondeva sotto le mentite spoglie di un'anziana donna: dopo averlo tramortito, si impossessarono del Libro. Il consigliere Tessitore di Forge analizz\u00f2 il testo, ma scopr\u00ec con stupore che su di esso gravava un incantesimo, che lo faceva apparire come un libro per l'intreccio dei cestini. Re Forge dedusse che avrebbe avuto bisogno di Rexus per rimuovere la magia che custodiva il vero Libro della Legge.\nNel frattempo Rexus, senza sapere come, era entrato in possesso di un bambino: non sapendo come si chiamasse, n\u00e9 da dove venisse, gli aveva attribuito il nome Roman. A Midden si era diffusa la voce che Rexus aveva perso il Libro delle Legge, e quando i due vi giunsero non furono accolti bene: Rexus fu costretto ad abbandonare la sua casa, e cos\u00ec si rassegn\u00f2 a vivere per strada con Roman. Questi divenne amico di un ragazzo-talpa di nome Jonesy, e insieme a lui intraprese la strada della delinquenza: i loro crimini divennero sempre pi\u00f9 audaci, finch\u00e9 non furono scoperti e rinchiusi nella prigione Dick Whittington. Qui conobbero un robot, Q, un droide eliminatore di Re Forge che per\u00f2, grazie ad un insolito amore per il the, era diventato senziente. Q fu colpito dall'umanit\u00e0 con cui Roman lo trattava, e cos\u00ec decise di unirsi al duo. Nel giro di due anni Jonesy riusc\u00ec a scavare un tunnel attraverso il quale, una notte, i tre fuggirono di prigione.\nRoman, Jonesy e Q divennero in breve i pi\u00f9 famosi ladri di Milola. A causa del loro grandissimo coraggio, vennero soprannominati \"Lionheart\", ovvero cuor di leone. Nel frattempo erano venuti a sapere che Rexus aveva abbandonato la civilt\u00e0, ritirandosi in una vita da eremita nelle gelide Lande di Bergog.\nUn giorno, Roman decise di porre fine al regno del terrore di Re Forge: cos\u00ec cominci\u00f2 a pensare al furto del Libro della Legge, che ancora non era stato decifrato dagli uomini del tiranno. Cos\u00ec, con i suoi tre compari, si mise alla ricerca di Rexus prima, e poi del Libro, tenuto al sicuro nella torre dei maghi di Calios.\nI personaggi.\nRoman.\nRoman \u00e8 l'unico personaggio controllato dal giocatore nel corso dell'avventura. Cresciuto in povert\u00e0, Roman \u00e8 un uomo d'azione, dalla mira infallibile, e dal grande coraggio. \u00c8 dotato di un buon cuore, e farebbe di tutto per i suoi amici. Indossa una sorta di maschera per avere un'aria da bandito.\nJonesy.\nJonesy \u00e8 il pi\u00f9 vecchio amico di Roman, essendo cresciuto con lui ed avendo preso parte alla maggior parte delle sue avventure. \u00c8 un uomo-talpa, uno dei pochi sopravvissuti di Scozia. All'interno del gruppo svolge il ruolo dell'esperto di esplosivi. Ha un grande senso dell'umorismo, anche se il suo carattere irritabile lo rende a volte scontroso.\nQ.\nIn origine Q era un droide eliminatore di classe Q1-11 a servizio di Re Forge. Successivamente, a causa di un abuso di the, il robot divenne senziente e conscio della propria situazione, ma venne etichettato come rottame e messo in prigione. Qui conobbe Roman, il primo a trattarlo come un essere umano, e da allora gli ha giurato eterna fedelt\u00e0. \u00c8 il pi\u00f9 raffinato del gruppo.\nRexus.\nUn tempo Rexus era uno dei pi\u00f9 grandi saggi dell'intero regno, ma in seguito ai drammatici eventi di cui \u00e8 stato protagonista \u00e8 diventato pazzo, cieco e maleodorante. Al suo seguito si trovano costantemente delle mosche, che lui giudica le sue uniche vere amiche. Ha un grande sesto senso, che a suo dire deriva dai grandi occhi di vetro che talvolta si infila nelle orbite. Ha anche la capacit\u00e0 di attrarre a s\u00e9 oggetti e di influenzare le menti, ma i risultati sono quasi sempre disastrosi.\nAltri personaggi.\nDurante le scene filmate altri personaggi si aggiungono al cast di \"Armed and Dangerous\":\nAmbientazione.\nIl mondo di Milola \u00e8 ben caratterizzato e piuttosto vario. Nel corso dell'avventura, i Lionheart si ritroveranno ad attraversare lande coperte dal ghiaccio, passi montani, trincee, pianure verdeggianti, scogliere e foreste. L'ambientazione \u00e8 generalmente di stampo fantasy, anche se alcuni elementi (il mondo meccanico di Forge, la presenza di armi da fuoco, i dirigibili su cui si muovono le forze del male) rimandano allo steampunk. La popolazione \u00e8 composta in prevalenza da umani, ma non mancano le eccezioni (esempi sono l'esercito di Forge, met\u00e0 umano e met\u00e0 animale, e gli avversari affrontati nella foresta).\nSchema di gioco.\n\"Armed and Dangerous\" \u00e8 un tipico gioco d'azione. Il giocatore si trova a controllare il personaggio attraverso una serie di livelli piuttosto lineari, ed il pi\u00f9 delle volte lo scopo \u00e8 quello di andare da un punto ad un altro sparando a tutto ci\u00f2 che si para davanti ai personaggi. Il numero dei nemici \u00e8 spesso incredibilmente elevato, tanto da ricordare per certi versi alcune sequenze dello sparatutto in prima persona \"Serious Sam\", ma, a differenza che in quest'ultimo, gli avversari di \"Armed and Dangerous\" dispongono di una buona intelligenza artificiale, il che, oltre al loro numero, rende alcuni passaggi piuttosto ostici.\nIl giocatore dispone di un leggero controllo sui suoi comprimari, ovvero Jonesy e Q. Essi partecipano attivamente all'azione, facendo fuoco sui nemici, ma possono essere dati loro anche dei comandi molto elementari, consistenti nel pattugliare un'area, attaccarne un'altra, o difendere il protagonista.\nAlcuni livelli si differenziano dal normale schema di gioco. In certi frangenti verr\u00e0 chiesto ai Lionheart di salvare un certo numero di paesani, rapiti dalle forze del Re. Ci\u00f2 coincide con livelli pi\u00f9 aperti e meno lineari, in cui il giocatore \u00e8 libero di muoversi in lungo e in largo. A partire dalla met\u00e0 del gioco, inoltre, Roman potr\u00e0 avvalersi, in situazioni prestabilite, di un jetpack: questo oggetto gli consente di effettuare salti pi\u00f9 alti e anche di planare, e viene utilizzato nei livelli pi\u00f9 ampi del gioco (alcuni caratterizzati anche da un notevole sviluppo verticale). Infine, alcune sezioni vedono Roman impegnato nella difesa di basi o centri abitati a bordo di una torretta: in questi casi il gioco si trasforma in un vero e proprio sparatutto, con il giocatore impegnato a fronteggiare per alcuni minuti diverse orde di nemici.\nOgni livello, inoltre, contiene un biglietto speciale nascosto sotto le spoglie di un oggetto. Trovandolo, si attiver\u00e0 l'accesso a del materiale bonus, come trucchi, possibilit\u00e0 di rivedere filmati e di rigiocare livelli.\nUmorismo.\nDurante il gioco, ma soprattutto nei filmati di intermezzo, traspare chiaramente l'impronta tendente al demenziale e all'ironia che gli sviluppatori hanno voluto imprimere al gioco. A cominciare dall'incipit (il primo livello si apre con la scritta \"Basato su una storia vera...\"), fino all'epilogo nel pub, ogni situazione \u00e8 sdrammatizzata o trattata con leggerezza, e in realt\u00e0 il gioco non si prende mai troppo sul serio. \u00c8 soprattutto nei dialoghi, ovviamente, che l'umorismo ha modo di manifestarsi appieno: personaggi come Jonesy (che ha sempre la battuta pronta e tende alla volgarit\u00e0) e Q (che incarna in pieno l'umorista inglese) ironizzano su tutto e tutti, e costituiscono forse la parte pi\u00f9 riuscita del gioco. Non manca all'appello neanche l'umorismo nero: e cos\u00ec, dopo un'uccisione, Q commenta: \"Oh, non pensavo che avessero i reni...\", mentre Rexus e Jonesy, per sbaglio, strappano via un arto di Stig con un colpo di fucile a pompa.\nUn discorso a parte lo meritano le armi, anch'esse sopra le righe. Oltre ai consueti fucili e lanciarazzi, in \"Armed and Dangerous\" sono presenti anche strumenti d'offesa non convenzionali. Esempi sono il Cannone Squalo, che lancia uno squalo che comincia a nuotare nel terreno puntando contro i nemici; la Bomba Sottosopra, che ribalta letteralmente lo schermo, facendo precipitare nel vuoto gli avversari; o il Buco nero pi\u00f9 piccolo del Mondo, una bomba che all'esplosione apre un piccolo buco nero che risucchia tutto ci\u00f2 che si trova nei suoi paraggi."}
{"id": "1214588", "revid": "287204", "url": "https://it.wikipedia.org/wiki?curid=1214588", "title": "Ra\u00f9l Ruiz", "text": ""}
{"id": "1214589", "revid": "136653", "url": "https://it.wikipedia.org/wiki?curid=1214589", "title": "Raoul Ruiz", "text": ""}
{"id": "1214590", "revid": "599013", "url": "https://it.wikipedia.org/wiki?curid=1214590", "title": "Haimar Zubeldia", "text": "Professionista dal 1998 al 2017, aveva caratteristiche di scalatore. Ha partecipato tredici volte al Tour de France, classificandosi quinto nel 2003 e nel 2007 e sesto nel 2012.\nCarriera.\nPass\u00f2 professionista nel 1998 con l'Euskaltel-Euskadi, squadra basca. Nel 2000 vinse una tappa e la classifica generale della Euskal Bizikleta, poi nelle stagioni a seguire si mise in evidenza con buone prestazioni in salita al Tour de France. Nel 2003 concluse quinto alla \"Grande Boucle\" davanti al compagno di squadra Iban Mayo, senza per\u00f2 vincere nessuna tappa; nel 2006 chiuse nono (ottavo per la squalifica del vincitore Floyd Landis) mentre nel 2007 fu ancora quinto.\nNel 2009 lasci\u00f2 dopo undici stagioni l'Euskaltel e si trasfer\u00ec all'Astana, squadra kazaka diretta da Johan Bruyneel. Corse il Tour de France e la Vuelta a Espa\u00f1a di quell'anno, chiudendo rispettivamente al 27\u00ba e al 14\u00ba posto. Nel 2010 pass\u00f2 al Team RadioShack, con il quale torn\u00f2 alla vittoria dopo dieci anni di digiuno, aggiudicandosi il prologo e la classifica generale del Tour de l'Ain.\nNel 2012, in maglia RadioShack-Nissan, fu autore di un buon Tour de France, che lo vide concludere al sesto posto nella classifica generale. Entr\u00f2 nella Top 10 della corsa francese anche due anni dopo, nel 2014, classificandosi ottavo.\nNel 2017 partecipa per la sedicesima volta al Tour de France: viene convocato in extremis, in sostituzione del compagno Andr\u00e9 Cardoso che viene trovato positivo all'EPO. Nello stesso mese, durante la Cl\u00e1sica San Sebasti\u00e1n, partendo col dorsale numero 1, chiude la propria carriera professionista, giungendo al traguardo 29\u00ba."}
{"id": "1214591", "revid": "1305772", "url": "https://it.wikipedia.org/wiki?curid=1214591", "title": "Friedberg", "text": ""}
{"id": "1214596", "revid": "119707871", "url": "https://it.wikipedia.org/wiki?curid=1214596", "title": "Freudenberg", "text": ""}
{"id": "1214597", "revid": "446353", "url": "https://it.wikipedia.org/wiki?curid=1214597", "title": "Bagno", "text": ""}
{"id": "1214598", "revid": "767487", "url": "https://it.wikipedia.org/wiki?curid=1214598", "title": "Pantaleone d'India", "text": "Pantaleone \u00e8 uno dei pi\u00f9 enigmatici re greci di India e Battria; era contemporaneo o successore del re greco-battriano Demetrio I, forse il figlio o il vassallo. Fu il primo re greco a coniare monete indiane, caratteristiche per le loro forme irregolari, che suggeriscono che regnasse sull'Arachosia e il Gandhara e che volesse ottenere il sostegno delle popolazioni autoctone.\nLa coniazione pervenutaci \u00e8 scarsa ed \u00e8 un indizio di un regno breve. Si ritiene che gli sia succeduto il fratello o figlio Agatocle, dal quale fu commemorato da una moneta che ne mostrava la famiglia. Alcune delle monete di Pantaleone, come pure alcune di Agatocle e Eutidemo II, hanno un'altra caratteristica sorprendente: sono coniate con una lega di rame-nickel, ottenibile con una tecnologia che sarebbe stata scoperta in occidente nel XVIII secolo, ma che era all'epoca nota ai Cinesi; questo fatto suggerisce uno scambio di tecnologia o di tecnici tra la Cina e la Battria."}
{"id": "1214600", "revid": "136053", "url": "https://it.wikipedia.org/wiki?curid=1214600", "title": "Museo Archeologico di Frosinone", "text": ""}
{"id": "1214602", "revid": "438678", "url": "https://it.wikipedia.org/wiki?curid=1214602", "title": "L'isola del tesoro (film 1985)", "text": "L'isola del tesoro \u00e8 un film del 1985 diretto da Ra\u00fal Ruiz, tratto dal romanzo di Robert Louis Stevenson \"L'isola del tesoro\"."}
{"id": "1214603", "revid": "1005847", "url": "https://it.wikipedia.org/wiki?curid=1214603", "title": "Ensdorf", "text": ""}
{"id": "1214606", "revid": "1833487", "url": "https://it.wikipedia.org/wiki?curid=1214606", "title": "Acchiappasogni", "text": "L'acchiappasogni (in inglese \"Dreamcatcher\", o \"Dream Catcher\") \u00e8 uno strumento spesso associato agli indigeni del Nord America, soprattutto alle trib\u00f9 Cheyenne e Lakota, che vivevano in luoghi molto vicini tra loro (gli attuali stati del Wyoming e Dakota), Inoltre pare che siano stati rinvenuti frammenti di scacciaincubi risalenti al 300 a.C. anche nel Sud dell'India (da non confondersi con i territori pellerossa).\nSignificato.\nIn realt\u00e0, nelle trib\u00f9 indiane e americane, il nostro cosiddetto \"acchiappasogni\" aveva ben altri significati. \nVeniva posto fuori dalle tende come segnale per informare i visitatori del villaggio, o comunque i \"residenti\", riguardo alla professione praticata in modo eccellente da chi abitava nella tenda (es. uomo di medicina, guerriero, cacciatore, ecc.). \nOgni oggetto era diverso nei colori, nelle piume e per la disposizione delle \"perline\" all'interno della trama di fili, tutti elementi variabili a seconda della professione che esso doveva rappresentare.\nDopo l'invasione delle Americhe, l'acchiappasogni fu interpretato, nella cultura occidentale, come un oggetto che serviva ad allontanare sogni molesti o che comunque non aiutavano la crescita spirituale del possessore. Si dice che venisse donato alla nascita a ogni bambino, che lo conservava per tutta la vita.\nL'acchiappasogni \u00e8 composto da un cerchio esterno in legno flessibile (ad esempio, in salice) che rappresenta il ciclo della vita e l'universo, una rete con perline, che trattiene i sogni positivi, i quali possono tornare alla mente durante la giornata per dare il loro messaggio mentre i sogni \"negativi\" vengono risucchiati dal buco centrale e restituiti all'Universo. Questo perch\u00e9 l'acchiappasogni \u00e8 un \"dono\" della donna Ragno, e cos\u00ec come la tela del ragno trattiene ci\u00f2 che al ragno \u00e8 necessario per vivere, cos\u00ec l'acchiappasogni trattiene i sogni che ci possono dare delle informazioni. La forma a spirale della \"rete\" pu\u00f2 inoltre \"acchiappare\" informazioni o messaggi utili che arrivano dall'aria. Le piume, secondo la leggenda Cheyenne simboleggiano l'aria e il volo degli uccelli."}
{"id": "1214610", "revid": "110157", "url": "https://it.wikipedia.org/wiki?curid=1214610", "title": "Radenthein", "text": "Radenthein \u00e8 un comune austriaco di 5\u00a0925 abitanti nel distretto di Spittal an der Drau, in Carinzia; ha lo status di citt\u00e0 (\"Stadtgemeinde\").\nStoria.\nRadenthein \u00e8 citata per la prima volta nel 1177 come \"Rathetim cum capella\"; nel 1930 ottenne lo status di comune mercato e nel 1995 quello di citt\u00e0. Nel 1973 ha inglobato il comune soppresso di Kaning.\nGeografia antropica.\nSuddivisioni amministrative.\nIl territorio del comune \u00e8 ripartito in sei comuni catastali (D\u00f6briach, Kaning, Laufenberg, Radenthein, Sankt Peter in Tweng e Tweng) e 16 localit\u00e0 (tra parentesi il numero di abitanti al 1\u00ba gennaio 2015): Dabor (140), D\u00f6briach (1252), Ebene (24), Erdmannsiedlung (301), Frischg (48), Hohensa\u00df (97), Kaning (518), Laufenberg (87), Mitterberg (17), Obertweng (84), Radenthein (1913), Sankt Peter in Tweng (392), Schrott (82), Starfach (175), Untertweng (767) e Z\u00f6dl (55).\nInfrastrutture e trasporti.\n\u00c8 un centro piuttosto trafficato in quanto si trova all'incrocio delle strade che vanno verso Villaco a sud, Spittal an der Drau e il Millst\u00e4tter See a ovest, e la zona termale e sciistica di Bad Kleinkirchheim a nordest. A Radenthein c'\u00e8 anche un'autostazione dove si incontrano le linee extraurbane provenienti da Spittal an der Drau, Villao, Bad Kleinkirchheim e Kaning."}
{"id": "1214611", "revid": "1543377", "url": "https://it.wikipedia.org/wiki?curid=1214611", "title": "Mansfield (Massachusetts)", "text": "Mansfield \u00e8 un comune degli Stati Uniti d'America facente parte della contea di Bristol nello stato del Massachusetts.\nStoria.\nMansfield fu fondata nel 1659 e fu incorporata alle altre colonie nel 1775. Fu chiamata cos\u00ec per William Murray, primo conte di Mansfield, membro della camera dei Lord. Mansfield \u00e8 famosa per essere la sede del Tweeter Center (conosciuto in passato come The Great Woods), ossia una famosissima arena dove si tengono numerosi concerti.\nBenjamin E. Bates, industriale e filantropo, colui che fond\u00f2 il \"Bates College\", nacque a Mansfield nel 1808.\nGeografia fisica.\nNel paese vi sono 5 aree protette; dalla pi\u00f9 grande alla pi\u00f9 piccola: Great Woods Conservation Area, Maple Park Conservation Area, York Conservation Area, Marie Strese Conservation Area e Sweet Pond Conservation Area. La cittadina \u00e8 attraversata dai fiumi Canoe, Rumford e Wading, e da alcuni ruscelli, facenti parte del bacino del fiume Taunton\nMansfield si trova 45\u00a0km a sud di Boston, 23\u00a0km a ovest di Brockton e 30\u00a0km a nord di Providence. Confina a nord con Foxborough, a est con Easton, a sud con Norton e a ovest con Attleboro e North Attleborough."}
{"id": "1214612", "revid": "1494169", "url": "https://it.wikipedia.org/wiki?curid=1214612", "title": "Eschau", "text": ""}
{"id": "1214615", "revid": "110157", "url": "https://it.wikipedia.org/wiki?curid=1214615", "title": "Greifenburg", "text": "Greifenburg \u00e8 un comune austriaco di 1 755 abitanti nel distretto di Spittal an der Drau, in Carinzia; ha lo status di comune mercato (\"Marktgemeinde\")."}
{"id": "1214617", "revid": "1494169", "url": "https://it.wikipedia.org/wiki?curid=1214617", "title": "Ergersheim", "text": ""}
{"id": "1214620", "revid": "599013", "url": "https://it.wikipedia.org/wiki?curid=1214620", "title": "Chiesa di San Michele Arcangelo (Capena)", "text": "San Michele Arcangelo \u00e8 la chiesa parrocchiale della citt\u00e0 di Capena.\nStoria.\nLa sua costruzione risale al 1908 su progetto dell'ingegnere Montechiari. Fu edificata su un terreno donato dai fratelli Giannotti di Capena ed \u00e8 stata consacrata l'8 settembre 1908 dall'abate dell'abazia di San Paolo fuori le Mura.\nLa prima ristrutturazione importante all'edificio risale al 1997, quando a causa di cedimenti del tetto, si resero indispensabili importanti lavori, che per\u00f2 recarono sostanziali modifiche.\nInterno.\nL'edificio \u00e8 costruito secondo la tipica pianta basilicale, a tre navate separate da colonne.\nLa copertura \u00e8 in capriate lignee.\nLa chiesa \u00e8 costruita in blocchi di tufo ad eccezione del portale, del rosone, delle cornici delle finestre che sono in travertino.\nAl centro dell'abside vi era un tipico altare preconciliare irrimediabilmente perso dopo i lavori del 1997 e sostituito da uno di forme moderne e approssimative che altera profondamente il progetto originario che era giunto inalterato fino ai nostri giorni.\nNel 2006 \u00e8 stato donato in memoria di Giuseppe Foscarini, un organo a canne collocato dall'organaro Angelo Carbonetti di Foligno, sopra la bussola lignea all'ingresso dell'edificio. Fu inaugurato il 14 agosto.\nCappelle.\nNella cappella di sinistra era conservato l'altare dedicato al patrono San Luca. Attualmente vi \u00e8 custodito il trittico protetto dalla cancellata in bronzo che originariamente apparteneva al fonte battesimale.\nNella cappella di destra, \u00e8 conservata una statua lignea della Madonna del Rosario.\nDecorazione interna.\nOriginariamente, la chiesa non era affrescata e i dipinti sono stati eseguiti negli anni a cavallo del secondo conflitto mondiale, dai pittori Giovanni Costantini e Giovanni Carosi. Sono stati commissionati dai fratelli Porfirio e Vincenzo Barbetti di Capena.\nGli affreschi rappresentano l'incoronazione di Maria sul catino (dell'abside) circondata da schiere di angeli e sovrastata dallo Spirito Santo in forma di colomba.\nI santi rappresentati nell'Abside sono San Michele Arcangelo al centro, San Pietro, San Paolo, San Luca Evangelista, san Marco Evangelista. San Porfirio Vescovo e San Vincenzo Ferreri. Sullo sfondo \u00e8 rappresentata la Rocca medievale di Capena e la casa dei committenti e in lontananza le campagne e il Soratte.\nVi sono 12 Medaglioni rappresentanti i 12 Apostoli sopra le colonne lungo la navata centrale.\nOpere d'arte.\nSicuramente l'opera pi\u00f9 importante custodita all'interno della chiesa \u00e8 il pregevole Trittico del Salvatore di Antonio da Viterbo risalente al 1400.\nRecentemente sono stati collocati all'interno 2 pale di grandi dimensioni raffiguranti Santa Rita da Cascia e san Giuseppe Operaio dono dei Festaroli dell'Assunta.\nSulla parete destra, accanto alla cappella della Madonna del Rosario, si pu\u00f2 ammirare la grande tela di San Giovanni Decollato proveniente dalla chiesa della Madonna delle Grazie.\nIl fonte battesimale collocata alla destra dell'altare maggiore, \u00e8 in pietra greca, scolpita nel 1400 e appartiene all'arredo della precedente chiesa parrocchiale di Capena.\nL'acquasantiera, collocata alla destra dell'entrata \u00e8 un antico mortaio da farmacia in bronzo di epoca Romana. Fu donato in occasione dell'amministrazione del primo battesimo nella nuova parrocchiale di Luca Sinibaldi nel 1908.\nEsterno.\nLa facciata della chiesa \u00e8 tripartita come l'interno.\nLa scalinata d'accesso all'edificio, originariamente costituita da blocchi di pietra modanati, provenienti dal sito dell'antica Capena \u00e8 stata sostituita da una moderna.\nAlla sinistra della chiesa, insieme alla casa canonica si erge il campanile alto circa 28 metri con orologio alla cui sommit\u00e0 sono collocate tre campane. La media e la piccola sono del 1700, mentre la grande \u00e8 stata rifusa in occasione della consacrazione della chiesa.\nLa campana piccola apparteneva alla chiesa di sant'Antonio abate. \u00c8 dedicata al SS. Crocifisso ed \u00e8 stata collocata sul campanile della parrocchia nell'anno 2000.\nLa campana media \u00e8 stata fusa dal campanaro Martino D'Ettorre di Spoltore. \u00c8 stata commissionata dalla famiglia Sinibaldi di Capena. \u00c8 dedicata all'Assunta.\nDurante la fusione della campana grande, per migliorare la qualit\u00e0 del bronzo, venne aggiunto dell'oro donato dai cittadini di Capena.\nL'orologio del campanile \u00e8 stato donato nel 2002 dai Festaroli del quartiere San Leo.\nL'area del cortile adiacente alla parete sinistra dell'edificio, \u00e8 stata occupata da un nuovo edificio: il 2 giugno 2006 \u00e8 stata inaugurata dal vescovo diocesano Mons. Divo Zadi, la nuova sala dell'oratorio Eligio Sandri intitolata a San Giuseppe."}
{"id": "1214625", "revid": "110157", "url": "https://it.wikipedia.org/wiki?curid=1214625", "title": "Lurnfeld", "text": "Lurnfeld \u00e8 un comune austriaco di 2 575 abitanti nel distretto di Spittal an der Drau, in Carinzia; ha lo status di comune mercato (\"Marktgemeinde\"). \u00c8 stato istituito nel 1973 con la fusione dei comuni soppressi di M\u00f6llbr\u00fccke, Pusarnitz e Sachsenburg (quest'ultimo tornato autonomo nel 1992); capoluogo comunale \u00e8 M\u00f6llbr\u00fccke.\nIl territorio comunale, che si trova nei pressi del fiume Drava, era gi\u00e0 popolato in epoca romana, lungo la \"Vallis Lurna\". Nel Medioevo fu il capoluogo dei conti di Lurngau, che risiedevano nel castello di Honenburg; il primo conte di Gorizia Mainardo I, fu anche conte di Lurngau. "}
{"id": "1214627", "revid": "816040", "url": "https://it.wikipedia.org/wiki?curid=1214627", "title": "Chiesa di San Francesco (Terni)", "text": "Il santuario di San Francesco d'Assisi \u00e8 un luogo di culto cattolico del centro storico di Terni, sede dell'omonima parrocchia affidata ai salesiani.\nStoria.\nIl corpo originario dell'edificio risale alla seconda met\u00e0 del XIII secolo, precisamente al periodo compreso tra il 1265 e il 1288. La fabbrica occup\u00f2 il terreno dove, secondo la tradizione, san Francesco d'Assisi arrangi\u00f2 un primo tugurio in seguito alla predicazione che tenne nel 1218 sulla piazza davanti all'episcopio davanti al vescovo Rainerio documentata nella Vita prima di Tommaso da Celano. Nel 1259 i frati chiesero il permesso di trasferirsi presso l'oratorio di San Cassiano - l'attuale chiesa di San Marco - e forse, proprio a quella data, il cantiere della nuova chiesa era gi\u00e0 avviato se, nel 1265, la comunit\u00e0 chiese di trasferirsi in alcune \"domos et oficinas\" pi\u00f9 adeguate ad assolvere le esigenze dei frati. Non \u00e8 escluso che una di queste costruzioni sia da ravvisarsi nella modesta casa rurale posta accanto alla chiesa, che si configur\u00f2 sin dall'inizio come una derivazione dei modelli architettonici assisiati per la forte somiglianza con la basilica di Santa Chiara. \u00c8 per questo che le fonti storiografiche attribuiscono l'idea complessiva della chiesa a fra Filippo da Campello. Nell'ultimo quarto del Duecento l'edificio era gi\u00e0 coperto tanto che alcune bolle papali concedevano indulgenze a quanti avessero contribuito a raccogliere i fondi necessari per la sua decorazione. In questo periodo furono sepolti sotto l'altare maggiore Simone Camporeali e Pietro Cesi da Poggio Azzuano, una coppia di frati della prima generazione morti intorno al 1270, il primo dei quali, con molta probabilit\u00e0 don\u00f2 a san Francesco il terreno sul quale questi fiss\u00f2 le prime capanne. L'altare della chiesa, ricalcato sul modello della basilica inferiore di San Francesco, non lascia dubbi sulla destinazione santuariale dell'edificio; seppur ampiamente rimaneggiato, si presenta come un vero e proprio luogo monumentale adatto a sottolineare la presenza dei corpi santi dei compagni locali di san Francesco, meta di pellegrinaggi locali documentati fino all'et\u00e0 moderna. La chiesa dei conventuali divenne subito un punto cardine della religiosit\u00e0 ternana tanto che, nel corso dei secoli, sub\u00ec vari ampliamenti per soddisfare il bisogno di spazio per le predicazioni - spesso allestite sulla piazza antistante - e il desiderio dei fedeli di essere sepolti al suo interno. Per tali motivi intorno ai primi decenni del Quattrocento furono aggiunte alcune basse cappelle comunicanti sfondando le pareti della navata, che nella prima met\u00e0 del Settecento furono rialzate per accogliere alcuni altari barocchi. Della struttura originaria resta oggi la facciata esterna in cui nella parte mediana presenta un portale strombato, di sapore romanico, sormontato da un grande oculo che probabilmente ospitava una rosa ispirata ai modelli assisiati.\nNel 1445 fu alzata la torre campanaria, ornata con bifore e quadrifore ad opera di Antonio da Orvieto, e negli stessi anni Bartolomeo di Tommaso decor\u00f2 la \"cappella Paradisi\" con un ciclo di affreschi raffiguranti la seconda venuta di Cristo e il giudizio universale, letteralmente ispirati alla predicazione di san Giacomo della Marca, la cui presenza a Terni \u00e8 ampiamente documentata. La conclusione dei lavori di ampliamento e abbellimento dell'edificio si concluse nel 1485, quando Piermatteo d'Amelia, dopo aver decorato la volta della Cappella Sistina, fu incaricato dai frati conventuali di Terni per l'esecuzione di una grande pala per il nuovo altare maggiore della loro chiesa, che oggi \u00e8 conservata nel Museo Arte Moderna e \nContemporanea di Terni. Al Cinquecento si deve l'erezione della cappella della Croce Santa, ricavata dagli ambienti claustrali che fu decorata nel 1575 da Sebastiano Flori, allievo di Giorgio Vasari. Nel Seicento si costru\u00ec dalla parte opposta la cappella di Sant'Antonio di Padova, che accolse un'antica immagine quattrocentesca del Santo, oggetto di particolare venerazione. Lo spazio fu decorato da una compagine di stucchi barocchi probabilmente ad opera dei fratelli Grimani di Stroncone mentre non \u00e8 escluso che i grandi dipinti murali furono realizzati nella prima met\u00e0 del Seicento da Giacomo Giorgetti da Assisi.\nNel 1943 la parrocchia di San Niccol\u00f2 in Viis Divisis traslata in San Francesco a causa della demolizione dell'antico complesso nei pressi di via Primo Maggio, \u00e8 stata affidata ai salesiani. Nel corso della seconda guerra mondiale la chiesa \u00e8 stata pesantemente danneggiata dai bombardamenti alleati; in tale occasione alcune volte crollarono cos\u00ec come la parete centrale e la volta della cappella di Sant'Antonio. Anche la cappella della Croce Santa sub\u00ec notevoli danni alla parete destra che fu interessata dallo spostamento d'aria causato dall'esplosione di un ordigno.\nNel 2004 la chiesa di San Francesco \u00e8 stata elevata alla dignit\u00e0 di santuario dal vescovo Vincenzo Paglia a causa della dimensione sacrale dell'edificio legato alla presenza fisica del santo di Assisi alla quale si aggiunga la presenza della tomba di due suoi compagni e dal transito di molti santi e beati dell'Ordine dei frati Minori come san Giacomo della Marca, san Bernardino da Siena, san Giovanni da Capestrano, san Giuseppe da Copertino, e san Giuseppe da Leonessa. Il 6 aprile 2009, in seguito alla forte scossa di terremoto verificatasi nella citt\u00e0 dell'Aquila, la chiesa ha subito lievi lesioni e alcune crepe sulle mura circostanti risarciti da un lungo restauro e consolidamento statico che ha coinvolto l'intero edificio e la torre campanaria concluso nel 2015."}
{"id": "1214628", "revid": "110157", "url": "https://it.wikipedia.org/wiki?curid=1214628", "title": "Millstatt am See", "text": "Millstatt am See (fino al 2012 Millstatt) \u00e8 un comune austriaco di 3 395 abitanti nel distretto di Spittal an der Drau, in Carinzia; ha lo status di comune mercato (\"Marktgemeinde\"). Si trova sul bordo del lago di Millstatt; vi sorge una celebre abbazia di origini medievali.\nDal suo territorio nel 1889 furono scorporate le localit\u00e0 di Laubendorf, Matzelsdorf e Obermillstatt, che formarono il nuovo comune di Obermillstatt; nel 1973 Obermillstatt \u00e8 stato nuovamente accorpato a Millstatt."}
{"id": "1214633", "revid": "110157", "url": "https://it.wikipedia.org/wiki?curid=1214633", "title": "Oberdrauburg", "text": "Oberdrauburg \u00e8 un comune austriaco di 1 210 abitanti nel distretto di Spittal an der Drau, in Carinzia; ha lo status di comune mercato (\"Marktgemeinde\"). Nel 1964 ha inglobato il comune soppresso di Flaschberg e nel 1973 quello di Zwickenberg.\nOberdrauburg \u00e8 noto per essere stato in parte il set di \"Il mistero della signora scomparsa\", film del 1979 diretto da Anthony Page con Angela Lansbury."}
{"id": "1214638", "revid": "110157", "url": "https://it.wikipedia.org/wiki?curid=1214638", "title": "Obervellach", "text": "Obervellach \u00e8 un comune austriaco di 2 284 abitanti nel distretto di Spittal an der Drau, in Carinzia; ha lo status di comune mercato (\"Marktgemeinde\").\nGeografia fisica.\nObervellach si trova nella M\u00f6lltal e il suo territorio \u00e8 parzialmente compreso nel Parco nazionale Alti Tauri.\nStoria.\n\"Velach\" \u00e8 citato per la prima volta in un documento del X secolo del vescovo di Frisinga Abramo di Gorizia, che govern\u00f2 dal 957 al 993; \u00e8 probabile che il nome derivi dalla parola slovena \"vellach\" (\"bianco\"). Nel XII secolo un signore locale acquis\u00ec il titolo di conte e resse l'attuale territorio comunale; i conti di Gorizia nel 1164 costruirono il castello di Oberfalkenstein e sono citati in documenti del 1256 come proprietari di Obervellach. Nel 1460 il paese pass\u00f2 sotto il dominio degli Asburgo.\nFu una localit\u00e0 mineraria di rilievo nel Basso Medioevo, come attestato dalle monete e dai manufatti d'argento che sono i prodotti storici del luogo. L'estrazione di oro e argento raggiunse l'apice sotto l'imperatore Massimiliano I, nel XVI secolo. Con il declino dell'estrazione dei metalli preziosi, nel XVII secolo, il comune s'impover\u00ec; il rilancio economico si avvi\u00f2 con la scoperta di giacimenti di rame nel Gro\u00dffragant, nel 1689.\nNell'agosto del 1825 l'alpinista viennese Josef Kyselak visit\u00f2 la zona e rest\u00f2 piacevolmente sorpreso, osservando:\nSuccessivamente Kyselak descrisse il sentiero che, attraverso D\u00fcrnwellach, porta a Mallnitz.\nNel 1849 Obervellach divenne sede di un tribunale distrettuale e l'anno successivo fu istituito il comune dal quale nel 1869 furono scorporate le localit\u00e0 di Flattach, Mallnitz e Penk, eretti in comuni autonomi.\nSociet\u00e0.\nSecondo il censimento del 2001 aveva 2 540 abitanti, che sono per il 94,8% cittadini austriaci e per il 2,8 % cittadini tedeschi. L'87% della popolazione \u00e8 cattolica, il 7,6% protestante, l'1% islamica e il resto \u00e8 senza confessione religiosa.\nEconomia.\nA Obervellach si trova una centrale idroelettrica ad alta pressione delle \u00d6sterreichische Bundesbahnen, messa in funzione nel 1929: 3 turbine Pelton forniscono 16 MW grazie a un dislivello di 323 m."}
{"id": "1214640", "revid": "110157", "url": "https://it.wikipedia.org/wiki?curid=1214640", "title": "Sachsenburg", "text": "Sachsenburg \u00e8 un comune austriaco di 1 299 abitanti nel distretto di Spittal an der Drau, in Carinzia; ha lo status di comune mercato (\"Marktgemeinde\"). Nel 1865 ha inglobato il comune soppresso di Pusarnitz, tornato autonomo nel 1889; nel 1973 il comune di Sachsenburg \u00e8 stato a sua volta soppresso e fuso agli altri comuni soppressi di M\u00f6llbr\u00fccke e Pusarnitz per formare il nuovo comune di Lurnfeld, ma \u00e8 tornato autonomo nel 1992.\nAmministrazione.\nGemellaggi.\nSachsenburg \u00e8 gemellata con:"}
{"id": "1214641", "revid": "110157", "url": "https://it.wikipedia.org/wiki?curid=1214641", "title": "Seeboden am Millst\u00e4tter See", "text": "Seeboden am Millst\u00e4tter See (fino al 2011 Seeboden) \u00e8 un comune austriaco di 6 302 abitanti nel distretto di Spittal an der Drau, in Carinzia; ha lo status di comune mercato (\"Marktgemeinde\"). Il 1\u00ba gennaio 1973 ha inglobato il comune soppresso di Lieserhofen."}
{"id": "1214642", "revid": "819238", "url": "https://it.wikipedia.org/wiki?curid=1214642", "title": "Ferrovia di Monterufoli", "text": "La ferrovia di Monterufoli \u00e8 stata una linea ferroviaria italiana che collegava la miniera di Monterufoli alla ferrovia Cecina-Volterra, dalla quale si diramava all'altezza della stazione di Casino di Terra.\nStoria.\nA met\u00e0 del XIX secolo furono effettuate le prime esplorazioni minerarie nella zona a sud-ovest di Volterra, dove emerse la possibilit\u00e0 di trovarvi grandi riserve di lignite, di cui la Rivoluzione Industriale stava divenendo vorace consumatrice. La famiglia Maffei, proprietaria dell'estesa Tenuta di Monterufoli, gi\u00e0 nota per le sue attivit\u00e0 agricole e forestali e per l'estrazione di calcedonio, visto il successo delle esplorazioni affid\u00f2 all'imprenditore Enrico Coioli il compito di avviare la ricerca e l'estrazione dei minerali presenti nell'area. Coioli vi localizz\u00f2 un imponente giacimento di lignite di elevata qualit\u00e0, di cui inizi\u00f2 l'estrazione negli anni Cinquanta dell'Ottocento: un decennio dopo la miniera aveva gi\u00e0 ottenuto un rilievo eccezionale fra i giacimenti di combustibili fossili della Toscana.\nBen presto, tuttavia, ci si rese conto che la ricca miniera di Monterufoli non riusciva ad esprimere il suo pieno potenziale anche a causa dell'isolamento dell'area, lontana dalle pi\u00f9 importanti vie di comunicazione toscane. Per risolvere le difficolt\u00e0 legate al trasporto del materiale estratto che ne conseguivano, si decise di costruire una ferrovia mineraria che si allacciasse alla ferrovia Cecina-Volterra e permettesse di movimentare pi\u00f9 rapidamente la lignite verso Livorno. Nel 1869 la \"Societ\u00e0 Carbonifera di Monterufoli\" si sostitu\u00ec a Coioli nella gestione dell'attivit\u00e0 mineraria della zona; intuite le enormi potenzialit\u00e0 del giacimento, la societ\u00e0 si affrett\u00f2 ad avviare i lavori di costruzione della ferrovia, che si conclusero in due anni con l'apertura all'esercizio avvenuta il 25 aprile 1872.\nScartando l'ipotesi di connettere la linea a Ponteginori per favorire lo spostamento di lignite verso le saline di Volterra, la ferrovia fu raccordata alla linea Cecina-Volterra all'altezza della stazione di Casino di Terra, pi\u00f9 vicina a Livorno. Lunga 17 chilometri, la ferrovia di Monterufoli era percorsa da una locomotiva a vapore trainante 26 vagoni che percorreva l'intero tracciato in un'ora e 15 minuti ed espletava quasi esclusivamente servizio merci, con il trasporto di passeggeri limitato al personale impiegato nella miniera. Costruita a scartamento ordinario, lungo la ferrovia furono erette ben 12 case cantoniere.\nNonostante l'entrata in funzione della ferrovia, l'attivit\u00e0 mineraria non decoll\u00f2 e la \"Societ\u00e0 Carbonifera di Monterufoli\" giunse a rischiare il fallimento; la famiglia Maffei decise pertanto di rilevare prima l'esercizio della ferrovia e poi la gestione dell'intera miniera. Nel frattempo, la linea ferroviaria dimostr\u00f2 di non riuscire a resistere alle frequenti piene del torrente Sterza, tanto che non di rado la circolazione sulla ferrovia doveva essere interrotta in seguito a eventi di questo genere.\nNegli anni a cavallo tra il XIX e il XX secolo la miniera di Monterufoli ebbe vicende alterne, con numerosi fallimenti e passaggi di propriet\u00e0 che comportarono un'estrazione generalmente modesta, tranne che durante la prima guerra mondiale e negli anni immediatamente successivi, quando la miniera conobbe una sorta di et\u00e0 dell'oro. L'intenso sfruttamento di questi periodi, tuttavia, esaur\u00ec rapidamente il giacimento e la miniera venne chiusa gi\u00e0 negli anni Venti del Novecento; stessa sorte tocc\u00f2 all'annessa ferrovia di Monterufoli: divenuta antieconomica e danneggiata dall'ennesima alluvione, nel 1928 fu completamente smantellata.\nCaratteristiche.\nLa linea si originava dalla ferrovia Cecina-Volterra, dalla quale si distaccava a est della stazione di Casino di Terra. Avanzando verso sud il binario della ferrovia di Monterufoli seguiva l'andamento del torrente Sterza per 10 km, incrociandolo per due volte con altrettanti ponti in muratura. In seguito il tracciato si immetteva nella stretta gola del torrente Ritasso, anch'esso superato in due punti con due imponenti ponti ad arco. Dopo 17 km la ferrovia raggiungeva il suo capolinea, posto al centro della Tenuta di Monterufoli.\nStato attuale.\nAd oggi il percorso della ferrovia \u00e8 ancora rintracciabile e percorribile a piedi per lunghi tratti, soprattutto nella sua porzione finale, nelle vicinanze del torrente Ritasso. Sopravvivono tre ponti ad arco che, nonostante versino in condizioni di totale degrado, ben rendono l'idea dello sforzo tecnico ed economico affrontato da costruttori e proprietari al tempo della realizzazione della ferrovia. Altrettanto impressionante \u00e8 una porzione del tracciato interamente scavata a colpi di piccone nella dura roccia che caratterizza la zona. Lungo il percorso della ferrovia sono inoltre tuttora visibili alcuni manufatti come i ruderi di alcune infrastrutture minori e un attrezzo in ferro nei pressi del capolinea, probabilmente utilizzato per caricare la lignite sui vagoni del treno. Rimangono visibili solo due case cantoniere: la prima, vicina alla strada provinciale dei Quattro Comuni, \u00e8 stata ristrutturata e convertita ad abitazione civile, mentre la seconda, nei pressi del capolinea di Monterufoli, \u00e8 ridotta in rovina. L'elegante stazione terminale di Monterufoli \u00e8 stata riqualificata e adibita ad agriturismo."}
{"id": "1214643", "revid": "26415", "url": "https://it.wikipedia.org/wiki?curid=1214643", "title": "Maria Jos\u00e8 di Savoia", "text": ""}
{"id": "1214646", "revid": "767487", "url": "https://it.wikipedia.org/wiki?curid=1214646", "title": "Steinfeld (Austria)", "text": "Steinfeld \u00e8 un comune austriaco di 2 055 abitanti nel distretto di Spittal an der Drau, in Carinzia; ha lo status di comune mercato (\"Marktgemeinde\")."}
{"id": "1214647", "revid": "26415", "url": "https://it.wikipedia.org/wiki?curid=1214647", "title": "Cardinale Tisserant", "text": ""}
{"id": "1214648", "revid": "712828", "url": "https://it.wikipedia.org/wiki?curid=1214648", "title": "Il conquistatore di Shamballa", "text": " \u00e8 un film d'animazione del 2005 diretto da Seiji Mizushima.\nPellicola prodotta dallo studio Bones che funge da conclusione alla prima serie anime di \"Fullmetal Alchemist\", con gran parte dello staff originale che torn\u00f2 a lavorare al film dopo la conclusione della serie animata.\nDue anni dopo gli eventi conclusivi della serie, i due fratelli Edward e Alphonse Elric sono ancora separati in due mondi diversi. Ed \u00e8 finito sulla Terra nell'anno 1923 e si \u00e8 messo a ricercare la missilistica sperando di poter cos\u00ec riavvicinarsi al suo mondo d'origine. Nel frattempo Al continua ad impegnarsi per ricongiungersi col fratello. Le ricerche di Ed attirano le attenzioni della societ\u00e0 di Thule, che cerca di aprire un varco con il suo mondo di origine, credendo che si tratti di Shambala, un luogo leggendario che intende sfruttare a proprio vantaggio.\n\"Il conquistatore di Shamballa\" ha debuttato in Giappone il 23 luglio 2005. Esso fu proiettato per la prima volta in Italia, solamente sottotitolato, il 21 gennaio 2007 all'interno del Future Film Festival, per poi essere doppiato dalla Panini Video il 15 giugno 2007, durante la rassegna \"Visioni d'anime 3\" organizzata dal Museo nazionale del Cinema di Torino. Il film, in seguito alla presentazione a Lucca Comics del novembre 2007, \u00e8 poi uscito in DVD.\nTrama.\nAl termine della serie televisiva, l'alchimista Edward Elric viene prelevato dal suo mondo e condotto forzatamente attraverso il Portale della verit\u00e0 fino a giungere in un universo parallelo, ovvero la Terra nel 1921. Qui Edward \u00e8 basito nel constatare che l'alchimia non funziona mentre scienze e tecnologia hanno avuto uno sviluppo prodigioso. Inoltre il braccio e la gamba che aveva recentemente riacquistato gli sono stati tolti nuovamente e ha quindi ripreso a utilizzare delle protesi metalliche.\nDue anni dopo, a Monaco di Baviera nel 1923, Ed si dedica a studi di missilistica con il suo amico Alfons Heiderich, un giovane che assomiglia ad Alphonse, nella speranza che i razzi possano ricondurlo al suo mondo. Ed soccorre una giovane donna di etnia rom, Noa, dall'essere venduta ad un gruppo di malintenzionati e la ospita per la notte da lui e Alfons. Noa ha il dono della chiaroveggenza e inizia ad avere delle visioni della vita di Ed nel suo mondo originario. Il giorno dopo, Ed si imbatte in Fritz Lang, un regista ebreo controparte di King Bradley; egli persuade Ed ad aiutarlo nella cattura di un drago da usare come ispirazione per il suo prossimo film. Recatosi in un castello dove si dice si trovi il drago, Ed viene attaccato dalla creatura che si rivela essere l'homunculus Envy \"congelato\" in quella forma dopo aver attraversato il Portale. Envy cerca di stritolare Ed fra le fauci ma viene indebolito, immobilizzato e catturato dagli uomini della societ\u00e0 di Thule.\nLa societ\u00e0 di Thule, guidata da Karl Haushofer e Dietlinde Eckart, sfrutta Envy e Hohenheim, il padre di Ed che \u00e8 stato catturato in precedenza, per aprire il Portale che conduce al mondo di Ed, credendolo l'utopica Shambala di cui sono da tempo alla ricerca. Numerosi soldati in armatura vengono inviati attraverso il Portale, giungendo nella citt\u00e0 di Reole come zombie. Al, che si trova casualmente in citt\u00e0, dopo essere stato congedato dall'ormai morente maestra Izumi, li affronta e trasferisce parte della sua anima in tre armature nemiche per aiutarlo in combattimento. Nel frattempo Ed si introduce nel quartier generale della societ\u00e0 di Thule, dove attiva involontariamente un cerchio alchemico riaprendo il Portale. I soldati zombie sconfitti vengono quindi richiamati sulla Terra insieme alle armature con ancora legata l'anima di Al, permettendo ai due fratelli di riunirsi brevemente prima che lo spirito ritorni al suo corpo originale.\nEdward apprende da Lang che la societ\u00e0 di Thule pianifica di sfruttare le armi contenute nel suo mondo per supportare Adolf Hitler nel suo tentativo di colpo di Stato; il ragazzo decide dunque di impedire all'organizzazione di aprire nuovamente il Portale. Tuttavia, sfruttando le doti chiaroveggenti di Noa, la societ\u00e0 di Thule costringe la ragazza a rivelare il metodo di apertura del Portale che ha scoperto leggendo la mente di Ed. Nel frattempo ad Amestris, Al si fa condurre da Wrath nel quartier generale degli homunculus sotto Central City in modo da sfruttare il cerchio alchemico ivi contenuto per aprire il collegamento tra i due mondi. Qui vengono attaccati da un dissennato Gluttony e Wrath si sacrifica per permettere ad Al di aprire il Portale trasmutando i due homunculus. Gluttony e Wrath vengono quindi sacrificati nello stesso istante in cui sulla Terra sono trasmutati Envy ed Hohenheim. Con il Portale aperto, la Eckart guida una flottiglia di aerei verso Amestris, dove ottiene l'abilit\u00e0 di utilizzare l'alchimia; la sete di potere e la paura del diverso, tuttavia, la portano a sferrare un attacco su larga scala a Central City. Con l'aiuto di Alfons, Ed attraversa il Portale a bordo di un aereo a propulsione missilistica, tornando finalmente al suo mondo.\nEdward si riunisce con Al e la loro amica d'infanzia Winry Rockbell, la quale equipaggia il ragazzo con nuovi automail per il braccio e la gamba. Intanto l'esercito di Amestris sembra avere la meglio sui soldati di Eckart. Edward affronta Eckart e quando la donna richiama un gruppo di armature a combattere per lei, Al ne prende il controllo come avvenuto in precedenza e la costringe a ritirarsi. La Eckart ritorna quindi sulla Terra ricoperta dai residui degli esseri del Portale e viene uccisa da un suo subordinato impaurito dal suo aspetto mostruoso. Preoccupato dal pericolo rappresentato dal collegamento tra i due mondi, Ed decide di tornare sulla Terra per sigillare da l\u00ec il Portale, ben conscio che ci\u00f2 avrebbe precluso qualsiasi tentativo di tornare a casa. Disubbidendo alle richieste del fratello, Al chiede a Roy Mustang di chiudere il collegamento ad Amestris e segue Ed sulla Terra per non doversi pi\u00f9 separare da lui. Dopo aver sigillato il Portale, i fratelli Elric lasciano Monaco in compagnia di Noa, decisi a distruggere le armi che Hitler intende utilizzare nel suo attacco e a godersi la loro nuova vita insieme sulla Terra.\nPersonaggi.\nPersonaggi storici.\nNel film compaiono personaggi realmente esistiti, piegati alle esigenze narrative.\nProduzione.\nLa produzione del film venne avviata poco dopo la fine della trasmissione televisiva della serie \"Fullmetal Alchemist\", sebbene la pre-produzione fosse gi\u00e0 in corso dal mese di marzo 2004. A capo del progetto fu posto il regista Seiji Mizushima, che aveva diretto anche la serie anime. Mizushima permise ad una troupe di riprendere la sala conferenze dello studio Bones dove erano esposti tutti i disegni per la produzione della serie e del film e concesse un'intervista in cui descrisse il percorso di lavorazione della pellicola.\nLa prima stesura della sceneggiatura venne svolta da Sho Aikawa per una lunghezza di cento pagine, che si sarebbe tradotta in un film dalla durata superiore alle tre ore. Mizushima e lo staff dovettero quindi tagliare un terzo del copione per renderlo di una lunghezza accettabile. Alcune scene e personaggi vennero rimossi in toto: come ad esempio un personaggio chiamato Steiner che avrebbe potuto vedere le auree e avrebbe ricoperto un ruolo simile a Noa; o una scena in cui Winry Rockbell e Roy Mustang si incontrano davanti alla tomba di Maes Hughes. La sceneggiatura venne ultimata per il mese di ottobre, da cui si pass\u00f2 a realizzare gli storyboard definitivi a inizio novembre. A causa dei tempi ristretti, lo storyboard venne diviso in sei segmenti, ognuno dei quali fu realizzato in parallelo da uno dei registi. Le scene di apertura e di chiusura vennero disegnate da Mizushima; l'introduzione dei cattivi venne affidata a Soichi Masui; della sezione iniziale si occup\u00f2 Shingo Kaneko; Masahiro Ando cur\u00f2 il ritorno a casa di Edward Elric; le scene d'azione furono disegnate da Shinji Aramaki; mentre la battaglia tra Wrath e Gluttony fu opera di Yutaka Nakamura. Durante la produzione, Mizushima ricevette molte pressioni da parte dei responsabili di Aniplex per accelerare il lavoro sugli storyboard.\nTerminata la fase di progettazione, a febbraio 2005, lo staff inizi\u00f2 a lavorare alle animazioni, utilizzando un misto tra cel animation e computer grafica. Settecento fotogrammi dovettero essere ridisegnati durante le due settimane precedenti all'uscita del film. Per promuovere l'uscita del film, nel dicembre 2004 fu realizzato un trailer narrato dalla doppiatrice di Edward Elric, Romi Park. Inoltre furono realizzati tre poster e il 26 dicembre 2004 fu organizzato un \"Fullmetal Festival\" per celebrare la serie televisiva e il film in uscita.\nColonna sonora.\nLa colonna sonora del film \u00e8 stata composta da Michiru Oshima, mentre le sigle di apertura e di chiusura, rispettivamente \"Link\" e Lost Heaven, sono state composte e registrate dal gruppo L'Arc~en~Ciel. Il brano \"KELAS [LET'S-DANCE]\" cantato dalle donne rom mentre Edward e Alfons fanno l'autostop \u00e8 stato composto da Ferenc Sn\u00e9tberger e cantato da Tayo Awosusi. Un CD intitolato \"Fullmetal Alchemist The Movie: Conqueror Of Shamballa Original Soundtrack\", e contenente i 46 brani della colonna sonora del film \u00e8 stato pubblicato il 20 luglio 2005 in Giappone.\nDistribuzione.\nIl film ha debuttato nelle sale giapponesi il 23 luglio 2005, mentre il DVD \u00e8 stato distribuito a partire dal 25 gennaio 2006. Esso fu proiettato per la prima volta in Italia, solamente sottotitolato, il 21 gennaio 2007 all'interno del Future Film Festival, per poi essere doppiato dalla Panini Video il 15 giugno 2007, durante la rassegna \"Visioni d'anime 3\" organizzata dal Museo nazionale del Cinema di Torino. Il film, in seguito alla presentazione a Lucca Comics del novembre 2007, \u00e8 poi uscito in DVD sempre per conto di Panini Video.\nAccoglienza.\n\"Il conquistatore di Shamballa\" debutt\u00f2 al terzo posto al botteghino giapponese, rimanendo nella top ten per tre settimane. Con un incasso di 12,2 miliardi di yen, risult\u00f2 il 21\u00ba film pi\u00f9 redditizio del 2005 in Giappone. Il sito Box Office Mojo riporta per il film un incasso totale di 10 milioni di dollari. Il film venne raccomandato alla nona edizione del Japan Media Arts Festival. Al Tokyo International Anime Fair il film venne premiato nelle categorie animazione dell'anno e miglior musica. Vinse inoltre il \"gran premio 2005 per l'animazione\" al Mainichi Film Concours e il premio come miglior film d'animazione al Fantasia International Film Festival di Montreal.\nLa critica accolse positivamente il film. Theron Martin di Anime News Network trov\u00f2 \"Il conquistatore di Shamballa\" piacevole, dal momento che contiene tutti gli elementi \"che hanno reso grande la serie televisiva\". I pochi elementi della trama che non lo convinsero furono la mancanza di discussioni morali, che erano molto presenti nella serie TV, e il fatto che la storia risultava a tratti meno incisiva dell'anime originale. Chris Johnston di \"Newtype USA\" lo defin\u00ec la perfetta conclusione alla serie televisiva e lo descrisse come \"un finale stimolante, ricco d'azione e straziante\". Jeremy Mullin di IGN gli assegn\u00f2 un punteggio di 9/10 e valut\u00f2 positivamente lo stile grafico, la colonna sonora e la capacit\u00e0 del film di espandere la storia di \"Fullmetal Alchemist\"."}
{"id": "1214651", "revid": "110157", "url": "https://it.wikipedia.org/wiki?curid=1214651", "title": "Winklern", "text": "Winklern \u00e8 un comune austriaco di 1 211 abitanti nel distretto di Spittal an der Drau, in Carinzia; ha lo status di comune mercato (\"Marktgemeinde\"). Dal suo territorio nel 1898 \u00e8 stato scorporato M\u00f6rtschach, eretto in comune autonomo; tra il 1973 e il 1991 M\u00f6rtschach era stato nuovamente aggregato a Winklern."}
{"id": "1214657", "revid": "26415", "url": "https://it.wikipedia.org/wiki?curid=1214657", "title": "Messapica", "text": ""}
{"id": "1214660", "revid": "110157", "url": "https://it.wikipedia.org/wiki?curid=1214660", "title": "Berg im Drautal", "text": "Berg im Drautal (fino al 1965 Berg) \u00e8 un comune austriaco di 1 315 abitanti nel distretto di Spittal an der Drau, in Carinzia. Nel 1864 ha inglobato il comune soppresso di Emberg."}
{"id": "1214662", "revid": "7", "url": "https://it.wikipedia.org/wiki?curid=1214662", "title": "Gran Conestabile", "text": ""}
{"id": "1214668", "revid": "110157", "url": "https://it.wikipedia.org/wiki?curid=1214668", "title": "Dellach im Drautal", "text": "Dellach im Drautal \u00e8 un comune austriaco di 1 624 abitanti nel distretto di Spittal an der Drau, in Carinzia. Nel 1923 la sua frazione di Pfl\u00fcgl \u00e8 stata aggregata al comune di Irschen."}
{"id": "1214670", "revid": "1305772", "url": "https://it.wikipedia.org/wiki?curid=1214670", "title": "KH2", "text": ""}
{"id": "1214672", "revid": "110157", "url": "https://it.wikipedia.org/wiki?curid=1214672", "title": "Flattach", "text": "Flattach \u00e8 un comune austriaco di 1 183 abitanti nel distretto di Spittal an der Drau, in Carinzia. \u00c8 stato istituito nel 1895 per scorporo dal comune di Obervellach."}
{"id": "1214674", "revid": "110157", "url": "https://it.wikipedia.org/wiki?curid=1214674", "title": "Gro\u00dfkirchheim", "text": "Gro\u00dfkirchheim (fino al 1983 D\u00f6llach-Sagritz) \u00e8 un comune austriaco di 1 374 abitanti nel distretto di Spittal an der Drau, in Carinzia. \u00c8 stato istituito nel 1939 con la fusione dei comuni soppressi di D\u00f6llach e Sagritz (che nel 1856 aveva gi\u00e0 inglobato il comune soppresso di Mitten); capoluogo comunale \u00e8 D\u00f6llach."}
{"id": "1214677", "revid": "123443513", "url": "https://it.wikipedia.org/wiki?curid=1214677", "title": "Corso di filosofia in sei ore e un quarto", "text": "Corso di filosofia in sei ore e un quarto (1971) \u00e8 un'opera dello scrittore polacco Witold Gombrowicz.\nStruttura.\nSi tratta di un'antologia di appunti - o se si preferisce un finto manuale - di filosofia frutto delle conversazioni tenute dallo scrittore con la moglie Rita (la quale fungeva da stenografa) e l'amico Dominique de Roux. Si parte dal dubbio assoluto di Cartesio e si arriva al marxismo (che occupa il \"quarto d'ora\" del titolo) passando attraverso le filosofie astratte di Kant e Hegel e di quelle concrete, l'esistenzialismo di Sartre e del suo precursore Kierkegaard.\nDel marxismo Gombrowicz salva alcuni concetti chiave (plusvalore, alienazione e sovrastruttura), bocciandone naturalmente i rimedi. Ma questo \u00e8 una costante dell'opera: ogni sistema filosofico serve a smascherare e a demolire falsit\u00e0 (insegnare alla mosca come fare a uscire dalla trappola come diceva Wittgenstein). Per il resto si limitano a costruire effimere verit\u00e0, rivelandosi tutt'altro che assoluti."}
{"id": "1214680", "revid": "39900", "url": "https://it.wikipedia.org/wiki?curid=1214680", "title": "Heiligenblut am Gro\u00dfglockner", "text": "Heiligenblut am Gro\u00dfglockner \u00e8 un comune austriaco di 1 022 abitanti nel distretto di Spittal an der Drau, in Carinzia. Si trova ai piedi del Gro\u00dfglockner, nel Parco nazionale Alti Tauri; l'appartenenza della vetta del Gro\u00dfglockner (3 798 m s.l.m.) al territorio comunale ne fa, assieme a Kals am Gro\u00dfglockner, il comune austriaco alla maggior altitudine."}
{"id": "1214682", "revid": "1883722", "url": "https://it.wikipedia.org/wiki?curid=1214682", "title": "Live at the Garden", "text": "Live at the Garden \u00e8 il quarto DVD dei Pearl Jam, registrato dal vivo al Madison Square Garden di New York, l'8 luglio 2003 e pubblicato l'11 novembre 2003.\nIl DVD.\nQuesto \u00e8 uno show del Riot Act Tour, il primo con il tastierista Boom Gaspar. Il concerto \u00e8 disponibile anche sul \"bootleg ufficiale\" 7-8-03 - New York, New York. Il video include varie canzoni bonus, includendo quattro montaggi, come anche l'extra Matt Cam (che gi\u00e0 esord\u00ec sul DVD Touring Band 2000), dove \u00e8 possibile vedere e sentire alcune canzoni da una telecamera focalizzata sul batterista Matt Cameron.\nIl DVD contiene un'improvvisazione di Mike McCready su Even Flow, della durata di oltre 5 minuti."}
{"id": "1214686", "revid": "297031", "url": "https://it.wikipedia.org/wiki?curid=1214686", "title": "Osservatorio di Madras", "text": "L'osservatorio di Madras fu fondato dalla \"Compagnia britannica delle Indie orientali\" nella citt\u00e0 di Chennai (allora chiamata Madras) nel 1786. Per oltre un secolo fu il solo osservatorio astronomico di tutta l'India. Tra gli astronomi che ne usufruirono, vanno ricordati Norman Robert Pogson, Michael Topping e John Goldingham. Dal 1899, \u00e8 stato relegato l'uso dell'osservatorio alle ricerche in campo meteorologico.\nIl pilastro di granito alto 15 piedi e pesante 10 tonnellate che sorreggeva l'equipaggiamento in movimento \u00e8 ancora preservato, ed \u00e8 stato intitolato all'architetto che lo ha realizzato, Michael Topping. Incisi sul pilastro vi sono l'anno della sua realizzazione scritto in numeri romani (A.D.MDCCXCII) e altre iscrizioni in Tamil e Telugu."}
{"id": "1214692", "revid": "748037", "url": "https://it.wikipedia.org/wiki?curid=1214692", "title": "Antonio Cavallucci", "text": "Biografia.\nNativo di Sermoneta, nel Lazio, il suo talento artistico venne presto riconosciuto da Francesco Caetani, duca di Sermoneta (1738\u20131810): questi, nel 1765, port\u00f2 con s\u00e9 l'allora tredicenne Cavallucci a Roma, dove egli divenne allievo di Stefano Pozzi e tre anni pi\u00f9 tardi di Gaetano Lapis. Studi\u00f2 disegno presso l'Accademia di San Luca negli anni 1769-1771).\nLa prima opera nota di Cavallucci \u00e8 databile alla met\u00e0 degli anni Sessanta: si tratta di un fregio decorato a tempera nella Casa Cavallucci a Sermoneta. Il primo ritratto da lui eseguito era del suo benefattore, il duca Francesco Caetani: di questo dipinto rimane oggi solo un'incisione del 1772 di Pietro Leone Bombelli (1737\u20131809).\nLa sua prima commissione importante fu la decorazione di cinque stanze di udienza nel Palazzo Caetani a Roma nel 1776, che risolse eseguendo scene mitologiche e allegorie appropriate per ciascuna stanza.\nNei primi anni Ottanta si dedic\u00f2 principalmente al genere della ritrattistica: tra le opere del periodo, un altro ritratto del duca Francesco Caetani e della moglie, Teresa Corsini duchessa di Sermoneta.\nIl dipinto pi\u00f9 importante di questa fase della sua carriera \u00e8 probabilmente \"Le origini della Musica\" (1786), basato sulle illustrazioni del trattato \"Iconologia\" (1593) di Cesare Ripa.\nCavallucci pass\u00f2 al servizio di un nuovo patrono, il cardinale Romoaldo Braschi-Onesti (1753\u20131817), nipote di papa Pio VI: nel 1788 l'artista dipinge i ritratti di cardinale e pontefice. La sua fama cresceva sempre di pi\u00f9, ed egli entr\u00f2 a far parte delle prestigiose Accademia di San Luca (1786), Accademia dell'Arcadia (1788) e Congregazione dei Virtuosi al Pantheon (1788).\nPare che egli sia riuscito a dipingere un ritratto di San Benedetto Giuseppe Labre mentre questi era in estasi, ma \u00e8 pi\u00f9 probabile che Cavallucci lo abbia visto in questa condizione e lo abbia fatto posare nel suo studio in quell'atteggiamento. Negli ultimi anni lavor\u00f2 per il cardinale Francesco Saverio Zelada alla decorazione della chiesa titolare di quest'ultimo, la Basilica dei Santi Silvestro e Martino ai Monti di Roma, dove mor\u00ec nel 1795.\nNella sua pittura egli fu influenzato da Pompeo Batoni e Anton Raphael Mengs, ma nei suoi quadri si avverte anche il gusto nordeuropeo che alla fine del XVIII secolo stava affermandosi a Roma. Tra i suoi allievi vi era il portoghese Domingos Sequeira (1768\u20131837)."}
{"id": "1214709", "revid": "74801", "url": "https://it.wikipedia.org/wiki?curid=1214709", "title": "Antistene", "text": "Biografia.\nDi padre ateniese e madre tracia, Antistene fu allievo di Gorgia e, successivamente, discepolo di Socrate.\nTra i Socratici, Antistene si distinse per l'orgogliosa esibizione della propria povert\u00e0 e per il feroce dibattito contro Platone.\nFond\u00f2, poi, una sua scuola, detta cinica perch\u00e9 i cinici si riunivano nel Cinosarge, il ginnasio ateniese dove erano accettati anche i \"semi-cittadini\" (Antistene era, infatti, in quanto di madre straniera, un meteco). Probabilmente fu maestro di Diogene di Sinope, anche se non se ne hanno prove certe.\nOpere.\nIl \"pinax\" delle numerose opere di Antistene \u00e8 conservato da Diogene Laerzio, nella sezione del VI libro della sua opera dedicata proprio al filosofo ateniese e alla sua scuola. Di esse ci restano una declamazione dal titolo \"Aiace\", un brevissimo discorso (9 paragrafi), sulla rivendicazione dell'eroe di Salamina per le armi di Achille, cui si contrappone, sempre di Antistene, un \"Odisseo\", una risposta in 14 paragrafi: entrambe testimoniano la militanza retorica di Antistene, ricche di figure gorgiane. Delle altre opere abbiamo circa 150 frammenti.\nPensiero.\nIl pensiero antistenico \u00e8 ricostruibile proprio da questi numerosi frammenti e dalla sezione dossografica laerziana, da cui risulta che Antistene nega l'oggettivit\u00e0 sostanziale del concetto socratico, riducendolo a un mero prodotto soggettivo della riflessione dell'uomo sulla realt\u00e0 circostante, disgregando il valore dell'idea platonica: in particolare col suo motto divenuto celebre, \u00abvedo il cavallo ma non la cavallinit\u00e0\u00bb, intende contestare l'essenzialismo di Platone. Ne consegue una forma di nominalismo: la conoscenza della realt\u00e0 \u00e8 limitata al puro nome, che, essendo proprio di ciascun oggetto, vieta di formulare predicazioni, cio\u00e8 giudizi. \nSul piano morale la filosofia di Antistene conduce in due direzioni: da una parte all'attivismo, simboleggiato dalla figura di Eracle, ovvero verso uno strenuo impegno individuale nella pratica della virt\u00f9; dall'altra parte verso un ritorno allo stato di natura, in cui l'uomo tende a liberarsi dei bisogni che eccedono la necessit\u00e0 della sopravvivenza."}
{"id": "1214710", "revid": "293377", "url": "https://it.wikipedia.org/wiki?curid=1214710", "title": "Oakland Clippers", "text": "Gli Oakland Clippers furono un club calcistico statunitense esistito ad Oakland al termine degli anni sessanta. Esordirono nel campionato NPSL I, entrando a far parte, l'anno successivo, nella neonata NASL. Giocavano le loro partite interne nel Oakland Alameda County Coliseum.\nStoria.\nIl club fu fondato nel 1967 per prendere parte al neonato campionato NPSL, che vinse in maniera trionfale, arrivando prima nel girone della \"Western division\" e sconfiggendo poi nella finale i Baltimore Bays con un 4-2 complessivo. L'anno seguente, i Clippers parteciparono con minor fortuna alla prima edizione del campionato NASL, non riuscendo a qualificarsi per i playoff.\nNel 1969 la franchigia venne ridenominata \"California Clippers\" e gioc\u00f2 alcuni incontri d'esibizione. Coinvolta nella crisi economica che colp\u00ec la NASL, non riusc\u00ec a iscriversi al campionato del 1969 e chiuse definitivamente i battenti."}
{"id": "1214726", "revid": "112008090", "url": "https://it.wikipedia.org/wiki?curid=1214726", "title": "Festival internazionale delle sculture di sabbia di Jesolo", "text": "Il Festival internazionale delle sculture di sabbia \u00e8 una gara internazionale di sculture di sabbia che si tiene a Jesolo.\n\u00c8 stato istituito nel 1998, e si tiene ogni estate.\nEdizioni.\nOgni anno dal 2001 la gara presenta un tema."}
{"id": "1214727", "revid": "78273", "url": "https://it.wikipedia.org/wiki?curid=1214727", "title": "Life in mono", "text": ""}
{"id": "1214730", "revid": "112026535", "url": "https://it.wikipedia.org/wiki?curid=1214730", "title": "Reginetta della canzone", "text": "Reginetta della canzone \u00e8 un festival canoro internazionale, ideato dall'impresario e talent scout Giancarlo Conte (1926 - 2008) e presentato per la prima volta a Viareggio nel 1957.\n\u00c8 giunto alla sua 56\u00aa edizione, \u00e8 riservato solo ad aspiranti cantanti di sesso femminile di una et\u00e0 compresa tra i 14 ed i 30 anni ed \u00e8 finalizzato a valorizzare il talento, l'eleganza e la bellezza femminile nel canto.\nIn riferimento ai Festival canori italiani, a quanto risulta, Reginetta della Canzone \u00e8 insieme a quello di Castrocaro Terme il Festival con maggiori edizioni all'attivo dopo quello di Sanremo.\nSul palcoscenico della finale nazionale, negli anni sessanta, si sono succedute ed imposte grandi artisti al femminile quali: Mina, Iva Zanicchi, Orietta Berti, Wilma De Angelis, Lara Saint Paul, Rosanna Fratello, Caterina Caselli. Ancora oggi, sebbene in versione riveduta, il Festival si propone quale fucina di giovani talenti come Arianna Cleri incoronata \"Reginetta della Canzone -Under14\" nel 2009\" e trionfatrice, nel 2011, della trasmissione di Canale 5 \"Io Canto\".\nCalibri importanti come coloro che si sono passati il microfono della conduzione: da Pippo Baudo, Mike Bongiorno, Alighiero Noschese, Corrado Mantoni, Lucio Flauto e Daniele Piombi. Le ultime 7 edizioni sono state presentate da Luca Veneziano, patron del \"Festival Reginetta della Canzone\" i cui diritti di organizzazione e promozione del marchio sono detenuti dall'associazione TITANUS (titanuscasting.it).\nLa Finale Nazionale 2011 si \u00e8 svolta al Teatro Cinema Astra di Pesaro il 24 settembre 2011 nell'ambito dell'evento di interesse nazionale denominato \u201cUniti dalla musica e dalle arti\u201d patrocinato direttamente dalla Presidenza del Consiglio dei Ministri e da: Regione Marche, Provincia di Pesaro e Urbino, Comune di Pesaro, Ministero dell'Istruzione dell'Universit\u00e0 e della Ricerca Conservatorio Statale di Musica Gioachino Rossini ed il sostegno del quotidiano nazionale Il Resto del Carlino. \nL'intero progetto artistico privo di qualsiasi scopo commerciale e pubblicitario, \u00e8 stato organizzato dall'Ass. Titanus in collaborazione con l'Assessorato alle Attivit\u00e0 Economiche, Turismo, Sport, Gioco, Comunicazione e Gestione Eventi Speciali del Comune di Pesaro.\nL'Unit\u00e0 Tecnica di Missione Presidenza del Consiglio dei Ministri ha concesso il logo ufficiale delle celebrazioni del 150\u00ba Anniversario ed ha provveduto ad inserire la manifestazione tra quelle ufficiali organizzate a livello nazionale. \nL'iniziativa \u00e8 stata impreziosita dai premi di rappresentanza inviati dal Presidente della Repubblica Italiana e dalle Presidenze dei due rami del Parlamento Italiano, Camera dei Deputati e Senato della Repubblica.\nLe ultime due edizioni del Festival Reginetta della Canzone (al quale si \u00e8 affiancato il parallelo concorso \"Prince on Stage\" dedicato alle giovani ugole maschili) sono state organizzate nell'ambito di due maratone musicali denominate \"Titanus Festival\", organizzate sempre dall'Ass. Titanus ed entrate nel Guinness World Records. Il record stabilito nel 2010 ha consentito all'associazione Titanus, ed ai 389 artisti protagonisti provenienti da tutte le province italiane, di entrare nel Guinness dei Primati come organizzatrice della \u201cmaratona canora pi\u00f9 lunga del mondo\u201d con 103 ore, 9 minuti e 26 secondi di musica e spettacoli no-stop eseguiti da molteplici artisti. Nel 2011 invece il Guinness World Records \u00e8 stato raggiunto grazie alla maratona canora realizzata dal singolo artista Leonardo Polverelli che ha cantato ininterrottamente per 101 ore, 59 minuti e 15 secondi. Entrambi gli eventi sono stati patrocinati da Regione Marche, Provincia di Pesaro e Urbino, Comune di Pesaro, Ministero dell'Istruzione dell'Universit\u00e0 e della Ricerca Conservatorio Statale di Musica \"Gioachino Rossini\". Le manifestazioni sono state organizzate a sostegno di ANT, AVIS e TELETHON. In entrambe le manifestazioni, Luca Cordero di Montezemolo, Presidente Telethon, ha ringraziato con un Diploma D'Onore il patron Luca Veneziano per aver sostenuto la ricerca scientifica sulle malattie genetiche.\nIl Festival REGINETTA della CANZONE ha continuit\u00e0 annuale, non \u00e8 finalizzato a scopi di lucro ed \u00e8 operativo su tutto il territorio nazionale.\nReginetta della Canzone prevede una prima fase di selezione itinerante sul territorio nazionale ed una fase finale.\nLa fase di selezione itinerante per la 56\u00aa edizione, iniziata a gennaio 2013, comprende anche la selezione delle giovanissime \"Reginette under 14\" ed i talentuosi \"principi\" del Festival \"Prince on Stage\" (ideato da Luca Veneziano nel 1991).\nLa Finale della 56\u00aa Edizione, vinta da Arianna Palazzetti, si \u00e8 tenuta a Pesaro il 6 dicembre 2013 nell'ambito del Progetto artistico della quarta edizione di Titanus Festival dal titolo \"Arte, Cultura e Solidariet\u00e0\", con tema \u201cContaminazioni tra musica e arti, statiche e dinamiche\u201d, a sostegno della campagna di sensibilizzazione raccolta fondi a favore di Telethon per combattere la distrofia muscolare e le malattie genetiche rare\". Sempre nella citt\u00e0 del grande compositore Gioachino Rossini, in data 24 novembre 2013, si \u00e8 tenuta la Finale Under 14 \"Reginetta della Canzone Futura &amp; Prince on stage\" vinta dalla tredicenne Giulia Toschi. Entrambi gli eventi hanno ottenuto il Patrocinio di Regione Marche, Provincia di Pesaro e Urbino, Comune di Pesaro e Assessorato alle Attivit\u00e0 Economiche, Turismo e Sport del Comune di Pesaro. \"Reginette\" e \"Principi\" hanno contribuito ufficialmente alla raccolta fondi in favore di Telethon finanziando la ricerca per combattere la distrofia muscolare e le malattie genetiche rare. Il 21 dicembre 2012 i partecipanti del Festival saliranno sul palco del Teatro Cinema Astra di Pesaro, insieme al direttivo della Titanus, capofila dell'organizzazione, consegnando al Responsabile Telethon il tradizionale \"Assegnone\" con la somma raccolta, superiore a Euro 18.000.\nL'iscrizione al Festival Internazionale Reginetta della Canzone \u00e8, come sempre, gratuita e la finale \u00e8 ad ingresso libero e gratuito per tutta la cittadinanza.\nLe Reginette delle ultime Edizioni.\n56\u00aa Edizione - Pesaro - Arianna Palazzetti \"Reginetta della Canzone 2013\" - Giulia Toschi \"Reginetta della Canzone Under 14\"\n55\u00aa Edizione - Pesaro - Alessia Gorini/Annalisa Cangini \"Reginette della Canzone 2012\" Margherita Principi \"Reginetta under 14\"\n54\u00aa Edizione - Pesaro - Maria Luce Gamboni \"Reginetta della Canzone 2011\"\n53\u00aa Edizione - Pesaro - Lisa Bretani - \"Reginetta della Canzone 2010\"\n52\u00aa Edizione - Pesaro - Annalisa Monticelli - Arianna Cleri \"Reginette della Canzone 2009\"\n51\u00aa Edizione - Pesaro - Francesca Aureli \"Reginetta della Canzone 2008\"\n50\u00aa Edizione - Pesaro - Alberta Saccani \"Reginetta della Canzone 2007\" / Valentina Caltavituro \"Reginetta Emilia-Romagna 2007\"\n49\u00aa Edizione - Riccione - Gloria Cespuglio \"Reginetta della Canzone 2006\"."}
{"id": "1214739", "revid": "1537043", "url": "https://it.wikipedia.org/wiki?curid=1214739", "title": "Liceo ginnasio statale Jacopo Sannazaro", "text": "Il liceo classico \"Jacopo Sannazaro\" \u00e8 uno storico liceo classico di Napoli, situato in via Puccini, a ridosso della funicolare Centrale, nel cuore del quartiere Vomero, che prende il nome da Jacopo Sannazaro (Napoli 1456-1530), poeta e umanista napoletano.\nStoria.\nIl liceo nacque nel 1919 come sezione staccata del liceo \"Vittorio Emanuele\", con il nome provvisorio di regio liceo ginnasio del Vomero e con sede in via Morghen.\nL'anno successivo prese la sua attuale denominazione e il 28 ottobre del 1938 ci fu l'inaugurazione del Liceo nell'attuale sede, che cominci\u00f2 a funzionare nell'anno scolastico 1938-1939\nLa storia del \"Sannazaro\" si intreccia con quella della seconda guerra mondiale. Durante le Quattro giornate di Napoli, nel 1943, esso divenne luogo di incontro e di coordinamento della Resistenza, attorno alle figure di Antonino Tarsia, professore che vi costitu\u00ec il comando dei partigiani il 27 settembre 1943, e Adolfo Pansini, studente ventenne. \u00c8 nella palestra di questo stesso liceo che i corpi dei caduti delle Quattro giornate furono trasportati per la commemorazione, durante la quale il padre di Adolfo Pansini, Eduardo, pronunci\u00f2 un'orazione funebre in memoria del figlio, caduto nei combattimenti, nella quale invitava a continuare la lotta contro gli occupanti. Oggi una lapide sulla facciata del liceo ricorda i nomi dei giovani partigiani uccisi.\nStruttura.\nIl liceo \"Sannazaro\" \u00e8 dotato di un laboratorio di storia e centro di produzione video, oltre ad una biblioteca. Vi sono, infine, un cortile interno e due palestre sotterranee."}
{"id": "1214744", "revid": "7", "url": "https://it.wikipedia.org/wiki?curid=1214744", "title": "Battaglia di Tannenberg (1410)", "text": ""}
{"id": "1214745", "revid": "36426", "url": "https://it.wikipedia.org/wiki?curid=1214745", "title": "Pr\u00f2naos", "text": ""}
{"id": "1214749", "revid": "125587996", "url": "https://it.wikipedia.org/wiki?curid=1214749", "title": "Umiliazione di Canossa", "text": "L'umiliazione di Canossa \u00e8 l'episodio occorso presso il castello Matildico durante la lotta politica che vide contrapposta l'autorit\u00e0 della Chiesa, guidata da Gregorio VII, a quella imperiale di Enrico IV, il quale, per ottenere la revoca della scomunica inflittagli dal papa, fu costretto a umiliarsi attendendo inginocchiato per tre giorni e tre notti innanzi al portale d'ingresso del castello di Matilde, mentre imperversava una bufera di neve, nel gennaio del 1077.\nPremesse storiche.\nIl governo dell'imperatore Enrico IV fu caratterizzato dal tentativo di rafforzare l'autorit\u00e0 imperiale. In realt\u00e0 si trattava di trovare un difficile equilibrio, dovendo assicurarsi da una parte la fedelt\u00e0 dei nobili, senza, dall'altra, perdere l'appoggio del pontefice. Enrico mise in pericolo tutte e due le cose quando decise di assegnare la diocesi di Milano, divenuta vacante. Ci\u00f2 fece scoppiare un conflitto con papa Gregorio VII, che \u00e8 passato alla storia con il nome di lotta per le investiture.\nLa lotta per le investiture.\nQuando Enrico IV nel 1072 invi\u00f2 il conte Eberardo in Lombardia per combattere i patari, nominando il chierico Tedaldo all'arcidiocesi di Milano, scaten\u00f2 un'astiosa e lunga diatriba col papato. Gregorio VII replic\u00f2 con una dura lettera, datata 8 dicembre, nella quale, tra le altre cose, accusava l'imperatore di essere venuto meno alla parola data e aver continuato ad appoggiare i consiglieri scomunicati, mentre al tempo stesso invi\u00f2 anche un messaggio verbale che lasciava capire che la gravit\u00e0 dei crimini, che gli sarebbero stati imputati a questo proposito, lo avrebbe reso passibile non solo del bando da parte della Chiesa, ma anche della deprivazione della corona.\nEnrico non si preoccup\u00f2 affatto e al sinodo di Worms, tenutosi il 24 gennaio 1076, il papa fu dichiarato deposto e ai romani fu chiesto di sceglierne uno nuovo. La reazione di Gregorio arriv\u00f2 il 22 febbraio 1076, quando pronunci\u00f2 la sentenza di scomunica contro l'imperatore, sciogliendo i sudditi dal giuramento di fedelt\u00e0 e desacralizzandone l'impero. L'evento inimic\u00f2 a Enrico IV i principi tedeschi, che nell'ottobre a Tribur gli imposero di ottenere la riconciliazione con il papa entro un anno, fissando inoltre un appuntamento per un'assemblea da tenersi con Gregorio ad Augusta il 2 febbraio dell'anno successivo. Enrico, appena seppe che il papa si apprestava a partire per Augusta, scese in dicembre con il suo esercito in Italia diretto a Roma, mentre Gregorio, avendolo appreso, si rifugi\u00f2 presso il Castello di Canossa, ospite di Matilde di Canossa.\nA Canossa.\nNell'inverno fra il 1076 e il 1077 Enrico e la suocera, la contessa Adelaide di Susa, incominciarono la loro processione penitenziale a Canossa per ottenere la revoca della scomunica da parte di papa Gregorio VII. Con loro vi erano anche il cognato Amedeo II di Savoia e il marchese Alberto Azzo II d'Este. Per tre giorni e tre notti, dal 25 al 27 gennaio 1077, Enrico fu costretto a umiliarsi, dovendo attendere davanti al portale d'ingresso del castello della marchesa Matilde di Canossa d'essere ammesso al cospetto del papa: l'attesa ebbe luogo mentre imperversava una bufera di neve ed Enrico giaceva inginocchiato, a piedi scalzi, vestito con un saio, il capo cosparso di cenere, di fronte al portale chiuso. Solo grazie all'intercessione del padrino, l'abate di Cluny Ugo, e della marchesa Matilde, pot\u00e9 essere ricevuto dal papa il 28 gennaio.\nImpatto storico.\nL'umiliazione di Canossa ebbe un forte effetto morale, ma i risultati pratici furono presto di altro tipo. Rientrato in Germania, Enrico si accorse che l\u00ec non aveva pi\u00f9 seguito. Il 15 marzo a Forchheim i principi tedeschi lo avevano deposto eleggendo in sua vece il cognato Rodolfo di Svevia, che fu incoronato a Magonza dall'arcivescovo Sigfrido. Enrico sconfisse due volte il rivale in battaglia e Gregorio VII il 7 marzo 1080 lo scomunic\u00f2 nuovamente con l'accusa di non aver rispettato i patti di Canossa e di aver impedito lo svolgimento dell'assemblea ad Augusta.\nLa lotta per le investiture prosegu\u00ec con la sconfitta di Rodolfo, che perse la vita in battaglia, la nomina a Bressanone dei vescovi fedeli a Enrico in un concilio convocato da Enrico stesso per il 25 giugno 1080, di un antipapa nella persona di Guiberto, arcivescovo di Ravenna, che assunse il nome di Clemente III, la discesa di Enrico in Italia e la conquista da parte del suo esercito della citt\u00e0 di Roma, con papa Gregorio VII asserragliato in Castel Sant'Angelo.\nQuest'ultimo, per contrastare Enrico e l'antipapa, si alle\u00f2 al normanno Roberto il Guiscardo, non prima di avergli tolto il 29 giugno 1080 a Ceprano la scomunica che gli aveva inflitto sei anni prima per aver invaso il territorio pontificio di Benevento.\nAntonomasia.\nDa quel fatto storico nacque la locuzione \"andare a Canossa\" in riferimento a chi si umilia e/o ammette di aver sbagliato. \nL'espressione assunse un connotato anche politico quando fu adoperata nel 1872 dal cancelliere tedesco Otto von Bismarck, che disse: \"noi non andremo a Canossa, n\u00e9 con il corpo n\u00e9 con lo spirito\" o, in tedesco, \"nach Canossa gehen wir nicht, weder k\u00f6rperlich noch geistig\". In questo modo dichiar\u00f3 inaccettabile qualsiasi interferenza esterna sulle decisioni del II Reich."}
{"id": "1214751", "revid": "287204", "url": "https://it.wikipedia.org/wiki?curid=1214751", "title": "Tardo clan H\u014dj\u014d", "text": "Il fu uno dei pi\u00f9 potenti clan guerrieri del Giappone durante l'epoca Sengoku e domin\u00f2 principalmente nella regione di Kant\u014d.\nIl Clan inizi\u00f2 quando Ise Shinkur\u014d (1432-1519), un ufficiale di alto rango dello shogunato, inizi\u00f2 a conquistare terre e ad accrescere il suo potere all'inizio del XVI secolo.\nI tardi H\u014dj\u014d (ovvero Go-H\u014dj\u014d), che furono detti anche Odawara H\u014dj\u014d dal nome del loro castello di famiglia di Odawara, nella provincia di Sagami, non erano imparentati al primo Clan H\u014dj\u014d. \nFu il figlio di Ise Shinkur\u014d, che, volendo che la sua dinastia avesse un nome pi\u00f9 illustre, scelse H\u014dj\u014d, dal nome della stirpe di reggenti dello shogunato Kamakura, anche perch\u00e9 aveva sposato una donna componente di tale clan H\u014dj\u014d, divenendo cos\u00ec H\u014dj\u014d Ujitsuna. \nLo stesso Ise Shinkur\u014d, dopo la morte, fu poi ribattezzato H\u014dj\u014d S\u014dun. \nIl loro potere crebbe nel corso del XVI secolo e rivaleggi\u00f2 con quello del clan Tokugawa, ma alla fine Toyotomi Hideyoshi sradic\u00f2 il potere degli H\u014dj\u014d nell'assedio di Odawara (1590), esiliando H\u014dj\u014d Ujinao e sua moglie Toku Hime (una figlia di Tokugawa Ieyasu) sul Monte K\u014dya, dove Ujinao mor\u00ec nel 1591. \nTuttavia la famiglia H\u014dj\u014d non cess\u00f2 con la sua morte. H\u014dj\u014d Ujinori, fratello minore di Ujimasa, aveva una profonda amicizia con Tokugawa Ieyasu iniziata quando erano giovani e ostaggi del clan Imagawa. Dopo lo scioglimento del clan H\u014dj\u014d uno stipendio di 10.000 \"koku\" fu garantino a Ujinori da Ieyasu quando gli venne affidato il dominio di Sayama. H\u014dj\u014d Ujimori, erede di Ujinori, fu simbolicamente adottato da Ujinao per continuare la linea di famiglia del clan che rimase a Sayama fino alla restaurazione Meiji."}
{"id": "1214753", "revid": "132266", "url": "https://it.wikipedia.org/wiki?curid=1214753", "title": "Viaggio a Canossa", "text": ""}
{"id": "1214754", "revid": "599013", "url": "https://it.wikipedia.org/wiki?curid=1214754", "title": "Cfm", "text": ""}
{"id": "1214755", "revid": "26244", "url": "https://it.wikipedia.org/wiki?curid=1214755", "title": "Sambucetole", "text": "Sambucetole \u00e8 una frazione del comune di Amelia (TR).\nGeografia fisica.\nSi trova ad un'altezza di 366 , a 9\u00a0km dal capoluogo, ed \u00e8 occupato da circa 251 abitanti (Istat). L'intero territorio presenta una popolazione di circa 600 abitanti.\nSi erge su una collina, con i lati settentrionale e occidentale a strapiombo sulla riva sinistra del fosso Grande. Il territorio ad ovest \u00e8 occupato dalle propaggini della catena dei monti Amerini, culminanti in monte Piglio e dominati dalla presenza del sempreverde leccio, chiamato in dialetto \"elce\", \"licino\" o \"arg\u00ecna\". Ad est si estende un paesaggio collinare dominato dalla presenza di colture a seminativi, tra cui spicca il grano tenero.\nStoria.\nSambucetole, con la sua forma ad esagono tipica dei castelli costruiti in collina, sorge su uno dei tanti colli che si ergono tra Todi ed Amelia lungo l'antica Via Amerina.\nDalla sua posizione strategica, al confine dei possedimenti di Todi e dominante la valle, poteva vigilare e difendere pi\u00f9 facilmente il territorio circostante. Una sola porta permetteva l'accesso al \"Castrum\" che, circondato da mura alte 60 palmi (13,44 m), si innalzava su un dirupo scosceso nella parte a nord, chiamata \"Bussi\" per la notevole presenza di bosso comune.\nOggi la porta non c'\u00e8 pi\u00f9, le mura in parte sono state demolite ed in altre parti sono inglobate nelle abitazioni; rimangono due torri, non molto elevate, a testimonianza del passato. L'unica chiesa \u00e8 dedicata a San Matteo apostolo.\nIl Castello di Sambucetole o, meglio, \"S. Focetoli\", come segnano le carte dell'Archivio storico di Todi (riguardanti il confine di Todi con Amelia), si trova sulla riva sinistra del fosso Grande, a sud di Laguscello.\nNei documenti risalenti al '400 il nome del castrum era \"S. Bucetoli\", in quelli del '600 era nominato \"Sanfocetole\" o \"S. Fucetole\", nell'800 appariva la forma Sambucetole, nome con il quale \u00e8 attualmente indicato.\nUna voce popolare tende oggi ad accreditare la leggenda secondo la quale Sambucetole sarebbe sorta dopo la distruzione di Laguscello, un castello posto a nord di Sambucetole (su un alto colle, sopra il lago detto \"Lagarello\", formato dal Rio Grande) di cui rimangono solo le rovine; tutto questo \u00e8, per\u00f2, privo di fondamento storico.\nInfatti, il castello di Laguscello (da \"Lacus Sceleris\", per le scellerataggini che vi si commettevano, per essere situato in una selva) ha una propria storia, come risulta dal Dizionario Topografico di Giovan Battista Alvi.\nViene citato per la prima volta nel \u201cl'istrumento di terminazione\u201d del 23 giugno 1325 relativo ai confini tra Todi ed Amelia, giunto a noi in due esemplari pergamenacei, inediti, conservati l'uno nell'Archivio Storico del Comune di Todi, Armadio II casella X Confini con Amelia, perg. n. 3 e l'altro nell'Archivio Storico del Comune di Amelia, Diplomatico, perg. n. 63. \nL'atto contiene il resoconto dell'apposizione di 13 termini lungo il confine tra Todi ed Amelia da parte di una commissione mista all'uopo nominata: il secondo termine \u00e8 individuato con riferimento, tra l'altro, alle propriet\u00e0 di tal \"Luccio Angeloni de Sambucetulo\".\nLa seconda attestazione \u00e8 nelle \"Riformanze di Amelia\", ove le citazioni pi\u00f9 antiche del \"castrum Sambucetoli\" sono nelle riformanze del 2 e 14 gennaio 1327: nella prima il Comune di Amelia ordina agli abitanti del castello di riparare il Ponte di San Leonardo, nella seconda chiede a coloro che posseggano una \"casalina\" nel castello di tornarvi a risiedere entro le calende, altrimenti il comune le avrebbe espopriate.\nIn seguito all'assalto apportato a Sismano, il capitano Francesco degli Atti devast\u00f2 Sambucetole per rappresaglia nel 1408.\nIl paese venne poi distrutto dal papalino Paolo Orsini nel 1413, in seguito alla dedizione fatta a Ladislao I d'Angi\u00f2, re di Napoli, in lotta con il Papa.\nNel 1425, il Comune di Amelia decretava di impegnare 25 fiorini (il resto sarebbe stato messo dagli uomini del Castello) per riattare il castrum e richiamare, con un bando, i \"sambucetolani\" assenti, pena la confisca dei beni. Il castrum fu ricostruito e riabitato solo nel 1467-1471, grazie all'impegno di un certo messer Nicolao, il quale, dopo aver manifestato la sua fedelt\u00e0, devozione ed obbedienza alla Magnifica Comunit\u00e0 di Amelia, avrebbe dovuto condurre cinquanta famiglie (rivelatesi alla fine trentaquattro) atte a coltivare i terreni, ad abitare nel Castello di Sanfocetole.\nEconomia.\nNel paese esiste una comunanza nota con il nome di \"Dominio Collettivo di Sambucetole\" fondata nel 1902.\nL'associazione Turistica e Culturale pro loco di Sambucetole organizza durante tutto l'anno, eventi e manifestazione per la valorizzazione del territorio e il mantenimento delle tradizioni\nNella vicina localit\u00e0 di Casalta, si trova un grande allevamento industriale di polli."}
{"id": "1214759", "revid": "112039473", "url": "https://it.wikipedia.org/wiki?curid=1214759", "title": "Ma il portiere non c'\u00e8 mai?", "text": "Ma il portiere non c'\u00e8 mai? \u00e8 una serie televisiva italiana del 2002.\nTrama.\nLa serie narra le vicende del portinaio Aldo Pierleoni e della sua famiglia. Aldo riesce a laurearsi e ad ottenere il titolo di avvocato, ma preferisce non deludere le particolari aspettative del suo defunto padre e della madre Adelaide, che preferirebbero continuasse il ruolo che la famiglia Pierleoni ricopre da generazioni, ovvero occuparsi di un grandissimo stabile del centro di Roma. Con questa decisione tuttavia Aldo delude le aspettative di sua moglie Marisa, che non gradisce rimanere sposata ad un portiere e decide di porre fine al loro rapporto, evidentemente non eccessivamente basato sui sentimenti.\nInizia cos\u00ec un lungo intreccio di storie che coinvolgono Aldo e la sua famiglia allargata composta da fratelli e nipoti, tutti residenti nello stesso appartamento offerto dal condominio a causa di motivi finanziari, che vedono come personaggi secondari anche i pi\u00f9 disparati residenti del palazzo \u2013 tra cui una famosa diva del cinema o un marchese \u2013 ma tutti legate da un'unica storia d'amore che vede protagonisti Aldo e una nuova coinquilina, la giovane Anna.\nEpisodi.\nProdotta da Titanus nel 2000, la serie \u00e8 andata in onda in prima visione in chiaro nell'estate del 2002 su Canale 5, riscuotendo un buon successo."}
{"id": "1214760", "revid": "10125", "url": "https://it.wikipedia.org/wiki?curid=1214760", "title": "Euro 2", "text": ""}
{"id": "1214762", "revid": "9657188", "url": "https://it.wikipedia.org/wiki?curid=1214762", "title": "Bilancio di previsione", "text": ""}
{"id": "1214763", "revid": "75453524", "url": "https://it.wikipedia.org/wiki?curid=1214763", "title": "Euro 1", "text": ""}
{"id": "1214766", "revid": "1772257", "url": "https://it.wikipedia.org/wiki?curid=1214766", "title": "Gordon Freeman", "text": "Gordon Freeman \u00e8 il personaggio principale della serie di videogiochi in prima persona \"Half-Life\". Egli \u00e8 un fisico teorico che \u00e8 stato assunto da poco al \"Black Mesa Research Facility\". La serie \u00e8 nota per non avere filmati \"in-game\" che narrano la storia: tutto \u00e8 visto con gli occhi di Gordon Freeman. Uno dei suoi tratti caratterizzanti \u00e8 di essere estremamente taciturno\nIl nome Freeman venne scelto dalla Valve Corporation in omaggio al vero fisico anglo-statunitense Freeman Dyson.\nBiografia.\nGordon Freeman \u00e8 nato a Seattle. Fin da piccolo la sua ossessione erano i teletrasporti; i suoi eroi da ragazzo erano Albert Einstein, Stephen Hawking e Richard Feynman e le sue materie di studio preferite sono la Fisica Teorica e la Relativit\u00e0. All'inizio del videogioco, Gordon ha 27 anni e si \u00e8 laureato all'universit\u00e0 di Innsbruck (Austria) ed ha ottenuto il PhD al MIT. Successivamente, il suo mentore al MIT, il prof. Isaac Kleiner, ha voluto che Gordon lavorasse a \"Black Mesa\" presso i laboratori di ricerca. Gordon accett\u00f2 l'incarico di ricercatore al laboratorio \"Materiali Anomali\", convinto della sua scelta. Quando Gordon inizi\u00f2 a lavorare, conobbe Barney Calhoun, una guardia di sicurezza, con cui costruir\u00e0 una solida amicizia.\n\"Half-life\".\nQuando ci fu il disastro di \"Black Mesa\", Gordon si trovava nella camera di collaudo per testare un campione di un materiale sconosciuto. L'amministratore Wallace Breen volle che lo spettrometro fosse portato al 105%, per motivi top-secret. Questa scelta port\u00f2 ad una cascata di risonanza che caus\u00f2 l'apertura di un portale dimensionale e alla successiva invasione aliena da una dimensione sconosciuta. L'intera struttura venne devastata da esplosioni e scosse. Conseguentemente perirono diversi scienziati e guardie di sicurezza all'interno della base. Gordon si mise in fuga dal laboratorio, alla ricerca di un'uscita verso la superficie. Durante il difficile percorso all'interno del complesso semidistrutto, con ascensori e sistemi idrici fuori uso, Freeman fronteggi\u00f2 le spaventose creature aliene, uccidendole usando le armi delle guardie di sicurezza ormai senza vita. Poco prima di giungere in superficie, entr\u00f2 in contatto con un gruppo di militari che inaspettatamente aprirono il fuoco contro di lui e contro i pochi scienziati sopravvissuti. La situazione era chiara: i militari non erano arrivati per portare soccorso, ma per eliminare alieni e superstiti, e quindi liquidare la crisi, insabbiandola per sempre. In una fase del gioco si vede che il protagonista viene catturato dai soldati, ma fugge dopo essere stato gettato ancora vivo in un compattatore per rifiuti. Dopo questa rocambolesca fuga, Gordon Freeman raggiunse il complesso Lambda, in una remota zona di Black Mesa. Qui Gordon trov\u00f2 uno scienziato barricato in una piccola sala di controllo. Apprese quindi che esperimenti per il teletrasporto erano attivi gi\u00e0 da tempo. L'energia per tali esperimenti proveniva da un reattore, in quel momento inattivo dopo l'incidente. Gordon riattiv\u00f2 il reattore e il suo sistema di raffreddamento, sperimentando in prima persona il teletrasporto per raggiungere stanze del complesso, altrimenti inaccessibili. Subito dopo un'altra squadra scientifica lo inform\u00f2 che non soltanto erano gi\u00e0 stati effettuati esperimenti di teletrasporto, ma che si era gi\u00e0 a conoscenza dell'esistenza di Xen, il luogo da dove arrivavano le misteriose e letali creature aliene. Era opinione degli scienziati che esistesse su Xen un'entit\u00e0 dotata di intelligenza che in quel momento stava consapevolmente mantenendo aperta la fessura dimensionale. L'eliminazione di questa entit\u00e0, di nome Nihilant, avrebbe posto fine all'invasione. L'unico modo per raggiungere questo obiettivo era che Gordon venisse teletrasportato su Xen. Giunto sul pianeta sconosciuto, il protagonista riusc\u00ec finalmente ad uccidere Nihilant. Successivamente venne catturato da uno strano personaggio con valigetta, il G-Man che lo pose in stasi, fino al successivo capitolo \"Half-Life 2\".\n\"Half-Life 2\".\nPassarono diversi anni dall'incidente di Black Mesa, e finalmente Gordon Freeman usc\u00ec dalla stasi per mano del G-man. Gordon si ritrov\u00f2 su un treno diretto ad una citt\u00e0 sconosciuta: City 17. Qui trov\u00f2 degli strani soldati, i Combine, dall'aspetto sinistro. La citt\u00e0 si present\u00f2 dominata da questi militari e su di essa incombeva una gigantesca costruzione metallica, chiamata \"la Cittadella\", struttura di chiara origine aliena. Da svariati schermi giganti, Gordon seppe che l'amministratore unico della citt\u00e0 era Wallace Breen, ex amministratore di Black Mesa. Dalle testimonianze dei civili e da manifesti sparsi ovunque, apprese che durante la sua stasi la terra era stata invasa dalle forze Combine. Wallace Breen aveva negoziato una pace con gli invasori ed era stato nominato amministratore ad interim dell'intero pianeta. Gordon fu riconosciuto da Barney, una guardia di sicurezza conosciuto tempo addietro a Black Mesa, e subito indirizzato verso il gruppo di resistenza clandestina anti-alieno. Dopo una veloce fuga da una squadra di Combine, Gordon si diresse verso il laboratorio clandestino di Isaac Kleiner, assieme ad Alyx Vance (figlia di Eli Vance suo collega ai tempi di Black Mesa). Nel tentativo di teletrasportare Gordon da Eli, un granchio alieno di nome Lamarr, adottato da Kleiner, provoc\u00f2 un malfunzionamento delle apparecchiature e il protagonista fu costretto ad attraversare una serie di canali sorvegliati dai combine per giungere al laboratorio di Eli. Giunto finalmente a destinazione, mentre si allenava all'uso della pistola gravitazionale, venne sorpreso da un improvviso attacco Combine. A causa del crollo di alcune pareti interne al laboratorio, Gordon fu costretto a fuggire a Ravenholm, una sorta di borgo infestato da Zombi. Qui venne aiutato da un prete chiamato Padre Grigori, che gli spian\u00f2 la strada verso l'uscita, attraverso le vecchie miniere. Una volta all'aperto, Gordon venne a sapere che Eli Vance era stato rapito dai Combine. Si diresse quindi verso l'ex carcere Nova Prospekt dove il dottore era rinchiuso. Dopo aver attraversato la costa ed aver incontrato alcuni uomini della resistenza, Gordon giunse a Nova Prospekt dove cerc\u00f2 di liberare Eli, teletrasportandolo. Ma Judith Mossman, una apparente traditrice della resistenza anti-aliena, cambi\u00f2 i parametri del sistema e invi\u00f2 il Dottor Vance direttamente nella Cittadella. Gordon ed Alyx invece, riuscirono a fuggire pochi secondi prima di essere catturati da un gruppo di soldati Combine e si ritrovarono nel laboratorio del dott. Kleiner. Questo teletrasporto, dell'apparente durata di pochi secondi, era in realt\u00e0 durato una settimana. In questo lasso di tempo i ribelli avevano interpretato l'attacco a Nova Prospekt come un segnale di inizio della rivolta. Per le strade di City 17 si scatenarono continui scontri tra i ribelli e le forze aliene. Per sedare la rivolta questi ultimi misero in campo perfino gli Strider, degli enormi tripodi pesantemente armati con cannoni laser. Durante i combattimenti, Alyx venne rapita dai Combine, mentre Gordon cerc\u00f2 di infiltrarsi con successo nella Cittadella, ma venne catturato e disarmato. A questo punto della storia vi fu un colpo di scena: Judith Mossman liber\u00f2 Eli, Alyx e lo stesso Gordon, mentre Breen cerc\u00f2 di fuggire su un altro pianeta tramite un sistema di teletrasporto alimentato ad energia oscura. Pochi secondi prima che la sua fuga avesse successo, Gordon distrusse il teletrasporto uccidendo Breen, scatenando una terribile esplosione. Ma un istante prima che l'onda d'urto travolgesse Gordon ed Alyx, il tempo si ferm\u00f2 e riapparve il misterioso G-man. Questi mise Freeman ancora una volta in stasi, fino alla prossima situazione di necessit\u00e0.\n\"Half-life 2: Episode One\".\nDopo l'esplosione Gordon si risveglia ai piedi della Cittadella, la cui sommit\u00e0 \u00e8 avvolta dalle fiamme. Dog lo libera dalle macerie ed immediatamente dopo incontra Alyx. Entrambi vengono informati dal dott. Kleiner via radio che la Cittadella sta per esplodere, causando cos\u00ec la distruzione dell'intera City 17. L'unico modo per ritardare l'evento, permettendo agli ultimi civili di evacuare la citt\u00e0, \u00e8 entrare nel reattore e attivare alcuni dispositivi di contenimento che dovrebbero fermarne il collasso. Quindi Gordon, assieme ad Alyx, si dirige nella Cittadella ed attiva con successo il dispositivo di sicurezza. Nel frattempo Alyx recupera una registrazione video della dott.ssa Mossman e altri dati sicuramente importanti ma non ancora identificati. Usciti dalla Cittadella, incontrano Barney e lo aiutano a portare in salvo, a gruppi, i civili, presso una stazione ferroviaria dove c'\u00e8 un treno che li attende. Gordon ed Alyx, essendo ricercati dai Combine, per non attirarli verso i civili, prendono un treno diverso. Mentre si allontanano la Cittadella esplode ed il loro treno viene investito dall'onda d'urto.\n\"Half-life 2: Episode Two\".\nIl treno con il quale si stavano allontanando da City 17 \u00e8 deragliato e Gordon ed Alyx devono proseguire a piedi. Ad una postazione radio contattano White Forest, sede delle forze ribelli, dove si trovano anche Eli Vance, il dott. Kleiner e il dott. Magnusson. Quest'ultimo intuisce che i dati in possesso di Alyx (quelli recuperati dalla Cittadella in Episode One) sono il contatto specifico del portale Combine. Grazie a questi dati \u00e8 possibile emettere un segnale via satellite per chiudere il portale. Arrivare a White Forest diventa adesso la priorit\u00e0 assoluta. Durante il percorso Alyx rimane ferita molto gravemente da un Hunter Combine. Fortunatamente un Vortigaunt recupera il suo corpo e, tramite un rituale che richiede dell'estratto di larva (rubato alla guardiana Formicaleone) e la presenza di un umano (casualmente Gordon), riesce a guarire Alyx. Ripreso il cammino, dopo aver affrontato Hunter, sub\u00ecto agguati da parte dei Combine, attraversato aree infestate dagli zombi, giungono infine a White Forest dove incontrano Eli, il dott. Kleiner e il dott. Magnussons, il principale artefice del razzo nonch\u00e9 inventore di una nuova arma contro gli Strider. La base viene attaccata da un contingente di Strider accompagnati da Hunter, che necessariamente bisogna abbattere per poter lanciare il razzo. Dopo il lancio del razzo e l'attivazione del segnale, \u00e8 subito visibile l'effetto: il grande portale che fuoriusciva dalle rovine della Cittadella si chiude. Ma dopo le esultanze per la riuscita dell'impresa, accade un fatto inaspettato: due Advisor Combine immobilizzano Gordon ed Alyx, e uccidono Eli. Solo grazie all'intervento di Dog, Gordon ed Alyx si salvano.\nGiudizio della critica.\nGordon Freeman divenne presto e rimane ancora uno dei personaggi di videogiochi pi\u00f9 popolare di tutti i tempi. Nel 2008, \"Australian 360 Magazine\" lo posizion\u00f2 al sedicesimo posto della classifica dei migliori eroi per videogiochi per Xbox, commentando che \u00abnessuno ha fatto pi\u00f9 della Valve per aumentare la reputazione dei fisici teorici\u00bb, mentre GameDaily nel 2009 lo prese come esempio per la sua lista dei 25 \"tipi forti e taciturni\" dei videogiochi. Addirittura la rivista statunitense \"Empire\", specializzata di solito in cinema, nel 2010, stil\u00f2 l'elenco dei cinquanta \"Video Game Characters\" pi\u00f9 noti della storia, posizionando Gordon alla prima posizione, subito dopo Mario, motivando la scelta in questo modo: \u00abil personaggio \u00e8 la quintessenza della fantasia geek\u00bb, che \u00ab\u00e8 diventato un'icona dei videogiochi, anche grazie all'apoteosi degli sparatutto in prima persona\u00bb."}
{"id": "1214768", "revid": "287204", "url": "https://it.wikipedia.org/wiki?curid=1214768", "title": "Eve Ensler", "text": "Il successo da drammaturga \u00e8 legato principalmente all'opera \"I monologhi della vagina\", scritta nel 1996 e premiata con un Obie Award nel 1997. I monologhi (tradotti in 35 lingue) sono stati portati in scena a Broadway (con Susan Sarandon, Glenn Close, Melanie Griffith e Winona Ryder) e a Londra (con Kate Winslet e Cate Blanchett) e in altre citt\u00e0 europee. Da questa pi\u00e8ce teatrale \u00e8 nato il V-Day, contro la violenza sulle donne.\nLa Ensler \u00e8 anche poetessa, sceneggiatrice e regista.\nBiografia.\nEbrea di nascita, visse un'infanzia difficile segnata dagli abusi sessuali perpetrati dal padre e dal silenzio della madre sulla vicenda, cosa che la spinse a scappare pi\u00f9 volte da casa e ad abbracciare la causa femminista nell'ambito della lotta agli abusi. Vive a New York dove insegna Drammaturgia all'Universit\u00e0.\nNel 1978 si \u00e8 sposata con Richard McDermott, per poi divorziare da lui dieci anni pi\u00f9 tardi. \u00c8 la madre adottiva dell'attore Dylan McDermott, che ha legalmente adottato quando lui aveva 15 anni e lei 23.\nControversie.\nI \"Monologhi della Vagina\" comprendono una sezione intitolata \"The Little Coochie Snorcher that Could\". Questa parte del dramma, per come venne originariamente messa in scena, fu criticata perch\u00e9 includeva una scena dove una ragazza di 13 anni veniva fatta ubriacare da una donna di 24, che poi aveva un rapporto sessuale con lei. Alla fine di questa parte, la narratrice (la tredicenne stessa, ora cresciuta) ricordava con affetto l'evento, affermando che l'aveva aiutata a svilupparsi e crescere come donna, aggiungendo che \"se \u00e8 stato uno stupro, \u00e8 stato un buon stupro\".\nQuesta sezione fu criticata non solo per aver rappresentato il fatto come un \"buon stupro\", ma anche per aver fatto ricorso a due pesi e due misure dato che altrove nel dramma lo stupro maschile contro le donne viene rappresentato non solo come ingiustificabile, ma anche come l'atto di violenza definitivo contro le donne."}
{"id": "1214769", "revid": "118834", "url": "https://it.wikipedia.org/wiki?curid=1214769", "title": "Monologhi della vagina", "text": ""}
{"id": "1214808", "revid": "767487", "url": "https://it.wikipedia.org/wiki?curid=1214808", "title": "Obadiah Parker", "text": "Gli Obadiah Parker sono un gruppo folk/pop di Scottsdale in Arizona, composto da Mat Weddle, Jessie Young, e Daniel Zehring. Weddle \u00e8 inoltre apparso in un popolare video, diffuso su internet, nel quale suona una cover acustica di \"Hey Ya!\" degli Outkast (contenuta nell'album di debutto)."}
{"id": "1214824", "revid": "9657826", "url": "https://it.wikipedia.org/wiki?curid=1214824", "title": "Diocesi di Ancud", "text": ""}
{"id": "1214832", "revid": "726455", "url": "https://it.wikipedia.org/wiki?curid=1214832", "title": "MuseumsQuartier", "text": "Il MuseumsQuartier (Quartiere dei Musei), o MQ, \u00e8 un complesso museale di Vienna.\nSituato nel distretto di Neubau, occupa un'area di 60.000\u00a0m\u00b2 e contiene al suo interno edifici barocchi e di architettura moderna. Costituisce uno dei dieci complessi dedicati all'arte pi\u00f9 grandi del mondo. \nStoria.\nOriginariamente era il complesso delle scuderie di corte, destinato ad ospitare fino a 600 cavalli e 200 carrozze. Il progetto dell'edificio venne affidato nel 1713 dall'imperatore Carlo VI all'architetto Johann Bernhard Fischer von Erlach. Dopo il decesso di quest'ultimo, avvenuto nel 1723, il progetto venne portato alla sua completa esecuzione dal figlio Joseph Emanuel nel 1725.\nTuttavia il progetto originario non venne realizzato appieno. Fischer senior aveva fra l'altro previsto anche una monumentale \"piscina\" per cavalli e un anfiteatro per esibizioni di caroselli. Ci\u00f2 nonostante si trattava di una delle pi\u00f9 grandi scuderie d'Europa. Nelle sue famose \"Briefe eines Eipeldauers an seinen Herrn Vetter in Kakran \u00fcber d'Wienstadt\" di fine del XVIII secolo, il poeta austriaco Joseph Richter scrive meravigliato che \u00ab...nella residenza ove stanno i cavalli dell'imperatore essi sono meglio alloggiati dell'imperatore stesso\u00bb.\nDurante le guerre napoleoniche vi furono numerose distruzioni (i francesi sotto attacco avevano posto qui la sede della loro difesa e venivano bombardati dalla citt\u00e0). In seguito furono elaborati precisi progetti per una ricostruzione delle scuderie, che presero forma concreta nel 1829. Anche durante la rivoluzione del 1848 vi furono numerose devastazioni e conseguenti restauri, finch\u00e9 nel 1850 il capomastro di corte Leopold Mayer costru\u00ec il maneggio in stile neobarocco. Gi\u00e0 ai tempi della Monarchia asburgica vi erano stati dei ripensamenti sull'opportunit\u00e0 di ridurne le dimensioni e costruirvi accanto un altro edificio monumentale. Tuttavia i progetti di Gottfried Semper, sviluppati in tal senso, non vennero mai concretizzati. \nDopo la fine della prima guerra mondiale e il crollo dell'Impero austro-ungarico le scuderie persero il loro scopo originario e gran parte del fabbricato venne dismessa.\nNel 1921 l'area venne inizialmente destinata ad ospitare fiere e mostre e conseguentemente i fabbricati ristrutturati e rinominati. \nDietro il maneggio invernale fu eretta una grossa sala. Tra il 1940 e il 1945 palazzo della fiera ebbero luogo numero manifestazioni propagandistiche del regime nazista. Nel 1946 riprese la funzione fieristica del complesso. \nNegli anni ottanta vi furono svariati dibattiti sulla destinazione migliore per il complesso e dall\"86 prese corpo l'dea di farne sede di musei. Seguirono numerose polemiche a proposito dei progetti proposti per la ristrutturazione, finch\u00e9 nel 1998 ebbero inizio i lavori, che si conclusero nel 2001 e il 29 giugno di quell'anno il complesso museale venne aperto.\nIl complesso \u00e8 per il 75% di propriet\u00e0 del Governo federale austriaco e per il restante 25% del Comune di Vienna.\nIl museo.\nAll'interno del complesso si trovano i seguenti musei:\nIl MuseumsQuartier ospita anche il \"Tanzquartier Wien\", dove si svolgono spettacoli di danza e musica."}
{"id": "1214836", "revid": "146644", "url": "https://it.wikipedia.org/wiki?curid=1214836", "title": "Stazione scientifica Sejong", "text": ""}
{"id": "1214837", "revid": "146644", "url": "https://it.wikipedia.org/wiki?curid=1214837", "title": "Stazione Sejong", "text": ""}
{"id": "1214838", "revid": "146644", "url": "https://it.wikipedia.org/wiki?curid=1214838", "title": "Base Sejong", "text": ""}
{"id": "1214839", "revid": "146644", "url": "https://it.wikipedia.org/wiki?curid=1214839", "title": "King Sejong Station", "text": ""}
{"id": "1214840", "revid": "146644", "url": "https://it.wikipedia.org/wiki?curid=1214840", "title": "King Sejong Base", "text": ""}
{"id": "1214841", "revid": "146644", "url": "https://it.wikipedia.org/wiki?curid=1214841", "title": "Base King Sejong", "text": ""}
{"id": "1214842", "revid": "146644", "url": "https://it.wikipedia.org/wiki?curid=1214842", "title": "Stazione King Sejong", "text": ""}
{"id": "1214843", "revid": "146644", "url": "https://it.wikipedia.org/wiki?curid=1214843", "title": "Stazione king Sejong", "text": ""}
{"id": "1214844", "revid": "146644", "url": "https://it.wikipedia.org/wiki?curid=1214844", "title": "Base king Sejong", "text": ""}
{"id": "1214846", "revid": "73843", "url": "https://it.wikipedia.org/wiki?curid=1214846", "title": "Stazione Kohnen", "text": "La stazione Kohnen (in tedesco \"Kohnen-Station\") \u00e8 una base antartica estiva tedesca intitolata a Heinz Kohnen, gi\u00e0 direttore del dipartimento di logistica dell'Alfred-Wegener-Institut.\nUbicazione.\nLocalizzata ad una latitudine di 75\u00b000' sud e ad una longitudine di 00\u00b004' est a 2 892 metri di altezza, la base si trova nell'entroterra della costa della principessa Martha (Terra della regina Maud). La stazione sorge sullo stesso luogo della stazione Filchner di cui utilizza alcune strutture.\nInaugurata l'11 gennaio 2001 la base pu\u00f2 ospitare sino ad un massimo di 28 persone. La struttura dipende sia amministrativamente che logisticamente dalla stazione Neumayer che si trova a 757 km di distanza, sulla linea di costa. A seconda delle condizioni meteorologiche un convoglio impiega dai 9 ai 14 giorni per collegare le due basi. Per questo motivo vengono organizzati anche rifornimenti aerei che utilizzano una pista di atterraggio nei pressi della base.\nAttivit\u00e0.\nLa stazione ha come principale scopo quello di fornire appoggio logistico per i campi di perforazione organizzati all'interno del progetto EPICA (\"European Project for Ice Coring in Antarctica\"). La base possiede inoltre una stazione meteorologica."}
{"id": "1214847", "revid": "146644", "url": "https://it.wikipedia.org/wiki?curid=1214847", "title": "Base Kohnen", "text": ""}
{"id": "1214848", "revid": "146644", "url": "https://it.wikipedia.org/wiki?curid=1214848", "title": "Kohnen-Station", "text": ""}
{"id": "1214849", "revid": "146644", "url": "https://it.wikipedia.org/wiki?curid=1214849", "title": "Kohnen Station", "text": ""}
{"id": "1214850", "revid": "146644", "url": "https://it.wikipedia.org/wiki?curid=1214850", "title": "Kohnen station", "text": ""}
{"id": "1214851", "revid": "146644", "url": "https://it.wikipedia.org/wiki?curid=1214851", "title": "Kohnen base", "text": ""}
{"id": "1214852", "revid": "146644", "url": "https://it.wikipedia.org/wiki?curid=1214852", "title": "Kohnen Base", "text": ""}
{"id": "1214856", "revid": "56620", "url": "https://it.wikipedia.org/wiki?curid=1214856", "title": "Lo spirito dei morti veglia", "text": "Lo spirito dei morti veglia (\"Manao tupapau\") \u00e8 un dipinto del pittore francese Paul Gauguin, realizzato nel 1892 e conservato all'Albright-Knox Art Gallery di Buffalo.\nDescrizione.\nSentendosi nauseato dal decadente scalpitio della \"vie moderne\" Gauguin nel 1891 abbandon\u00f2 la mondanit\u00e0 scatenata di Parigi e si rifugi\u00f2 a Tahiti, in Polinesia, alla ricerca di luoghi dalla bellezza paradisiaca e dal primitivismo mistico ed esotico. Nel felice e fecondo primo soggiorno tahitiano il pittore ebbe una relazione sentimentale con Teha'amana, una giovane ragazza dalla \u00abbellezza animale del primo giorno\u00bb e dagli occhi teneri e ingenui animata anche da una brillante intelligenza.\nL'opera raffigura proprio Teha'amana distesa prona su un letto disfatto, terrorizzata dall'oscurit\u00e0 che la avvolge. \u00c8 nuda: la sua carnagione morbida e ambrata rifulge con una gamma di colori caldi e mediterranei, e il suo abito adamitico rinvia a gloriosi modelli dell'arte occidentale, primi fra tutti la \"Venere\" di Giorgione e, soprattutto, l'\"Olympia\" di Manet. Lo stesso Gauguin aveva potuto ammirare \u00ab\"La Belle Olympia\" che tanto scandalo caus\u00f2 negli anni passati\u00bb all\"'Exposition Universelle\" del 1889: mentre, tuttavia, Manet intendeva dipingere una prostituta con crudo realismo, Gauguin con \"Manao tupapau\" volle \u00abcollaudare una pratica artistica visceralmente fondata sul colore evocativo di sentimenti puri, e su un sintetismo formale frutto non pi\u00f9 di un'estemporanea impressione della realt\u00e0, ma di una meditata, visionaria, fantastica e iperdecorativa figurazione\u00bb (Larcan). Non vi \u00e8 nulla di erotico in questo nudo femminile, tanto che gli attributi della sua femminilit\u00e0 - il pube e il seno - sono preclusi alla vista dell'osservatore, schiacciati come sono sul lenzuolo.\nCon questa \u00abOlympia oceanica\u00bb, poi, Gauguin intende anche documentare i culti e i costumi tahitiani in un'epoca in cui tale societ\u00e0 era avvelenata dall'annessione alla Francia e dall'ingerenza del cattolicesimo, religione secondo il pittore improntata a una tavola di valori antivitale e antitetica allo stato di natura. Stando al giudizio di Gauguin, infatti, il cattolicesimo mediante la nozione di \u00abpeccato\u00bb avrebbe inibito la danza, la musica e gli altri impulsi primari del popolo tahitiano, nonch\u00e9 corrotto le sorgenti naturali della gioia e del piacere. \u00abTeha\u2019amana non conosce pi\u00f9 la storia della sua gente n\u00e9 i suoi d\u00e8i\u00bb osserva Melania Mazzucco \u00absolo gli spiriti malvagi, che brulicano ovunque e possono manifestarsi in ogni istante\u00bb. Teha'amana, infatti, non riusciva a dormire a luci spente senza che la sua immaginazione prendesse il sopravvento. Il ventaglio di interpretazioni veicolate dal quadro, dunque, si allarga, e comprende anche le irrazionali paure sofferte dalla ragazza. Non a caso, sulla sinistra, incombe un demone minaccioso circondato da un'aureola che sprigiona tenui fasci di luce, che si irradiano riverberando sui fosforescenti fiori di anona e illuminando l'interno della stanza: \u00e8 un \"tupapau\", uno spirito dei morti. La fisionomia del \"tupapau\" ricorda gli idoli incas, giavanesi e cambogiani o, magari, gli ermetici tiki polinesiani scolpiti in legno e pietra che tanto lo avevano affascinato.\nCon la sua presenza intimidatoria, pertanto, il demone sembra alludere all'ineluttabilit\u00e0 della morte e, contemporaneamente, all'inconoscibilit\u00e0 del momento in cui essa giunger\u00e0, nonch\u00e9 al peso opprimente con cui essa incombe sulla vita umana. Quest'interpretazione \u00e8 favorita dal titolo tahitiano del dipinto, \"Manao tupapau\", il quale \u00e8 volutamente ambiguo e si pu\u00f2 tradurre sia in \u00abLei pensa allo spirito dei morti\u00bb che in \u00abLo spirito dei morti pensa a [veglia su di] lei\u00bb. Di seguito riportiamo la descrizione che Gauguin forn\u00ec dell'opera in \"Genesi di un quadro\":"}
{"id": "1214859", "revid": "124798300", "url": "https://it.wikipedia.org/wiki?curid=1214859", "title": "Wiener Staatsoper", "text": "La Wiener Staatsoper \u00e8 il pi\u00f9 celebre teatro di Vienna. Inaugurato nel 1869 come \"Opera di Corte\" (\"Wiener Hofoper\"), \u00e8 anche uno degli edifici principali della citt\u00e0, detto \"Erste Haus am Ring\" (La prima casa sulla Ringstra\u00dfe). \nNel 1920 con la caduta della Monarchia asburgica e la nascita della Prima repubblica austriaca assunse l'attuale denominazione.\nTra i membri della sua orchestra vengono scelti gli elementi per la Wiener Philharmoniker.\nStoria.\nL'edificio venne annunciato nel 1860 come il primo di una serie di edifici monumentali della Ringstrasse, grazie ad un controverso \"fondo di espansione urbana\" viennese.\nAl concorso per la progettazione parteciparono numerosi nomi di spicco dell'architettura dell'epoca, ma alla fine del 1861 vennero accolti i piani di costruzione, in stile neorinascimentale, degli architetti August Sicard von Sicardsburg e Eduard van der N\u00fcll, residenti in loco nel 6\u00ba Distretto (\"Bezirk\"). \nIl Wiener Hofoper da 2.260 posti venne inaugurato il 25 maggio 1869 con il \"Don Juan\" di Mozart, in tedesco, alla presenza di Francesco Giuseppe I d'Austria ed Elisabetta di Baviera.\nIl successivo 30 maggio nel Hofoperntheater va in scena \"Romeo e Giulietta\", il 3 giugno \"La muette de Portici\", il 10 giugno \"Fidelio\", il 17 giugno \"Guglielmo Tell\", il 10 luglio \"Les Huguenots\", il 21 settembre \"Il trovatore\", il 27 ottobre \"Fra Diavolo\" in tedesco, il 20 novembre \"Armida\", il 12 dicembre \"Le proph\u00e8te\" ed il 30 dicembre \"Martha\".\nNel 1870 avviene la prima assoluta di \"Judith\" di Franz Doppler e nel 1875 di \"Die K\u00f6nigin von Saba\" di Karl Goldmark dirette da Johann von Herbeck, nel 1877 di \"Der Landfriede\" di Ignaz Br\u00fcll, nel 1880 di \"Der Ritterschlag\" di Hermann Riedel, nel 1881 di \"Der Rattenf\u00e4nger von Hameln\" di Joseph Hellmesberger, nel 1886 di \"Morgana\" di Hellmesberger jr ed il successo di \"Merlin\" di Goldmark con Hans Richter, nel 1888 di \"Die Puppenfee\" di Joseph Bayer, nel 1889 di \"Il vassallo di Szigeth\" di Smareglia, nel 1892 di Ritter P\u00e1sm\u00e1n di Strauss jr, del successo di \"Werther\" di Massenet e di \"Signor Formica\" di Eduard Sch\u00fctt, nel 1894 di \"Mirjam oder Das Maifest\" di Richard Heuberger e di \"Dea\" di Pollione Ronzi e nel 1896 del successo di \"Das Heimchen am Herd\" di Goldmark.\nDal 1897 al 1907 il teatro ha avuto il suo primo periodo di splendore con Gustav Mahler che ha anche cambiato le scenografie in stile Art Nouveau.\nNel 1900 avviene la prima assoluta di \"Es war einmal...\" di Alexander von Zemlinsky e nel 1901 di \"Das klagende Lied\" di Mahler.\nNel 1902 ha luogo il grande successo della prima di \"Feuersnot\" di Richard Strauss.\nNel 1903 avviene la prima assoluta di \"Das gl\u00e4serne Herz\" di Zemlinsky diretta da Ferdinand L\u00f6we, nel 1906 di \"Lob des hohen Verstandes\" di Mahler e nel 1907 di \"Fernando\" di Franz Schubert.\nNel 1908 avviene la prima assoluta di \"Ein Winterm\u00e4rchen\" di Goldmark e di \"Die B\u00fcrgschaft\" di Schubert e nel 1910 di \"Der Musikant\" di Julius Bittner dirette da Felix Weingartner.\nNel 1911 avviene la prima assoluta di \"Der Bergsee\" di Bittner, nel 1912 di \"Aphrodite\" di Max von Oberleithner con Maria Jeritza, di \"Des Teufels Grossmutter\" di Oskar Nedbal e di \"Die Prinzessin von Tragant\" di Oscar Straus, nel 1913 di \"Das Spielwerk und die Prinzessin\" di Franz Schreker e nel 1914 \"Notre Dame\" di Franz Schmidt.\nNel 1916 avviene il successo della prima di Ariadne auf Naxos diretta da Franz Schalk con la Jeritza e Lotte Lehmann e nel 1918 di \"Jen\u016ffa\" di Leo\u0161 Jan\u00e1\u010dek diretta da Schalk con la Jeritza e la Lehmann.\nGli anni dal 1938 al 1945 sono stati un capitolo oscuro della storia del teatro. Sotto i nazisti, molte persone furono cacciate, perseguite ed uccise e molte opere non potevano essere eseguite.\nVerso la fine della seconda guerra mondiale, il 12 marzo 1945, il teatro venne quasi completamente distrutto da un bombardamento americano. La sezione frontale, che era stata murata per precauzione, rimase intatta, cos\u00ec come il foyer, con gli affreschi di Moritz von Schwind, lo scalone principale, il vestibolo e la sala da t\u00e8. Sala e palcoscenico furono per\u00f2 distrutti dalle fiamme insieme a quasi tutto l'arredamento e oggetti di scena per pi\u00f9 di 120 opere con circa 150.000 costumi. La Staatsoper venne temporaneamente ospitata presso la Wiener Volksoper dal 1\u00ba maggio 1945 con \"Le nozze di Figaro\" diretta da Josef Krips con Sena Jurinac ed al Theater an der Wien dal 6 ottobre 1945 con Fidelio diretto da Krips con Anton Dermota.\nIl Segretario di Stato per i Lavori Pubblici Julius Raab il 24 maggio 1945 ha annunciato che la ricostruzione del Teatro dell'Opera di Stato di Vienna sarebbe dovuta iniziare immediatamente.\nNel 1946 il Cancelliere dell'Austria Leopold Figl decise la ricostruzione del teatro da 2.260 posti.\nLa sua riapertura, il 5 novembre 1955 (dopo il Trattato di Stato austriaco), dieci anni dopo l'attacco aereo, fu celebrata con il \"Fidelio\" di Beethoven diretto da Karl B\u00f6hm con Martha M\u00f6dl, Paul Sch\u00f6ffler e Dermota, trasmessa nella prima diretta della televisione austriaca ORF, fu sentita dai viennesi come atto simbolico per celebrare l'indipendenza del loro paese alla presenza del Segretario di Stato statunitense John Foster Dulles.\nAdesso la \"Haus am Ring\" simboleggia soprattutto la fama di Vienna come metropoli della musica: l'elenco dei suoi direttori passati comprende nomi illustri tra cui Gustav Mahler, Richard Strauss, Karl B\u00f6hm e Herbert von Karajan. Vi si tiene anche il Wiener Jazzfest dove si esibiscono star della scena jazzistica internazionale.\nTra i titoli maggiormente rappresentati Le nozze di Figaro ha avuto 1167 recite (dal 1870 al 2016), Carmen (opera) 1030 recite (dal 1875 al 2016), Tosca (opera) 1024 recite (dal 1910 al 2016), Aida 1011 recite (dal 1874 al 2016), Der Rosenkavalier 991 recite (dal 1911 al 2016), Fidelio 931 recite (dal 1869 al 2016), Die Zauberfl\u00f6te 917 recite (dal 1941 al 2016) e Der Fliegende Holl\u00e4nder 833 recite (dal 1871 al 2015)."}
{"id": "1214860", "revid": "287204", "url": "https://it.wikipedia.org/wiki?curid=1214860", "title": "P\u00fcssi", "text": "P\u00fcssi (in tedesco \"Neu-Isenhof\") \u00e8 un ex comune dell'Estonia situato nella contea di Ida-Virumaa, nell'Estonia nord-orientale; classificato come comune urbano, nel 2013 \u00e8 stato accorpato, insieme a Maidla, nel comune di L\u00fcganuse.\nPiccolo centro industriale, sorge nei pressi della linea ferroviaria San Pietroburgo-Tallinn, a 142 km da Tallinn e a 68 da Narva; si estende su una superficie di 2,1 km\u00b2 e secondo il censimento del 2006 contava 1.837 abitanti."}
{"id": "1214861", "revid": "287204", "url": "https://it.wikipedia.org/wiki?curid=1214861", "title": "Sillam\u00e4e", "text": "Sillam\u00e4e \u00e8 una citt\u00e0 dell'Estonia nord-orientale, nella contea di Ida-Virumaa. Affacciata sul Golfo di Finlandia, conta una popolazione di circa 16.500 abitanti, in larga maggioranza di lingua ed etnia russe, in quanto costruita durante l'Occupazione sovietica delle repubbliche baltiche, periodo in cui era, al pari di Paldiski, una Citt\u00e0 chiusa e non visitabile poich\u00e9 sito militare: ospitava impianti per la produzione di materiale nucleare.\nGeografia fisica.\nSillam\u00e4e \u00e8 una citt\u00e0 della costa meridionale del Golfo di Finlandia, situata a 172\u00a0km ad est di Tallinn and 25\u00a0km dalla frontiera russa.\nStoria.\nDopo la Seconda guerra mondiale, Sillam\u00e4e diventa un importante centro industriale destinato alla produzione di materiale bellico destinato all'Unione sovietica. Inizialmente, l'area era destinata alla produzione di uranio dalla locale estrazione di argilla petrolifera. \nEd \u00e8 proprio durante il periodo di occupazione sovietica in Estonia, che Sillam\u00e4e diviene una citt\u00e0 chiusa, alla stregua di Los Alamos negli Stati Uniti. L'accesso alla citt\u00e0 era controllato e tutto quello che avveniva era strettamente tenuto segreto.\nSillam\u00e4e non appariva sulle mappe ufficiali, gli abitanti della citt\u00e0 non potevano spostarsi senza preventiva autorizzazione e naturalmente tutta l'attivit\u00e0 industriale era coperta da segreto militare.\nSi dice che la prima bomba atomica sovietica sia stata creata dall'uranio estratto a Sillam\u00e4e, anche se la notizia non ha trovato riscontro da parte di esperti o documenti ufficiali.\nIn un primo momento, l'uranio veniva estratto nella stessa localit\u00e0, successivamente veniva importato da alcune localit\u00e0 del Blocco Orientale, in particolar modo dalla Cecoslovacchia.\nNel 1982, inizia l'attivit\u00e0 di reazione di elementi combustibili.\nNel dicembre 1989 i processi industriali con uranio sono fermati. L'impianto viene privatizzato nel 1997 e ridenominato \u201cAS Silmet\u201d. Attualmente \u00e8 impegnato nella lavorazione di metalli rari.\nSi stima che la struttura, conosciuta anche come Impianto metallurgico Sillam\u00e4e, abbia prodotto durante i quaranta anni di attivit\u00e0 pi\u00f9 di 100.000 tonnellate di uranio per quasi 70.000 armi atomiche, operando in completa segretezza per alcuni decenni.\nGeografia antropica.\nUrbanistica.\nIl centro di Sillam\u00e4e \u00e8 costruito durante l'epoca staliniana, durante gli anni quaranta e cinquanta. Ancora oggi le abitazioni, la loro architettura in stile neoclassico, con arricchimenti e simbologie comuniste, rispecchiamo lo stile di impronta staliniana.\nEconomia.\nIndustria.\nL'Unione Sovietica inizi\u00f2 l'estrazione e produzione dell'uranio nella citt\u00e0 segreta di Sillam\u00e4e nel 1947. Nel periodo 1947\u20131952, 270\u00a0000 tonnellate di \"Dictyonema Shale\", un tipo particolare di argillite petrolifera e di scisto bituminoso, era estratta da un'area di 5 ettari lungo la scogliera di T\u00fcrsam\u00e4e, vicino Sillam\u00e4e.\nLo procedura di selezione dell'uranio nella fabbrica metallurgica di Sillam\u00e4e era iniziata nel 1948. Si stima che l'uranio in forma elementare ottenuto dal concentrato prodotto dall'argilla petrolifera era pari 22,5 tonnellate.\nUna raccolta molto piccola, meno dello 0.1%, a testimonianza di una tecnologia ancora primitiva e peraltro il risultato era che larga parte dell'uranio veniva lasciato nei rifiuti solidi industriali. Questa produzione talmente insufficiente che la fabbrica venne presto riconvertita alla produzione di altre materie prime necessarie alle attivit\u00e0 atomiche. \nDal 1950 al 1977, l'uranio in forma di minerale, pi\u00f9 di quattro milioni di tonnellate, era ottenuto dall'Asia centrale e dall'Europa dell'Est, prevalentemente dalla Cecoslovacchia e dalla Germania dell'Est. \nUna stima dell'uranio elementare nel concentrato U3O8 prodotto dagli impianti di Sillam\u00e4e era di circa 25\u00a0000 tonnellate.\nDal 1971 al 1989, le materie prime a base di uranio erano unicamente importate dopo aver ricevuto un pre-trattamento. Si calcola che l'uranio in forma elementare prodotto dal concentrato U3O8 sia stato pari a 74.000 tonnellate. Si debbono aggiungere, dal 1982 al 1989, altre 1350 tonnellate di UO2, contenenti una percentuale variabile del 40\u201380% di uranio, importate anch'esse in Estonia.\nNel 1970 era iniziato il lavoro con i derivati del processo di Loparite ottenuti dalla penisola di Kola. La Loparite \u00e8 un concentrato di tantalio, niobio, ed altri metalli, che pu\u00f2 produrre anche uranio e torio. Molti di questi componenti chimici sono tuttavia tossici e si trovano ancora a Sillam\u00e4e.\nDocumenti sovietici confiscati dalle autorit\u00e0 estoni nell'estate 1994 confermano che l'impianto di Sillam\u00e4e erano uno dei sedici attivi in tutta l'Unione Sovietica per il processo di produzione di combustibile nucleare. I documenti, i quali sono stati definiti \"attendibili\" dal Ministero Estone degli affari esteri.\nIl deposito di scorie nucleari.\nUna grande quantit\u00e0 di minerali e concentrati sono finiti nelle scorie solidificate, depositate in una discarica vicino Sillam\u00e4e, vicino alla costa del Golfo di Finlandia \nNei primi anni di produzione, i residui industriali dell'argilla petrolifera erano addirittura stati gettati direttamente nel Mar Baltico. Il processo di raccolta dell'Uranio si \u00e8 interrotto a Sillam\u00e4e solo nel 1989.\nLa discarica radioattiva di Sillam\u00e4e contiene 6,3 milioni di tonnellate di scorie radioattive e tossiche, situate ad appena 500 metri ad ovest della fabbrica stessa ed a circa 1200 metri ad ovest delle aree residenziali di Sillam\u00e4e. \nLa sua costruzione e riempimento \u00e8 stata interessata da una serie di fasi.\nTre aree di discarica sono concentrate in una zona di un 1/3 di chilometro quadrato. Gli argini sono costruiti di sabbia e non esiste alcuna protezione al filtraggio delle sostanze nel mare.\nSono vari istituti internazionali, a denunciare il deposito come una fonte di grande pericolo per il Golfo di Finlandia. Una bomba ecologica per la quale nel 2000 \u00e8 stato avviato un costoso progetto, a livello internazionale, per la sua messa in sicurezza.\nTurismo.\nVicino alla cittadina, si trovano spiagge ed una stazione termale (Toila e Narva-J\u00f5esuu), usate durante il periodo di occupazione sovietica dai membri del partito comunista e dai loro leader.\nInfrastrutture e trasporti.\nPorti.\nDal 2005, grazie a finanziamenti europei, \u00e8 stato aperto un porto marittimo a Sillam\u00e4e e dal 2006 ci sono collegamenti regolari fra Sillam\u00e4e e Kotka, in Finlandia.\nSport.\nLa citt\u00e0 vanta un club che milita in Meistriliiga, il massimo campionato calcistico estone, il Kalev Sillam\u00e4e."}
{"id": "1214867", "revid": "1862310", "url": "https://it.wikipedia.org/wiki?curid=1214867", "title": "Alaj\u00f5e", "text": "Alaj\u00f5e (in tedesco Allaj\u00f6ggi) era un comune rurale dell'Estonia nord-orientale, nella contea di Ida-Virumaa. \nNel 2017 il comune si \u00e8 fuso con Iisaku, Illuka, M\u00e4etaguse e Tudulinna nel nuovo comune di Alutaguse.\nIl territorio comunale si estendeva dal Golfo di Finlandia fino al Lago Peipsi, sulla cui sponda settentrionale sorgeva il capoluogo amministrativo del comune, l'omonima localit\u00e0 (in estone \"k\u00fcla\"). Le spiagge sabbiose del lago costituiscono una popolare meta turistica.\nAl centro del distretto \u00e8 il villaggio di Alaj\u00f5e (151 residenti), il quale si trova a 44\u00a0km di distanza da J\u00f5hvi. I residenti sono principalmente occupati nei settori del turismo e della pesca. La pi\u00f9 importante realt\u00e0 produttiva \u00e8 la O\u00dc Peipsi Grupp.\nLocalit\u00e0.\nOltre al capoluogo, il comune comprende altre 6 localit\u00e0:"}
{"id": "1214868", "revid": "767487", "url": "https://it.wikipedia.org/wiki?curid=1214868", "title": "Aseri", "text": "Aseri (in tedesco Assern) era un comune rurale dell'Estonia nord-orientale, nella contea di L\u00e4\u00e4ne-Virumaa (prima del 2017 faceva parte della contea di Ida-Virumaa). Il centro amministrativo del comune era l'omonimo borgo (in estone \"alevik\"). Nel 2017 \u00e8 stato inglobato nel comune di Viru-Nigula.\nDista 18\u00a0km da P\u00fcssi, 30\u00a0km da Kohtla-J\u00e4rve e 125\u00a0km da Tallinn.\nGeografia fisica.\nLa superficie complessiva di Aseri \u00e8 pari a 61,7\u00a0km\u00b2, di cui: il 30% sono foreste, 41,5% terreni non coltivati, 11,4% sono aree naturalistiche, ed il restante 17,1% per altri utilizzi.\nLocalit\u00e0.\nIl centro principale \u00e8 l'abitato di Aseri, dove risiedono 1948 abitanti. \nOltre al capoluogo, il comune comprende 8 frazioni (in estone \"k\u00fcla\"), alcune delle quali indicate anche con il nome in tedesco:\nDa vedere.\nLa localit\u00e0 di Kalvi risale al 1196, ma il castello Kalvi Mois \u00e8 del 1914. Attualmente \u00e8 utilizzato come struttura alberghiera."}
{"id": "1214873", "revid": "773636", "url": "https://it.wikipedia.org/wiki?curid=1214873", "title": "Chiesa di San Giovanni Battista (Sansepolcro)", "text": "La chiesa di San Giovanni Battista \u00e8 un edificio sacro che si trova in via Giovanni Buitoni 9 a Sansepolcro.\nLa chiesa documentata fin dal 1126 come propriet\u00e0 dell'abbazia benedettina di Marzano, situata nella diocesi di Citt\u00e0 di Castello, presso il confine con quella di Arezzo. Nel medioevo era detta anche San Giovanni d'Afra, perch\u00e9 costruita nei pressi di una reglia alimentata dall'acqua del torrente Afra.\nNel 1496 papa Alessandro VI la conferisce a Andrea della Valle, scrittore dei brevi apostolici, che di l\u00ec a poco sar\u00e0 eletto vescovo e in seguito, da papa Leone X, creato cardinale.\nDella primitiva costruzione \u00e8 il portale in pietra della facciata con iscrizione coeva che indica un rifacimento nel 1381, coperta dall'affresco sulla lunetta con la \"Predicazione di San Giovanni\" di Antonio Picconi (oggi non pi\u00f9 visibile).\nAttualmente \u00e8 sede del Museo della vetrata.\nOpere gi\u00e0 in loco.\nPer questa chiesa, oggi sconsacrata, fu eseguito da Piero della Francesca il \"Battesimo di Cristo\", acquistato nel 1858 dalla \"National Gallery\" di Londra, che era inserito nel polittico di Matteo di Giovanni (oggi al Museo civico)."}
{"id": "1214875", "revid": "62244", "url": "https://it.wikipedia.org/wiki?curid=1214875", "title": "1. deild 1990 (Islanda)", "text": "La 1. deild 1990 fu la 79\u00aa edizione della massima serie del campionato di calcio islandese disputata tra il 19 maggio e il 15 settembre 1990 e conclusa con la vittoria del Fram, al suo diciottesimo titolo.\nCapocannoniere del torneo fu H\u00f6r\u00f0ur Magn\u00fasson (FH) con 13 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 2. deild karla.\nLe squadre qualificate alle coppe europee furono tre: i campioni alla Coppa dei Campioni 1991-1992, la seconda alla Coppa UEFA 1991-1992 e i vincitori della coppa nazionale alla Coppa delle Coppe 1991-1992."}
{"id": "1214876", "revid": "62244", "url": "https://it.wikipedia.org/wiki?curid=1214876", "title": "1. deild 1991 (Islanda)", "text": "La 1. deild 1991 fu la 80\u00aa edizione della massima serie del campionato di calcio islandese disputata tra il 20 maggio e il 14 settembre 1991 e conclusa con la vittoria del V\u00edkingur, al suo quinto titolo.\nCapocannonieri del torneo furono Gu\u00f0mun\u00f0ur Steinsson (Fram) e H\u00f6r\u00f0ur Magn\u00fasson (FH) con 13 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 2. deild karla.\nLe squadre qualificate alle coppe europee furono tre: i campioni alla UEFA Champions League 1992-1993, la seconda alla Coppa UEFA 1992-1993 e il vincitore della coppa nazionale alla Coppa delle Coppe 1992-1993."}
{"id": "1214877", "revid": "124928720", "url": "https://it.wikipedia.org/wiki?curid=1214877", "title": "1. deild 1992 (Islanda)", "text": "La 1. deild 1992 fu la 81\u00aa edizione della massima serie del campionato di calcio islandese disputata tra il 23 maggio e il 13 settembre 1992 e conclusa con la vittoria del \u00cdA, al suo tredicesimo titolo.\nCapocannoniere del torneo fu Arnar Gunnlaugsson (\u00cdA) con 15 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 2. deild karla.\nLe squadre qualificate alle coppe europee furono tre: i campioni alla UEFA Champions League 1993-1994, la seconda alla Coppa UEFA 1993-1994 e il vincitore della coppa nazionale alla Coppa delle Coppe 1993-1994."}
{"id": "1214878", "revid": "110157", "url": "https://it.wikipedia.org/wiki?curid=1214878", "title": "1. deild 1993 (Islanda)", "text": "La 1. deild 1993 fu la 83\u00aa edizione della massima serie del campionato di calcio islandese disputata tra il 23 maggio e il 25 settembre 1993 e conclusa con la vittoria del \u00cdA, al suo quattordicesimo titolo e secondo consecutivo.\nCapocannoniere del torneo fu \u00feordur Gu\u00f0jonsson (\u00cdA) con 19 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 2. deild karla.\nLe squadre qualificate alle coppe europee furono tre: i campioni e la seconda alla Coppa UEFA 1994-1995 e il vincitore della coppa nazionale alla Coppa delle Coppe 1994-1995."}
{"id": "1214879", "revid": "110157", "url": "https://it.wikipedia.org/wiki?curid=1214879", "title": "1. deild 1994 (Islanda)", "text": "La 1. deild 1994 fu la 83\u00aa edizione della massima serie del campionato di calcio islandese disputata tra il 23 maggio e il 24 settembre 1994 e conclusa con la vittoria del \u00cdA, al suo quindicesimo titolo e terzo consecutivo.\nCapocannoniere del torneo fu Mihajlo Biber\u010di\u0107 (\u00cdA) con 14 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 2. deild karla.\nLe squadre qualificate alle coppe europee furono quattro: i campioni alla UEFA Champions League 1995-1996, la seconda alla Coppa UEFA 1995-1996, il vincitore della coppa nazionale alla Coppa delle Coppe 1995-1996 e un'ulteriore squadra alla Coppa Intertoto 1995."}
{"id": "1214881", "revid": "110157", "url": "https://it.wikipedia.org/wiki?curid=1214881", "title": "1. deild 1995 (Islanda)", "text": "La 1. deild 1995 fu la 84\u00aa edizione della massima serie del campionato di calcio islandese disputata tra il 23 maggio e il 23 settembre 1995 e conclusa con la vittoria del \u00cdA, al suo sedicesimo titolo e quarto consecutivo.\nCapocannoniere del torneo fu Arnar Gunnlaugsson (\u00cdA) con 15 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 2. deild karla.\nLe squadre qualificate alle coppe europee furono quattro: i campioni e la seconda alla Coppa UEFA 1996-1997, il vincitore della coppa nazionale alla Coppa delle Coppe 1996-1997 e un'ulteriore squadra alla Coppa Intertoto 1996."}
{"id": "1214883", "revid": "110157", "url": "https://it.wikipedia.org/wiki?curid=1214883", "title": "1. deild 1996 (Islanda)", "text": "La 1. deild 1996 fu la 85\u00aa edizione della massima serie del campionato di calcio islandese disputata tra il 23 maggio e il 29 settembre 1996 e conclusa con la vittoria del \u00cdA, al suo diciassettesimo titolo e quinto consecutivo.\nCapocannoniere del torneo fu R\u00edkhar\u00f0ur Da\u00f0ason (KR) con 14 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 2. deild karla.\nLe squadre qualificate alle coppe europee furono quattro: i campioni alla UEFA Champions League 1995-1996, la seconda alla Coppa UEFA 1997-1998, il vincitore della coppa nazionale alla Coppa delle Coppe 1997-1998 e un'ulteriore squadra alla Coppa Intertoto 1997."}
{"id": "1214884", "revid": "110157", "url": "https://it.wikipedia.org/wiki?curid=1214884", "title": "\u00darvalsdeild 1997", "text": "La \u00darvalsdeild 1997 fu la 86\u00aa edizione della massima serie del campionato di calcio islandese disputata tra il 19 maggio e il 27 settembre 1997 e conclusa con la vittoria del \u00cdBV, al suo secondo titolo.\nCapocannoniere del torneo fu Tryggvi Gu\u00f0mun\u00f0sson (\u00cdBV) con 19 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 1. deild karla.\nLe squadre qualificate alle coppe europee furono quattro: i campioni alla UEFA Champions League 1998-1999, la seconda alla Coppa UEFA 1998-1999, il vincitore della coppa nazionale alla Coppa delle Coppe 1998-1999 e un'ulteriore squadra alla Coppa Intertoto 1998.\nClassifica finale.\nLegenda:\nNote:"}
{"id": "1214886", "revid": "796098", "url": "https://it.wikipedia.org/wiki?curid=1214886", "title": "Cittadella di Spandau", "text": "La Cittadella di Spandau (\"Zitadelle Spandau\") \u00e8 l'unica fortezza sopravvissuta a Berlino nonch\u00e9 una delle pi\u00f9 vecchie strutture presenti nella citt\u00e0.\nPosizione.\nLa cittadella sorge alla confluenza dei fiumi Sprea ed Havel, vicino alla strada \"Am Juliusturm\", fondata dal popolo slavo degli Evelli. Si trova pressoch\u00e9 al centro del quartiere e del distretto di Spandau, e non lontana dalla citt\u00e0 vecchia (\"Altstadt Spandau\"). La fortezza venne utilizzata occasionalmente e fino a met\u00e0 dell'Ottocento come prigione; diversamente da quanto diffuso da diverse guide turistiche gli ex-gerarchi nazisti non erano detenuti nella cittadella.\nI condannati al primo Processo di Norimberga a pene detentive - tra i quali particolarmente noti furono Albert Speer e Rudolf Hess - vennero reclusi nel Carcere di Spandau (1876-1987), situato nel quartiere di Wilhelmstadt, a una distanza di tre chilometri dalla cittadella.\nLa struttura, oltre ad avere collegamenti d'autobus, \u00e8 servita anche dalla metropolitana (linea U7), alla fermata omonima \"Zitadelle Spandau\".\nStoria.\nLa cittadella fu costruita come fortezza difensiva per l'allora citt\u00e0 di Spandau, in un punto strategico. Ha un torrione a base stellata, terminato nel 1578 da Francesco Chiaramella de Gandino e Rocco Guerrini, che trae ispirazione da edifici italiani similari. Le quattro punte del bastione si chiamano \"Brandeburg\" (\"Brandeburgo\"), \"K\u00f6nig\" (\"re\"), \"K\u00f6nigin\" (\"regina\", che ospita un museo di storia municipale locale) e \"Kronprinz\" (\"principe della corona\").\nNel XII secolo, dove ora sorge la cittadella, vi era una fortezza di cui resiste soltanto lo \"Juliusturm\", che serv\u00ec da prigione nel XIX secolo. Questi in seguito custod\u00ec il bottino di guerra che la Francia dovette pagare all'Impero tedesco dopo essere stata sconfitta nella guerra franco-prussiana del 1870-1871.\nDurante la Guerra dei trent'anni (1618-1648) essa costitu\u00ec una fabbrica di munizioni e, nella seconda guerra mondiale (1939-1945), un deposito di gas venefici. Negli ultimi anni \u00e8 diventata un museo ed uno fra i maggiori punti di ricezione turistica di Berlino. La fortezza ospita d'inverno una colonia di circa 10.000 pipistrelli, che \u00e8 possibile osservare nei sotterranei grazie a un percorso appositamente studiato. Sono presenti anche le statue sopravvissute della Siegesallee."}
{"id": "1214887", "revid": "125875292", "url": "https://it.wikipedia.org/wiki?curid=1214887", "title": "Chiesa di San Lorenzo (Sansepolcro)", "text": "La chiesa di San Lorenzo \u00e8 un edificio sacro che si trova in via Santa Croce 2 a Sansepolcro.\nStoria e descrizione.\nFu eretta nel 1556 assieme all'attiguo monastero per ospitare le monache benedettine rimaste senza sede dopo l'abbattimento dei borghi esterni alla nuova cinta muraria (1554), nel luogo gi\u00e0 occupato dalla Confraternita della Croce e dall'Ospedale di Santa Maria al Fondaccio.\nLa facciata presenta un elegante portico cinquecentesco che corre in parte anche sul fianco sinistro.\nL'interno conserva sull'altare maggiore un capolavoro della pittura manierista, il \"Compianto sul Cristo deposto\" di Rosso Fiorentino (1528), coronato da una lunetta di Raffaellino del Colle con \"Dio Padre benedicente\" (1527).\nDopo la soppressione napoleonica il monastero fu trasformato nell'Orfanotrofio femminile Schianteschi; successivamente anche l'Asilo Infantile Nomi-Collacchioni \u00e8 stato ospitato nell'edificio.\nNelle due strutture, dal 1919 al 1984, hanno prestato servizio le Suore della Carit\u00e0, dette di Maria Bambina.\nOggi vi ha sede un ufficio di volontariato per gli immigrati e un ospizio per anziani gestito dalla Diocesi, nel quale operano le Suore Francescane Figlie della Misericordia."}
{"id": "1214889", "revid": "108218545", "url": "https://it.wikipedia.org/wiki?curid=1214889", "title": "Altstadt Spandau", "text": "La Altstadt Spandau (\"citt\u00e0 vecchia di Spandau\") \u00e8 il centro storico medievale del quartiere Spandau di Berlino.\nLa \"Altstadt\" \u00e8 stata restaurata negli anni ottanta ed \u00e8 oggi un'area pedonale e commerciale molto frequentata.\nUna rete di stradine e vicoletti caratterizza la zona insieme a case tardomedioevali. Spandau, infatti, risale al 1197 ed \u00e8 pi\u00f9 antica della stessa Berlino. La casa pi\u00f9 vecchia della capitale \u00e8 una casa gotica risalente all'inizio del XVI secolo: la si pu\u00f2 vedere in Breite Stra\u00dfe 32."}
{"id": "1214890", "revid": "767487", "url": "https://it.wikipedia.org/wiki?curid=1214890", "title": "Chiesa di San Michele Arcangelo (Paradiso dei Cappuccini)", "text": "La chiesa di San Michele Arcangelo \u00e8 un edificio sacro che si trova in localit\u00e0 Paradiso a Sansepolcro.\nFu eretta nel 1611 assieme all'adiacente convento dei Cappuccini per iniziativa di diverse persone pie di Sansepolcro e in special modo della famiglia Magioni. Venne consacrata dal vescovo di Sansepolcro Girolamo Incontri nel 1611.\nL'altare maggiore custodisce una sorprendente tela raffigurante il \"Paradiso\", pi\u00f9 nota come il \"Paradiso dei Cappuccini\", firmata dal frate cappuccino Paolo Piazza da Castelfranco (1608).\nIl convento \u00e8 stato lasciato dai Cappuccini della provincia Toscana nell'anno 2012. Nel 2014 vi si era insediata una comunit\u00e0 di monache benedettine olivetane e il 29 settembre 2015 il nuovo monastero, intitolato a San Bernardo Tolomei \u00e8 stato inaugurato dal vescovo diocesano, Mons. Riccardo Fontana, con l'intervento anche dell'abate generale della Congregazione olivetana e del priore generale della Congregazione camaldolese, ma l'esperienza \u00e8 finita nel novembre 2019 con la soppressione del monastero da parte della Santa Sede."}
{"id": "1214892", "revid": "848247", "url": "https://it.wikipedia.org/wiki?curid=1214892", "title": "Mauerpark", "text": "Il Mauerpark \u00e8 un parco di Berlino. Si trova nel quartiere di Prenzlauer Berg, al confine con Gesundbrunnen.\nStoria.\nLa decisione di adibire ad area verde l'ex \u00abstriscia della morte\u00bb del muro di Berlino fu presa subito dopo la riunificazione tedesca.I lavori, condotti su progetto dell'architetto Gustav Lange, terminarono nel 1994. L'area era precedentemente occupata (fino al 1961) da una stazione merci, la \"Nordg\u00fcterbahnhof\", che inizialmente fu, col nome di Nordbahnhof, uno dei terminal ferroviari cittadini.\nUn tratto di muro di circa 30 metri \u00e8 stato conservato all'interno del parco, luogo di libera manifestazione artistica dei \"Writers\" e di espressione della \"Street art\" .\nCaratteristiche.\nAttualmente il parco \u00e8 molto frequentato, non solo nei mesi estivi: tutte le domeniche vi si tiene infatti un grande mercato delle pulci, che attira molti turisti e residenti in cerca di affari.Nell'area si trova anche la \"Max-Schmeling-Halle\", un palazzetto utilizzato per eventi musicali e sportivi.\nA fianco del \"Mauerpark\" si trova il complesso sportivo \"Friedrich-Ludwig-Jahn-Sportpark\", con un grande stadio."}
{"id": "1214895", "revid": "6923", "url": "https://it.wikipedia.org/wiki?curid=1214895", "title": "Impianto frenante", "text": ""}
{"id": "1214897", "revid": "228587", "url": "https://it.wikipedia.org/wiki?curid=1214897", "title": "Convento dei Cappuccini", "text": ""}
{"id": "1214898", "revid": "78273", "url": "https://it.wikipedia.org/wiki?curid=1214898", "title": "Convento dei Cappuccini (Sansepolcro)", "text": ""}
{"id": "1214899", "revid": "1543377", "url": "https://it.wikipedia.org/wiki?curid=1214899", "title": "Ciclismo ai Giochi della XXIII Olimpiade", "text": ""}
{"id": "1214901", "revid": "1543377", "url": "https://it.wikipedia.org/wiki?curid=1214901", "title": "Ciclismo ai Giochi della XXII Olimpiade", "text": ""}
{"id": "1214902", "revid": "1543377", "url": "https://it.wikipedia.org/wiki?curid=1214902", "title": "Ciclismo ai Giochi della XXI Olimpiade", "text": ""}
{"id": "1214903", "revid": "964", "url": "https://it.wikipedia.org/wiki?curid=1214903", "title": "Convento dei Cappuccini (Torino)", "text": ""}
{"id": "1214904", "revid": "1543377", "url": "https://it.wikipedia.org/wiki?curid=1214904", "title": "Ciclismo ai Giochi della XX Olimpiade", "text": "Le competizioni di ciclismo dei Giochi della XX Olimpiade si svolsero dal 31 agosto al 4 settembre 1972 al velodromo \"Olympia-Radstadion\" per le competizioni su pista mentre le competizioni su strada si svolsero nei giorni 29 agosto e 7 settembre 1972 a Monaco di Baviera.\nCome a si sono disputate sette prove."}
{"id": "1214910", "revid": "834", "url": "https://it.wikipedia.org/wiki?curid=1214910", "title": "Vez", "text": ""}
{"id": "1214916", "revid": "533647", "url": "https://it.wikipedia.org/wiki?curid=1214916", "title": "Lima (fiume)", "text": ""}
{"id": "1214918", "revid": "767487", "url": "https://it.wikipedia.org/wiki?curid=1214918", "title": "Carnosaur - La distruzione", "text": "Carnosaur - La distruzione (\"Carnosaur\") \u00e8 un film del 1993 diretto da Adam Simon e Darren Moloney, tratto dall'omonimo romanzo di John Brosnan nel 1984. \nIl film ha avuto due seguiti: \"Carnosaur 2\" nel 1995, e \"\" nel 1996.\nTrama.\nNei laboratori della \"Eunice\", ditta che lavora sul DNA dei polli per migliorarne la qualit\u00e0 della carne, la dottoressa Jane Tiptree, convinta che l'uomo sia il cancro del pianeta, crea in laboratorio dei dinosauri carnivori per uccidere gli abitanti di una tranquilla cittadina. I primi a farne le spese sono un addetto ai lavori e un autista.\nIntanto, l'ex medico alcolizzato \"Doc\" Smith, adesso guardiano in una miniera della \"Eunice\", sventa il sabotaggio da parte di un gruppo di ambientalisti che vorrebbero bloccare i lavori (poich\u00e9 sta per essere distrutto un ambiente naturale). Riesce comunque a catturare uno di loro, Ann \"Thrush\". I due diventano ben presto amanti. Nel mentre, il deinonychus mutante continua a fare le sue vittime: dopo aver ucciso brutalmente due ragazzi e una ragazza (il cui padre, che \u00e8 il capo della Tiptree, verr\u00e0 sbranato da un Tyrannosaurus), il mostro uccide i manifestanti che si erano incatenati alle ruspe.\nDoc, scoperta la carneficina, decider\u00e0 di indagare e riuscir\u00e0 ad entrare nel laboratorio della dottoressa dove scoprir\u00e0 che la Tiptree ha prodotto un virus che fa partorire uova di dinosauro a tutte le donne. In seguito Doc riuscir\u00e0 a prendere un antidoto, dopo essere stato inseguito dal T-Rex e dopo aver visto morire la Tiptree a causa di un dinosauro che lei stessa aveva partorito.\nIntanto, lo sceriffo del posto, incuriosito dalle parole di un medico e dopo aver scoperto che la sua stessa moglie \u00e8 affetta dalla malattia, andr\u00e0 alla ricerca del deinonychus per ucciderlo: ci riuscir\u00e0 ma pagher\u00e0 anche lui con la vita.\nDopo aver somministrato l'antidoto a \"Thrush\", Doc si scontrer\u00e0 con il Tyrannosaurus rex in una rocambolesca lotta dalla quale egli uscir\u00e0 vittorioso. Lui e la sua fidanzata per\u00f2 verranno uccisi da alcuni soldati mandati sul posto dal Pentagono, che aveva scoperto la storia del virus.\nProduzione.\nIl film fu girato in una settimana pur di uscire nelle sale prima di \"Jurassic Park\", in modo da sfruttarne il successo: non a caso, il produttore \u00e8 Roger Corman, regista e produttore di molti B-movies degli anni Cinquanta, Sessanta, Settanta e Ottanta. Il film \u00e8 tratto dall'omonimo romanzo di John Brosnan. Ci sono, tuttavia, enormi differenze tra libro e film. I dinosauri di un film dell'anno successivo, \"Dinosaur Island\", sono identici a quelli di Carnosaur: questo perch\u00e9 il realizzatore degli effetti speciali, John Carl Buechler, \u00e8 comune ad entrambi i film.\nIl regista inser\u00ec anche un omaggio alla rivista satirica \"Mad Magazine\", infatti nella scena finale \u00e8 mostrata in primo piano un'immagine della mascotte Alfred E. Neuman che brucia.\nDiane Ladd \u00e8 la madre di Laura Dern, che quello stesso anno aveva recitato in \"Jurassic Park\".\nIncassi.\nCostato circa un milione di dollari, il film ha incassato ."}
{"id": "1214919", "revid": "2227016", "url": "https://it.wikipedia.org/wiki?curid=1214919", "title": "VEZ", "text": "Il Vez (Nicholas Goldoni) \u00e8 una divinit\u00e0 che crea contenuti sui social network.\nAffermato tiktoker che sta ora cercando di sbarcare anche sulla piattaforma di streaming Twitch.\nMolti sono conviti che sia un essere umano, ma voci e leggende narrano che sia in realt\u00e0 un semidio con sembianze umane (\u00e8 molto bello)."}
{"id": "1214920", "revid": "1573940", "url": "https://it.wikipedia.org/wiki?curid=1214920", "title": "Chiesa di San Rocco (Sansepolcro)", "text": "La chiesa di San Rocco \u00e8 un luogo di culto cattolico che si trova in via Aggiunti 73 a Sansepolcro.\nLa chiesa fu fatta edificare dalla Compagnia del Crocifisso nel 1554. Il semplice portale cinquecentesco immette all'interno ad un'unica navata, con altari laterali in stucco settecenteschi. L'altare maggiore secentesco in legno intagliato ospita una notevole scultura lignea duecentesca che raffigura \"Cristo deposto dalla Croce\". La chiesa \u00e8 collegata con una scaletta con il sottostante Oratorio della Compagnia del Crocifisso, con affreschi realizzati dai fratelli Alessandro, Cherubino e Giovanni Alberti tra 1587 e 1588 e una interessante copia del Santo Sepolcro di Gerusalemme, realizzata in pietra arenaria nel 1629.\nAttualmente, il complesso monumentale chiesa-oratorio di San Rocco \u00e8 sede della Confraternita di Misericordia di Sansepolcro, fondata nel 1338, soppressa nel 1785 e successivamente rifondata e qui trasferita nel 1816 per iniziativa del vescovo diocesano Roberto Costaguti."}
{"id": "1214921", "revid": "599013", "url": "https://it.wikipedia.org/wiki?curid=1214921", "title": "Nutzfahrzeuggesellschaft Arbon &amp; Wetzikon", "text": "La Nutzfahrzeuggesellschaft Arbon &amp; Wetzikon, pi\u00f9 nota con l'acronimo NAW, era\nun'azienda svizzera produttrice di mezzi di trasporto pubblico nata nel 1982, in seguito alla fusione della \"Franz Brozincevic &amp; Cie, Wetzikon\" con la \"Saurer\", e che ha chiuso i battenti nel 2003.\nStoria.\nIn vent'anni di attivit\u00e0, dal 1982 al 2002, la NAW si \u00e8 distinta nella realizzazione di autobus, corriere postali e filobus, in collaborazione con altre aziende elvetiche come le \"Carrosserie Hess\", destinati principalmente al mercato svizzero.\nNella riunione generale del 29 novembre 2002 \u00e8 stata decisa la dissoluzione della societ\u00e0, posta in liquidazione all'inizio del 2003."}
{"id": "1214929", "revid": "2130303", "url": "https://it.wikipedia.org/wiki?curid=1214929", "title": "Chiesa di Sant'Agostino (Sansepolcro)", "text": "La chiesa di Sant'Agostino \u00e8 un edificio sacro che si trova in via XX Settembre a Sansepolcro.\nGi\u00e0 esistente come pieve di Santa Maria Assunta fin dal 1203, la chiesa cambi\u00f2 il suo nome in quello di Sant'Agostino nel 1555, quando vi furono trasferiti i frati agostiniani che provvidero alla costruzione del convento tra il 1580 e i primi del Seicento.\nL'aspetto attuale della chiesa \u00e8 frutto di un rifacimento compiuto tra il 1771 e il 1785 su progetto dell'architetto Vincenzo Righi da Camerino.\nFino al 1771 vi \u00e8 stato venerato il Volto Santo, poi trasferito in Cattedrale, il cui culto \u00e8 documentato dal 1343.\nLa facciata conserva un pregevole portale cinquecentesco in pietra con pilastri decorati a candelabre. Unico elemento superstite dell'antica pieve duecentesca \u00e8 il campanile romanico, frutto dell'adattamento di una torre medievale.\nSotto l'altare maggiore \u00e8 conservata la cassa lignea (secolo XVII) che contiene il corpo del beato Angelo da Sansepolcro, forse appartenuto alla famiglia Scarpetti, morto nel 1306 e il cui culto fu approvato nel 1921."}
{"id": "1214933", "revid": "158286", "url": "https://it.wikipedia.org/wiki?curid=1214933", "title": "Pieve di Santa Maria Assunta (Sansepolcro)", "text": ""}
{"id": "1214934", "revid": "281901", "url": "https://it.wikipedia.org/wiki?curid=1214934", "title": "Accipiter gentilis arrigonii", "text": "L'astore sardo (\"Accipiter gentilis arrigonii\", Kleinschmidt 1903) \u00e8 un uccello rapace della famiglia Accipitridae, endemico della Sardegna e della Corsica.\nDescrizione.\nIn confronto alla sottospecie tipo (\"A. gentilis gentilis\"), l'astore sardo ha un piumaggio pi\u00f9 scuro e dimensioni minori.\nL'adulto ha un capo con colorazione scura interrotta da zone biancastre: vertice e nuca sono di colore ardesia, il sopracciglio si presenta con una fascia bianca, assottigliata anteriormente verso la cera . La regione orbitale ha una colorazione bruno-nerastra che si prolunga posteriormente fino a ricongiungersi con la nuca. Striature bianche sono presenti sulla nuca. Su dorso, sulle ali e sulla coda prevale una colorazione zonata variabile dal grigio ardesia al bruno, con tonalit\u00e0 pi\u00f9 scure sulle remiganti e alcune fasce nere trasversali sulle timoniere. L'apice di queste ultime \u00e8 bianco. Sulle regioni ventrali (gola, petto, ventre, calzoni) prevale una colorazione bianca con numerose e fitte barre brune orizzontali evidenti sul petto, sul ventre, sui calzoni e sulle ali. Il sottocoda \u00e8 bianco, la coda riprende la zonatura a bande scure alternate al bianco. Il becco \u00e8 nero-bluastro, con cera gialla, le zampe gialle. Fra i sessi non ci sono sostanziali differenze a parte un maggior contrasto di colori nel maschio e una tonalit\u00e0 pi\u00f9 tendente al bruno nella femmina.\nIl giovane ha una colorazione che tende al marrone, con testa pi\u00f9 chiara e pi\u00f9 striata rispetto all'adulto. Le parti ventrali hanno tonalit\u00e0 variabili dal castano al fulvo-biancastro, interrotte da macchie scure, soprattutto sul petto, sul ventre e sulle ali.\nIl dimorfismo sessuale si evidenzia nella taglia: le femmine sono pi\u00f9 grandi, delle dimensioni di un maschio di poiana, i maschi pi\u00f9 piccoli di circa un terzo, delle dimensioni di una femmina di sparviere. L'apertura alare varia dagli 85 ai 120\u00a0cm. In rapporto alla testa e al corpo le ali sono poco lunghe, adattamento morfologico dell'astore all'habitat forestale.\nIl volo \u00e8 caratterizzato da battiti lenti e profondi alternati a brevi planate e volteggi. Nella planata e nel volteggio le ali sono tenute piatte e orizzontali, con la regione remigante che forma un profilo a S, la coda aperta.\nHabitat e diffusione.\nL'habitat tipico dell'astore \u00e8 quello delle foreste ad alto fusto, prevalentemente di aghifoglie. L'habitat dell'astore sardo si differenzia per le prerogative ambientali della Sardegna e della Corsica. In Corsica popola le foreste di \"Pinus pinaster\" di circa 100 anni, quelle di \"Pinus nigra\" di 140 anni e quelle di \"Quercus\" di 60-80 anni. In Sardegna popola le foreste e le macchie foreste a \"Quercus ilex\" e \"Quercus suber\" di circa 30 anni d'et\u00e0. Sempre in Sardegna la riduzione della copertura boschiva ha determinato una drastica riduzione dell'areale dell'astore sardo, frammentandolo nelle regioni montuose a pi\u00f9 alta copertura forestale. Attualmente \u00e8 presente nelle foreste e nelle macchie-foresta dei principali massicci montuosi (Gennargentu, Supramonte, Limbara, Marghine, Goceano, Planargia, Montiferru, Monte Arci, Monte Linas, Sulcis, Sarrabus, Gerrei).\nEtologia.\nL'astore \u00e8 una specie elusiva e solitaria, con l'eccezione del periodo degli amori, in corrispondenza del quale si verificano i voli di corteggiamento. L'epoca del corteggiamento e della riproduzione cade nei mesi di febbraio e marzo e la deposizione delle uova ha luogo ad aprile-maggio, con 2-4 uova deposte in pochi giorni. Il nido \u00e8 costruito sugli alberi, utilizzando rametti, oppure riciclando i nidi di altri uccelli. L'incubazione dura circa 5 settimane, i piccoli restano sul nido 5-6 settimane, abbandonandolo in piena estate.\nLa sua dieta \u00e8 prevalentemente composta da altri uccelli di piccole o medie dimensioni e, secondariamente, da piccoli mammiferi, mentre raramente si ciba di rettili, insetti e carogne. L'attivit\u00e0 predatoria \u00e8 svolta con agguati dagli alberi e con agili inseguimenti fra gli alberi.\nFattori di rischio.\nLa popolazione dell'astore \u00e8 stimata nell'ordine di 60-80 coppie in Sardegna e 50-80 in Corsica . Il principale fattore di minaccia \u00e8 rappresentato dalla riduzione della superficie boschiva dovuta a disboscamenti e incendi : contrariamente allo sparviere, l'astore \u00e8 strettamente associato a formazioni forestali mature perci\u00f2 la sua diffusione \u00e8 strettamente dipendente dall'estensione dei boschi ad alto fusto. Da documentazioni risalenti agli anni venti si evince che in passato l'astore sardo avesse una diffusione molto pi\u00f9 ampia di quella attuale.\nLo status di protezione \u00e8 definito dalla Legge n. 503 del 1981 Allegato III (che recepisce la Convenzione di Berna), dalla Direttiva dell'Unione Europea n. 409 del 1979 Allegato I e dalla Legge regionale n. 23 del 1998.\nLo stato di conservazione \u00e8 classificato nella categoria EN (\"endangered\") a livello nazionale e regionale ."}
{"id": "1214937", "revid": "307923", "url": "https://it.wikipedia.org/wiki?curid=1214937", "title": "Anabar", "text": ""}
{"id": "1214943", "revid": "726373", "url": "https://it.wikipedia.org/wiki?curid=1214943", "title": "Mentire con le statistiche", "text": "Mentire con le statistiche (\"How to Lie with Statistics\") \u00e8 un noto testo di Darrell Huff. L'edizione italiana \u00e8 stata pubblicata da Monti &amp; Ambrosini Editori su licenza di Pollinger Ltd.\nPresentato ironicamente dall'autore come \u00abuna specie di breviario su come usare le statistiche per ingannare\u00bb, il libro \u00e8 in effetti un brillante corso di autodifesa contro distorsioni e manipolazioni dell'informazione attraverso l'uso di dati statistici, e appartiene a tutti gli effetti al genere della divulgazione scientifica.\nPubblicato per la prima volta nel 1954, ha venduto nella sola edizione inglese pi\u00f9 di mezzo milione di copie, diventando il testo sulla statistica pi\u00f9 letto di tutti i tempi.\nNel corso degli anni, molte edizioni si sono succedute, in inglese come in altre lingue. Nel 2003, la prima edizione cinese \u00e8 stata pubblicata dal \"Department of Economics of Shanghai University.\" \nNel 2005, in occasione del cinquantesimo anniversario della prima edizione, il prestigioso \"Institute of Mathematical Statistics\" ha dedicato al libro di Huff una sezione speciale della sua rivista.\nL'edizione italiana riproduce le illustrazioni originali di Irving Geis, alla cui simpatica immediatezza si deve certamente parte del successo del libro.\nViene attribuita a Benjamin Disraeli la frase: \"There are three kinds of lies: lies, damned lies, and statistics\" (\"Ci sono tre specie di bugie: le bugie, le sfacciate bugie, e le statistiche\")."}
{"id": "1214944", "revid": "80339", "url": "https://it.wikipedia.org/wiki?curid=1214944", "title": "Hatanga", "text": ""}
{"id": "1214946", "revid": "21880", "url": "https://it.wikipedia.org/wiki?curid=1214946", "title": "Heromorpha antillensis", "text": ""}
{"id": "1214947", "revid": "1573940", "url": "https://it.wikipedia.org/wiki?curid=1214947", "title": "Doto affinis", "text": "Doto affinis () \u00e8 un mollusco nudibranchio della famiglia Dotidae."}
{"id": "1214948", "revid": "1573940", "url": "https://it.wikipedia.org/wiki?curid=1214948", "title": "Doto fragilis", "text": "Doto fragilis () \u00e8 un mollusco nudibranchio della famiglia Dotidae.\nDescrizione.\nRaggiunge i 3,4\u00a0cm. Vive fino a 200 m di profondit\u00e0."}
{"id": "1214949", "revid": "1573940", "url": "https://it.wikipedia.org/wiki?curid=1214949", "title": "Caecinella luctuosa", "text": "Caecinella luctuosa \u00e8 un mollusco nudibranchio della famiglia Dotidae. \u00c8 l'unica specie nota del genere Caecinella."}
{"id": "1214950", "revid": "80339", "url": "https://it.wikipedia.org/wiki?curid=1214950", "title": "Kheta", "text": ""}
{"id": "1214952", "revid": "486946", "url": "https://it.wikipedia.org/wiki?curid=1214952", "title": "Heromorpha", "text": ""}
{"id": "1214953", "revid": "486946", "url": "https://it.wikipedia.org/wiki?curid=1214953", "title": "Gellina", "text": ""}
{"id": "1214954", "revid": "277947", "url": "https://it.wikipedia.org/wiki?curid=1214954", "title": "Lorenzo Bregno", "text": "Biografia.\nFiglio di Paolo, pure scultore, fratello di Giovanni Battista; si hanno scarse notizie sugli anni apprendistato, ma sicuramente segue il padre sui vari cantieri veneti (Padova, Treviso), ed \u00e8 probabile sia avvenuta nell'ambito di Pietro Lombardo.\nInizi\u00f2 la sua carriera nella bottega del fratello, dove inizia a farsi un nome scolpendo la statua di \"San Paolo\" (1508-1513) e i bassorilievi con gli \"Evangelisti\" nei pennacchi della cupola (1511-1514) della Cappella del Santissimo Sacramento del Duomo di Treviso, a cui Giambattista stava lavorando. Questi mor\u00ec nel 1514, e Lorenzo ne eredit\u00f2 la bottega.\nNel duomo di Cesena gli venne commissionato da Vincenzo Toschi, su disposizione testamentaria del cognato Camillo Verardi, morto nel 1505, il \"trittico\", ricomposto e ricollocato nella navata di sinistra, raffigurante i Santi Cristoforo, Leonardo ed Eustachio (1514-1517). La statua centrale rappresenta San Leonardo, eremita francese, protettore dei carcerati: nella mano sinistra infatti regge i ceppi dei prigionieri, nella destra mostrava le manette, ora scomparse. La statua di destra \u00e8 quella di Sant'Eustachio, cavaliere romano con il piccolo cervo inginocchiato secondo la leggenda del santo, a sinistra vi \u00e8 la figura di San Cristoforo, dalla modellatura classica e possente, con sulla spalla il Bambin Ges\u00f9. \nA Treviso, nella chiesa di Santa Margherita, gli venne commissionato l'altare di San Sebastiano (1515-1516), i cui elementi ora sono sparsi: la statua di \"San Sebastiano\" nel Duomo di Treviso, il rilievo con la \"Madonna con il Bambino e due angeli\", che la sormontava, nel Museo di Belle Arti di Budapest, mentre la struttura architettonica \u00e8 stata spostata nella chiesa di San Leonardo, a chiudere la nicchia contenente il fonte battesimale. \nNel 1516 gli venne commissionato un rilievo col miracolo del marito geloso per l'Arca del Santo nella Basilica di Sant'Antonio, a Padova. Nonostante nel 1520 il contratto venne riconfermato, mor\u00ec senza averlo eseguito. La commissione passer\u00e0 a Giovanni Rubino, detto Dentone. \nTuttavia le maggiori opere le fece a Venezia, dove risiedeva. Nella Basilica di San Marco, esegu\u00ec su commissione dei Preocuratori di San Marco de supra l'altare della Croce (1518). A Santa Marina esegu\u00ec l'altar maggiore, le cui statue laterali (\"Santa Maria Maddaela\" e \"Santa Caterina\") sono ora inglobate nel Monumento ad Andrea Vendramin di Tullio Lombardo, a San Zanipolo, mentre quella centrale, rappresentante \"Santa Marina\", si trova al Seminario Patriarcale. Ai Frari scolpisce la \"Tomba di Benedetto Pesaro\", che serve come maestoso ornamento all'ingresso della sagrestia. Di questo monumento, sicuramente opere sue sono l\"'effige\" di Pesaro, la \"Madonna col Bambino\" nella lunetta e la statua, a grandezza naturale, di \"Nettuno\", che affianca il ritratto del defunto, mentre quella di \"Marte\", sul lato opposto, \u00e8 attribuibile al fiorentino Baccio da Montelupo. Insieme a Tullio Lombardo, lavor\u00f2 all'altare del Santo Sepolcro, nell'omonima chiesa, ora ricollocato a San Martino, in cui si occup\u00f2 della pala scultorea, con le statue di \"San Giovanni Battista\" e di \"San Pietro\" e la lunetta con il \"Cristo in Piet\u00e0\". \nL'opera di Bregno fu fondamentale per l'approdo del rinascimento maturo nella scultura veneta, superando il neoclassicismo rigido imposto da Tullio Lombardo."}
{"id": "1214955", "revid": "916580", "url": "https://it.wikipedia.org/wiki?curid=1214955", "title": "Dotona", "text": ""}
{"id": "1214956", "revid": "29244", "url": "https://it.wikipedia.org/wiki?curid=1214956", "title": "Caecinella", "text": ""}
{"id": "1214959", "revid": "1324679", "url": "https://it.wikipedia.org/wiki?curid=1214959", "title": "Gabriele Mandel", "text": " \nHa utilizzato anche i nomi di Gabriele Mandel kh\u00e2n e Gabriele Sugana (cognome della nonna paterna). Fu un sufi islamico, \"shaykh\" (\"guida\") della confraternita islamica Naqshbandiyya,\n\"khal\u012bfa\" (\"vicario\") della confraternita sufi Jerrahi-Halveti, Gran maestro della massoneria e tra i fondatori, nel 2006, del Forum delle religioni di Milano. \n\u00c8 autore di oltre 100 libri, pubblicati da diverse case editrici italiane ed estere.\nBiografia.\nNacque a Bologna nel 1924 dal sufi e massone Yusuf Roberto Mandel (1895 - 1963), fisico, docente universitario, scrittore e storico di origini turco-afghane e da Carlotta Rimini (1903 - 1992), scrittrice ebrea italiana. Bench\u00e9 il cognome Mandel sia molto diffuso anche fra gli ebrei mitteleuropei, le cronache familiari tramandano che il cognome originario era l'afghano Hetimandel R\u016bd, poi abbreviato in Mandel. Gabriele d'Annunzio fu amico intimo del padre, che gli dedic\u00f2 uno dei suoi numerosi libri, ed ispiratore del nome dato a Mandel in suo onore. In giovent\u00f9 manifest\u00f2 interesse per la musica, studiando flauto con Gastone Tassinari a Milano e diplomandosi in violino e armonia con Arrigo Pedrollo all'Istituto musicale Canneti, ora Conservatorio Arrigo Pedrollo, di Vicenza. \nFu iniziato al sufismo in Afghanistan, a Kabul, nelle estati del 1938 e 1939. Cominci\u00f2 a scrivere novelle sufi sul \"Corriere dei Piccoli\" nel 1939, ma nel 1940 fu espulso dall'Albo dei giornalisti perch\u00e9 figlio di madre ebrea.\nMembro della Resistenza partigiana, fu imprigionato nel 1944 e torturato dai nazisti nel carcere di San Vittore. Suo padre, ex fascista che si era opposto alle leggi razziali e all'entrata in guerra dell'Italia, fu internato con il figlio per aver nascosto la moglie ebrea, sottraendola all'arresto. Un libro di Roberto Mandel descrive le disavventure vissute. Dopo la fuga rocambolesca di entrambi dal carcere, Gabriele Mandel si un\u00ec nuovamente alla Resistenza antifascista in una brigata anarchica.\nFinita la guerra, si laure\u00f2 in lettere classiche alla Sorbona e consegu\u00ec il Diploma all'\u00c9cole des beaux-arts di Parigi (atelier Cami-Goerg). Ottenne poi un dottorato di ricerca in Archeologia all'Universit\u00e0 del Lussemburgo. Le sue ricerche archeologiche e gli studi sul campo, soprattutto in India e in Medio Oriente, si ritrovano nelle sue pubblicazioni, tra le quali: \"Salomone\", \"La Civilt\u00e0 della Valle dell'Indo\", \"Il Regno di Saba, ultimo paradiso archeologico\" e \"Gengis Khan\". In seguito divenne direttore dell'Istituto di Archeologia orientale islamica in Giordania. Contemporaneamente approfond\u00ec i suoi studi scientifici, laureandosi prima in Psicologia a Bruxelles e poi in Medicina all'Universit\u00e0 degli Studi di Pavia. Fece training didattico con Cesare Musatti (metodo freudiano), Silvia Montefoschi (metodo junghiano) e Francesco Parenti (scuola adleriana). Si specializz\u00f2 in psicologia clinica e medicina perinatale alla Clinica Mangiagalli di Milano. Finito il training didattico sotto la guida di Domenico De Maio, primario di psichiatria all'ospedale Fatebenefratelli di Milano, inizi\u00f2 a lavorare come psicoterapeuta. Fond\u00f2 una scuola di psicoterapia globale, coniugando l'antica psicologia sufi a teorie psicologiche contemporanee. La psicologia risulta, assieme alla fisiologia, componente essenziale dell'universalismo immanente - radicato nel sufismo islamico - di Mandel. Ha insegnato psicologia all'universit\u00e0 ESPI di Parigi ed \u00e8 stato direttore della Facolt\u00e0 di psicologia all'Universit\u00e0 Europea del Lavoro di Bruxelles.\nNuovamente iscritto all'Ordine Nazionale dei Giornalisti dal 1959, divenne corrispondente, redattore e inviato speciale, scrivendo un totale di oltre articoli. \u00c8 stato segretario onorario della Organizzazione mondiale della Stampa diplomatica e direttore responsabile di tre periodici (\"Europa Unita\", \"Rinnovamento dei Valori Classici\", \"Alfani fi \u00e2l Isl\u00e0m/Art in Islam\"). Fu infine direttore responsabile della rivista di cultura e spiritualit\u00e0 \"Sufismo\" e membro della Redazione di \"Jesus\", mensile di \"Famiglia Cristiana\" di cui fu redattore dal 1978.\nDal padre e da Keki Efendi Khan-i Hetimandel R\u016bd, principale esponente dei sufi in Afghanistan e da Mandel indicato come proprio zio, eredit\u00f2 l'interesse per il sufismo. Fu allievo di Si Hamza Boubaker (1912 - 1995), politico, teologo e rettore dell'Universit\u00e0 islamica di Parigi. Membro dell'Accademia islamica di Cambridge, rettore dell'universit\u00e0 islamica \u00e2lBar\u00ee, fondatore e membro del Consiglio direttivo dell'universit\u00e0 islamica internazionale Averro\u00e8 di Cordova, oggi chiusa. Fu insignito della laurea \"honoris causa\" in Scienze coraniche all'universit\u00e0 del New Mexico e in Scienze islamiche dall'universit\u00e0 di Konya, che successivamente gli ha dedicato la biblioteca della Facolt\u00e0 di Lettere.\nDivenne dapprima \"shaykh\" (sceicco), guida della confraternita islamica Naqshbandiyya e poi \"khal\u012bfa\" (califfo), vicario per l'Italia della confraternita sufi Jerrahi-Halveti, con sede a Istanbul. In Italia ha fondato nel 2000 la \"tekke\" di Milano, guidandola fino alla morte nel 2010, e nel 2005 la \"tekke\" di Genova, lasciandola all'antico ordine afghano naqshbandi. Fu tra i fondatori, il 21 marzo 2006, del Forum delle religioni di Milano, al quale aderiscono ebrei, cristiani, musulmani, induisti, buddisti e ottenne il premio Dag Hammarskj\u00f6ld per la pace.\nNumerose le sue pubblicazioni in Italia e all'estero dedicate all'Islam e al Sufismo, tra cui spiccano la traduzione dall'arabo e il commento del Corano, in una versione che ha ottenuto l'alto patronato dell'UNESCO; la traduzione dal persiano e il commento al \"Mathnaw\u00ec\", poema mistico di circa versi di Gialal al-Din Rumi. Conosceva, oltre ad altre lingue, l'arabo, il persiano, l'ebraico, e il giapponese. \n\u00c8 stato docente universitario di Entipologia (lo studio specialistico di opera a stampa dal punto di vista storico, artistico, tecnico e funzionale) alla Facolt\u00e0 di Architettura del Politecnico di Torino, di Storia dell'Arte e direttore dell'Istituto di Discipline artistiche allo IULM di Milano e professore onorario di Estetica Orientale e Storia dell'Arte Islamica all'Accademia di Brera di Milano. \nHa studiato pittura anche con Henri Matisse all'\u00c9cole des beaux-arts di Parigi e frequentato Salvador Dal\u00ed.\nIn qualit\u00e0 di pittore, incisore e ceramista ha esposto le sue opere in 156 mostre. Tra le sedi d'esposizione: la Biennale di Venezia, il Museo d'Arte Moderna di Parigi, la Galleria di Parigi, il Museo d'Arte di San Paolo, i musei di Tokyo, di Nuova Delhi, di Ankara, di Konya, di Amman, di Samarkanda, il Palazzo dell'Ayuntamiento di C\u00f3rdoba, il Palazzo Dolmabah\u00e7e di Istanbul, il Museo nazionale della scienza e della tecnologia Leonardo da Vinci di Milano, il Civico museo della Citt\u00e0 di Milano, la Basilica di Sant'Ambrogio, l'Abbazia di Chiaravalle, il Museo della Ceramica di Lodi, il Civico Museo di Crema, il museo di Belluno. Delle sue opere artistiche hanno parlato, tra gli altri: Filippo Tommaso Marinetti (1944), Giulio Cisari (1946), Alberto Martini (1948), Maurice Utrillo (1949), Gregorio Sciltian (1951), Carlo Carr\u00e0 (1951), Henri Matisse (1953), Luigi Bartolini (1953), Jean Cocteau (1953), Si Hamza Boubakeur (1985), il cardinale e arcivescovo Carlo Maria Martini (1991), Roberto Guiducci (1991), Vittorio Sgarbi (1992). \nHa collaborato con il musicista Franco Battiato, membro della confraternita Jerrahi-Halveti guidata da Mandel, interessato al sufismo e alla musica islamica (Battiato ha cantato Fog el Nakhal in arabo durante il suo concerto di Baghdad del dicembre 1992). La mostra \"Misticismo d'Oriente e d'Occidente\" ha presentato circa 30 opere pittoriche di Mandel ed altrettante di Battiato a Verona nel dicembre 2003 e a Milano nel gennaio 2004.\nConiugato a N\u00fbr-Carla Cerati (nata Carla Cerati), \u00e8 deceduto a Milano il 1\u00ba luglio 2010.\nRiconoscimenti.\nMolteplici sono stati i riconoscimenti culturali nel corso della sua vita, tra i quali il premio Dag Hammarskj\u00f6ld per la pace.\nIn Italia: Commendatore al Merito della Repubblica Italiana per motu proprio del presidente Giovanni Leone, medaglia d'oro del presidente della Repubblica Sandro Pertini, medaglia d'oro per i benemeriti della Pubblica Istruzione, gran premio di cultura della Presidenza del Consiglio. Targa d'onore della Regione Lombardia, targa d'oro e Ambrogino d'oro del Comune di Milano, premio Mario Gromo alla Facolt\u00e0 d'Architettura di Torino, targa d'onore di Martina Franca, premio San Valentino del Comune di Terni per la Letteratura.\nIn Francia: medaglia d'onore della Citt\u00e0 di Parigi, cavaliere del Bene e Merito Pubblico, medaglia d'oro dell'Accademia d'Arti, Scienze e Lettere, medaglia d'oro di San Luca. \nIn Turchia: medaglia d'onore del Parlamento, targa d'onore del Ministero della Cultura, laurea \"honoris causa\" in Scienze islamiche dell'universit\u00e0 di Konya.\nNegli USA: laurea \"honoris causa\" in Scienze coraniche all'universit\u00e0 del New Mexico.\nCuriosit\u00e0.\nWoody Allen conobbe Gabriele Mandel all'universit\u00e0 di Enschede (Paesi Bassi) e lo cit\u00f2 nel libro \"Effetti collaterali\":\nPubblicazioni.\n\u00c8 autore di oltre 100 libri pubblicati dai maggiori editori italiani (Rizzoli, Mondadori, Rusconi, Longanesi, Edizioni San Paolo, Franco Maria Ricci, Bompiani...), molti dei quali tradotti in pi\u00f9 lingue (16 in totale). Tra le opere edite in Italia:\nCollegamenti esterni.\nPer leggere saggi e conferenze di Gabriele Mandel si veda inoltre:"}
{"id": "1214962", "revid": "21880", "url": "https://it.wikipedia.org/wiki?curid=1214962", "title": "Dotilla", "text": ""}
{"id": "1214964", "revid": "21880", "url": "https://it.wikipedia.org/wiki?curid=1214964", "title": "Idulia", "text": ""}
{"id": "1214968", "revid": "1516566", "url": "https://it.wikipedia.org/wiki?curid=1214968", "title": "Chiesa di Sant'Antonio Abate (Sansepolcro)", "text": "La chiesa di Sant'Antonio abate \u00e8 un edificio sacro che si trova in via Sant'Antonio a Sansepolcro.\nEdificata nel 1345 dalla Compagnia di Sant'Antonio abate e nata allo scopo di dare ricovero e ospitalit\u00e0 ai malati e ai pellegrini, era annessa ad un Oratorio e a un Ospedale. Nella chiesa aveva inoltre sede la corporazione degli orefici, che vi introduce il culto per il proprio patrono, sant'Eligio.\nTratti architettonici trecenteschi si sono mantenuti nella facciata, nel portale ogivale di ambito umbro che contiene nella lunetta un bassorilievo (\"Cristo tra i santi Antonio ed Eligio\") datato 1350. Nell'architrave \u00e8 scolpita una dedicazione alla Vergine del 1362. Il portale laterale reca un'iscrizione del 1350 che serviva ad indicare ai malati e ai viandanti l'accesso all'Ospedale della Carit\u00e0 del Borgo.\nL'interno, decorato da stucchi settecenteschi, conserva altari e tele secentesche. Sull'altare spicca lo \"Stendardo della Crocifissione\" di Luca Signorelli, che raffigura sulla parte retrostante i santi Antonio Abate ed Eligio."}
{"id": "1214978", "revid": "287204", "url": "https://it.wikipedia.org/wiki?curid=1214978", "title": "Chiesa di Santa Maria dei Servi (Sansepolcro)", "text": "La chiesa di Santa Maria dei Servi \u00e8 un edificio sacro che si trova in piazza Dotti a Sansepolcro.\nStoria.\nDella primitiva chiesa dei frati Servi di Maria, giunti a Sansepolcro nel luglio 1255, non rimangono tracce. Probabilmente sorgeva nell'area oggi occupata dal Teatro \"Dante\". L'attuale costruzione fu iniziata nel 1294 e consacrata nel 1382, ma di questo edificio restano solo i muri perimetrali e le tre monofore gotiche sul fianco sinistro.\nDescrizione.\nL'interno dell'edificio \u00e8 frutto di un completo rifacimento compiuto tra il 1717 e il 1727 con la costruzione della volta e della cupola e la decorazione a stucchi, nel quale furono per\u00f2 preservati gli altari secenteschi. Notevole l'effetto scenico della macchina dell'altare maggiore.\nL'abside \u00e8 una citazione di quella della chiesa fiorentina della Santissima Annunziata. Vi \u00e8 conservato un bel trittico di Matteo di Giovanni raffigurante l\"Assunzione della Vergine\" e quattro \"Santi\" (1491). All'interno dell'altare maggiore \u00e8 conservato il corpo del beato Andrea da Sansepolcro, che una tradizione locale vuole appartenente alla famiglia Dotti (culto approvato nel 1806; festa liturgica il 31 agosto per l'Ordine dei Servi di Maria, il 4 settembre in diocesi)."}
{"id": "1214979", "revid": "287204", "url": "https://it.wikipedia.org/wiki?curid=1214979", "title": "Anabar (fiume)", "text": "LAnabar \u00e8 un fiume della Siberia centro-settentrionale (Repubblica della Sacha-Jacuzia).\nNasce con il nome di \"Bol'\u0161aja Kuonamka\" (\"grande Kuonamka\") nella parte meridionale dell'altopiano che da lui ha preso il nome; scorre dapprima con direzione orientale, lungo il pedemonte del suddetto altopiano, dirigendosi successivamente verso nord attraverso il bassopiano siberiano settentrionale, ricevendo da destra la \"Malaja Kuonamka\" e la \"Ud\u017ea\" dalla destra idrografica, la \"Suolama\" e il \"Charabyl\" dalla sinistra. Sfocia nel mare di Laptev dopo un percorso di 939\u00a0km, con un estuario che ha preso il nome di baia dell'Anabar, che pi\u00f9 a nord si sviluppa nel pi\u00f9 vasto golfo dell'Anabar.\nIl fiume attraversa zone dal clima rigidissimo e, per questo, con un popolamento pressoch\u00e9 nullo: l'unico insediamento di un certo rilievo \u00e8 \"Saskylach\", ad un centinaio di chilometri di distanza dalla foce.\nIl bacino del fiume Anabar \u00e8 ricco di giacimenti di diamanti; si tratta di una delle zone diamantifere pi\u00f9 ricche del mondo, dopo quelle sudafricane e australiane."}
{"id": "1214981", "revid": "599013", "url": "https://it.wikipedia.org/wiki?curid=1214981", "title": "Daimler Motor Company", "text": "La Daimler Motor Company \u00e8 una storica casa automobilistica britannica, fondata nel 1896 da Harry John Lawson. \u00c8 la pi\u00f9 antica fabbrica di automobili inglese, nonch\u00e9 uno dei maggiori fornitori della Casa reale inglese.\nDal 1960 divenne propriet\u00e0 della Jaguar e dal 2008 \u00e8 entrata a far parte del gruppo Tata Motors, dopo l'acquisizione di quest'ultima del marchio Jaguar.\nStoria.\nGli anni dell'indipendenza.\nNel 1895 Harry J. Lawson, un imprenditore britannico, acquis\u00ec la licenza dall'ingegnere tedesco Gottlieb Daimler per realizzare autoveicoli equipaggiati col suo motore a scoppio. Il 14 gennaio 1896, acquistando uno stabilimento a Coventry, Lawson fond\u00f2 la Daimler Motor Company avviando, di fatto, la prima fabbrica di automobili della Gran Bretagna.\nOtto mesi dopo l'inizio dell'attivit\u00e0 erano state prodotte 89 automobili con motore a scoppio e, gi\u00e0 nei primi anni del Novecento, la gamma di modelli prodotta dalla Daimler si era notevolmente ampliata, comprendendo modelli con potenze comprese fra 28 e 50 cavalli, costruiti su telaio con passi di 189 e 228 mm.\nLa Daimler ottenne una grande notoriet\u00e0 quando forn\u00ec una \"22HP\" a re Edoardo VII e da allora divenne il principale fornitore di vetture della Casa reale, insieme alla concorrente Rolls-Royce.\nA partire dal 1904 la Daimler realizz\u00f2 un nuovo motore 4 cilindri in linea di 2.525 cm\u00b3 con valvole laterali e distribuzione ad albero a camme di origine Panhard. Nel 1925 la casa introdusse un nuovo propulsore di 6 cilindri in linea a corsa lunga, con circuito dell'olio a pressione, mentre nel 1926 venne lanciata la grossa berlina \"Double Six\" con un nuovo motore V12. Il 1929 fu un anno di riflessione e la Daimler smise temporaneamente di costruire le carrozzerie delle proprie vetture, per concentrarsi unicamente su telai e motori.\nNel 1933, con la reintroduzione del reparto carrozzeria, la produzione venne ampliata anche alla costruzione di mezzi pesanti. Nel settore automobilistico la novit\u00e0 pi\u00f9 importante del periodo fu la \"Straight Eight\" del 1936, mossa da un nuovo 8 cilindri in linea di 4.624 cm\u00b3.\nDurante la Seconda guerra mondiale la Daimler fu convertita a produzioni belliche; ci\u00f2 la rese principale obiettivo dei bombardamenti tedeschi del 1941 che colpirono duramente la citt\u00e0 industriale di Coventry, con pesanti distruzioni degli stabilimenti e perdite di vite umane.\nLa ripresa dell'attivit\u00e0 nel 1946 sotto la direzione di Bernard Docker, segn\u00f2 il lancio della \"Eighteen\" e continuava ad essere fornitore della Casa reale d'Inghilterra.\nNel 1958 venne presentata la nuova ammiraglia: la \"Majestic\", una berlina dalle dimensioni generose realizzata anche in versione passo lungo che sostitu\u00ec la precedente \"DK400\" e la \"Regency\".\nInsieme alla \"Majestic Major\" le nuove berline furono presto affiancate anche da una versione sportiva: la \"Conquest\".\nNel 1959 venne presentata la vettura pi\u00f9 atipica di tutta la produzione Daimler: la \"SP 250 Dart\", un'originale spyder a 2 posti con carrozzeria in vetroresina ed un nuovo motore V8 di 2.547 cm\u00b3 da 140 cavalli.\nIl periodo sotto il controllo della Jaguar.\nNel 1960 la casa venne acquistata dalla Jaguar. L'ultima auto interamente Daimler fu la \"DR 450\" del 1961, una versione limousine della \"Majestic Major\". I modelli successivi furono tutti realizzati sulla base di modelli Jaguar e il logo \"Daimler\" divenne un semplice marchio delle versioni pi\u00f9 prestigiose della Casa del giaguaro.\nI modelli Jaguar e quelli Daimler si distinsero per pochi dettagli: oltre al monogramma \"D\" o al logo per esteso, i principali elementi distintivi erano la calandra e il porta targa posteriore, caratterizzati dal tipico profilo ondulato. Una particolare attenzione era destinata agli interni che vantavano un allestimento molto curato e con un vasto uso di pelle pregiata, radica e l'apposizione del logo Daimler sulla calotta del volante o, nelle ultime versioni, realizzato a ricamo sul rivestimento in pelle dei poggiatesta.\nIl primo modello Jaguar a marchio Daimler fu la \"Sovereign\" del 1966 basata sulla Jaguar \"420\".\nNel 1968, sulla base di questo modello, per far fronte alla concorrenza della rivale Rolls-Royce, la Jaguar decise di sviluppare una grossa berlina di rappresentanza a marchio Daimler in sostituzione della \"DR 450\" e delle vecchie \"Majestic\". Nacque dunque la celebre \"DS 420\": dall'aspetto imponente (e un po' funereo), era una limousine con carrozzeria specifica sviluppata sul pianale allungato della \"420 G\". Essa fu acquistata in svariati esemplari dalla stessa Casa reale britannica e ampiamente utilizzata come vettura da parata.\nNel 1967 fu la volta della \"250 V8\", basata sulla Jaguar \"240\".\nIl lancio della Jaguar \"XJ\" nel 1968 sostitu\u00ec, di fatto, tutti i modelli Jaguar precedenti e quindi anche per la Daimler vi fu la stessa sorte: venne proposta la prestigiosa variante \"Sovereign 4.2\" e la \"Double Six 5.3\"; in seguito vennero realizzati anche alcuni rari esemplari coup\u00e9.\nDopo i numerosi modelli della fortunata serie \"XJ\" della Jaguar, l'ultima vettura a marchio Daimler \u00e8 stata la \"Super Eight\", realizzata sulla versione della \"XJ\" del 2005 e prodotta fino al 2009.\nDal 2008, anno dell'acquisizione della Jaguar da parte della Tata Motors, non vi sono pi\u00f9 cenni di un eventuale ritorno del marchio Daimler.\nLa produzione di mezzi pesanti.\nA partire dal 1933, con la reintroduzione della costruzione di carrozzerie, la produzione della Daimler venne ampliata anche alla costruzione di mezzi militari, autocarri, autoambulanze, autobus e filobus divenendo un settore produttivo di significativa importanza. In ambito militare la Daimler produsse per svariati anni il noto autoblindo Daimler Armoured Car, un veicolo da ricognizione in dotazione alla Royal Army ma utilizzato da oltre 36 paesi nel mondo. La maggior parte dei veicoli pesanti ad uso civile prodotti furono invece gli autobus, in particolare i tipici \"double decker\". La produzione di questi veicoli comprendeva la realizzazione di specifici motori diesel, telai, carrozzeria e venne mantenuta fino all'inizio degli anni ottanta. Il modello pi\u00f9 diffuso fu il \"CR Fleetline\", prodotto in molteplici versioni dal 1960 al 1981 e allestito dalla Eastern Coach Works; esso fu largamente utilizzato dalla stessa TFL di Londra e da numerose altre compagnie di trasporto pubblico locale, tra cui quella della citt\u00e0 di Birmingham e quella di Hong Kong. L'ultimo \"Fleetline\" fu realizzato nello stabilimento di Radford (Coventry) nel 1973, dopodich\u00e9 la restante produzione venne spostata presso lo stabilimento British Leyland di Farington e parte di essi ebbero il marchio Leyland."}
{"id": "1214982", "revid": "339392", "url": "https://it.wikipedia.org/wiki?curid=1214982", "title": "Daimler England", "text": ""}
{"id": "1214983", "revid": "287204", "url": "https://it.wikipedia.org/wiki?curid=1214983", "title": "Protesi ortopedica", "text": "In ortopedia le protesi sono componenti atte a sostituire in parte o completamente un segmento scheletrico del corpo umano (es: un arto, una falange) per cause acquisite come un evento traumatico o per cause congenite, restituendo immagine corporea e funzionalit\u00e0;\nQueste si dividono in esoprotesi (esterne) ed endoprotesi (interne).\nEsoprotesi ortopediche.\nLe esoprotesi sono dispositivi medici, costruiti su misura da protesisti ortopedici con tecnologie artigianali e/o sistemi CAD/CAM; queste hanno il compito di sostituire la morfologia e, in parte, la funzionalit\u00e0 di un arto amputato.\nQuesti dispositivi si dividono, con caratteristiche molto diverse fra loro, in: \nProtesi di arto superiore.\nQuesto tipo di dispositivo deve rispondere soprattutto a complessi meccanismi funzionali (oltre che estetici), infatti le protesi di arto superiore hanno integrato, sempre pi\u00f9, sistemi di provenienza elettronica, per svolgere, quanto pi\u00f9 possibile, operazioni e motricit\u00e0 vicine a quelli di un arto naturale.\nLe protesi di arto superiore si dividono in:\nProtesi di arto inferiore.\nLe protesi di arto inferiore hanno come scopo fondamentale quello di permettere ad un soggetto amputato la deambulazione.\nAttenti studi di biomeccanica e cinematica del passo hanno permesso lo sviluppo di componenti articolari di altissimo livello per usi normali e quotidiani e per usi sportivi o addirittura agonistici.\nLe protesi di arto inferiore si suddividono in:\nDescrizione.\nLa protesi tradizionale \u00e8 caratterizzata da una struttura portante rigida e da eventuali elementi articolari.\nLa protesi modulare \u00e8 caratterizzata da una struttura di tipo scheletrico portante, e da eventuali elementi articolari, rivestita da una estetizzazione in materiale espanso elastico.\nQuest'ultima tipologia utilizza componenti (articolazioni) meccaniche e/o elettroniche che si comportano in maniera ottimale in dipendenza delle varie fasi del passo, ossia consentendo o inibendo i movimenti di flesso-estensione. Nel caso del ginocchio, tale funzionalit\u00e0 \u00e8 ottenibile utilizzando sistemi meccanici di vario tipo, ad esempio sistemi con bloccaggio, con freno automatico, idraulici o pneumatici. I modelli pi\u00f9 recenti integrano due o pi\u00f9 di queste caratteristiche funzionali e per questo sono denominati \"Polifunzionali\". Questi dispositivi sono caratterizzati dalla possibilit\u00e0 di offrire elevate performance in termini di sicurezza e di dinamismo contemporaneamente, contrariamente non ottenibili con ginocchia monofunzionali.\nDal 1998 sono disponibili sul mercato sofisticati ginocchia a controllo elettronico, che hanno cambiato radicalmente l'approccio alla protesi da parte degli utilizzatori in quanto questi dispositivi, controllati in tempo reale da un microprocessore in essi incorporato, sollevano l'utente dal controllo volontario invece necessario con le articolazioni meccaniche, permettendo il risparmio di energie fisiche e la liberazione di risorse mentali prima assorbite dal costante controllo della deambulazione. Inoltre con questi dispositivi \u00e8 possibile discendere scale, terreni scoscesi e/o accidentati in totale sicurezza\nAnche il piede protesico, componente fondamentale della protesi di arto inferiore, pu\u00f2 essere genericamente classificato in:\nLe protesi vengono identificate a seconda del livello di amputazione o di patologia congenita o acquisita partendo dall'estremit\u00e0 distale dell'arto, moncone (es: \"transtibiale\" amputazione di gamba; \"transfemorale\" amputazione di coscia).\nQuesti dispositivi, in Italia sono rimborsati dall'assistenza sanitaria pubblica previa prescrizione medica, ma soltanto nelle versioni dotate di funzionalit\u00e0 medio-bassa.\nEndoprotesi ortopediche.\nLe endoprotesi sono componenti sostitutive di articolazioni o porzioni di esse di impianto esclusivamente chirurgico che restituiscono funzionalit\u00e0 articolare.\nLa chirurgia ortopedica ha a disposizione varie endoprotesi studiate per sostituire diverse componenti scheletriche (ginocchio, anca, colonna vertebrale, ecc.), ognuna di queste rispecchia il pi\u00f9 possibile la morfologia e soprattutto la funzionalit\u00e0 della parte che andr\u00e0 a sostituire.\nL'endoprotesi d'anca pu\u00f2 essere:\nUn'ulteriore distinzione pu\u00f2 essere operata tra intervento di protesi cementata e non cementata. La protesi che si applica a pazienti in buono stato di salute \u00e8 quella non cementata, fissata solamente a pressione in modo che siano le fasi biologiche di osteointegrazione, agevolate dai materiali con cui \u00e8 rivestita o direttamente prodotta la protesi, ad apportarne la 'saldatura' definitiva. La protesi cementata, invece, \u00e8 realizzata inserendo una colata di cemento come collante tra l'osso e l'inserto protesico da applicare, laddove le condizioni ossee del paziente (dovute ad et\u00e0 o patologie), non dovessero garantire la giusta stabilit\u00e0. \nLa scelta tra le possibilit\u00e0 dei materiali delle parti di sfregamento(testa/inserto del cotile) da utilizzare, viene effettuata dallo staff chirurgico in base alle caratteristiche del soggetto: et\u00e0, prospettiva di vita, attivit\u00e0 lavorativa, ecc. A seconda di queste caratteristiche si opter\u00e0 per la soluzione ritenuta pi\u00f9 appropriata(ceramica/ceramica, metallo/metallo, metallo/polietilene).\nLa protesi di ginocchio pu\u00f2 essere:\nNelle protesi monocompartimentali non vengono rimossi il crociato anteriore e posteriore.\nNella protesi totale di ginocchio \u00e8 prevista la rimozione del crociato anteriore, e la possibilit\u00e0 di conservare o meno il crociato posteriore, a seconda del tipo di protesi utilizzata CR (a ritenzione del crociato) o PS (stabilizzazione posteriore)."}
{"id": "1214995", "revid": "6923", "url": "https://it.wikipedia.org/wiki?curid=1214995", "title": "FBC Calangianus 1905", "text": "L'Associazione Sportiva Dilettantistica FBC Calangianus 1905, meglio noto come Calangianus (IPA : Lu Caragnani in gallurese) \u00e8 una societ\u00e0 calcistica italiana con sede a Calangianus in provincia di Sassari, attualmente militante nel campionato di Promozione Sardegna.\nPu\u00f2 vantare quasi 40 partecipazioni alla Serie D comprese tra il 1955 ed il 2009 (il miglior risultato \u00e8 un secondo posto), ed \u00e8 per questo la squadra sarda migliore per presenze in Serie D. Inoltre \u00e8 stata, fino alla stagione 2017/2018, assieme all'Olbia ed al Cagliari, l'unica societ\u00e0 sarda a non essere mai retrocessa in alcuna categoria inferiore alla massima serie regionale. Nata nel 1905, \u00e8 tra le societ\u00e0 calcistiche pi\u00f9 antiche in Italia, nonch\u00e9 una delle principali in Sardegna per storia e titoli.\nLa sigla \"FBC\" presente nell'attuale denominazione deriva dall'acronimo del vecchio nome del club che a partire dalla fine degli anni quaranta si chiamava \"Foot Ball Club Calangianus\".\nStoria.\nOrigini.\nLa prima partita di football riportata dalle cronache di Cagliari venne disputata nel 1902 fra un gruppo di studenti della citt\u00e0 e una squadra di marinai genovesi. Tuttavia, i primi incontri di football di cui si ha notizia in Sardegna si svolsero a Calangianus alla fine dell'Ottocento, tra tecnici ed operai britannici chiamati alla realizzazione della linea ferroviaria Monti-Tempio.\nLe due societ\u00e0 che cominciarono l'attivit\u00e0 calcistica nell'isola furono la Societ\u00e0 Sportiva Ilva di La Maddalena e la Societ\u00e0 per Educazione Fisica Torres di Sassari (1903), seguite dalle coetanee Societ\u00e0 Ginnastica Tharros (che per\u00f2 istitu\u00ec la sezione football nel 1938) e Societ\u00e0 Sportiva Audax Calangianus (l'Olbia Calcio \u00e8 in realt\u00e0 nata il 12 gennaio 1906).\nSi hanno poche notizie del periodo che va dalla fondazione della societ\u00e0 fino alla conclusione del periodo interbellico. Mera attivit\u00e0 amichevole, interrotta oltretutto dal 1915 al 1918 a causa della prima guerra mondiale, vide la ripartenza ufficiale il 24 agosto 1924, data nella quale si tenne una gara tra S.S. Audax Calangianus e L.C. Terranovese, terminata 2-0 per gli olbiesi (fu per la squadra di Olbia il primo incontro ufficiale). La societ\u00e0 prender\u00e0 momentaneamente il nome di Usla Calangianus, adottando il giallo ed il verde come colori sociali.\nSu Il Littoriale del 16 novembre 1928 si parla di una partita tra il Calangianus e la Turritana, valida per la Terza Divisione 1928-1929.\nTra 1930 e 1932 la Societ\u00e0 Sportiva Audax Calangianus, sotto il nome di Avanguardia Giovanile Fascista Calangianus, prende parte ai campionati U.L.I.C. del comitato di Terranova Pausania. Segue ulteriore attivit\u00e0 a livello regionale, culminata con l'iscrizione ed il successivo quinto posto nel Girone Nord della Terza Divisione 1933-1934. L'Audax Calangianus sar\u00e0 iscritta ai campionati ufficiali con la matricola FIGC 8470, conservata ancora oggi.\nNel 1938, con l'assunzione del nome Giovent\u00f9 Italiana del Littorio (G.I.L.) Calangianus, il sodalizio torna a prendere parte ai campionati ufficiali, a partire dall'iscrizione al campionato di Prima Divisione 1938-1939, concluso in quinta posizione. Fu lo scoppio della seconda guerra mondiale ad interrompere l'attivit\u00e0 della compagine calangianese dal 1942 al 1945.\nIl dopoguerra e la IV Serie.\nNel 1945 Il G.I.L. Calangianus assume il primo nome Societ\u00e0 Sportiva Audax Calangianus, riprendendo parte ai campionati ufficiali di Sardegna con l'immediata iscrizione alla Prima Divisione Sardegna 1945-1946, conclusa all'ottavo posto.\nNel campionato di Prima Divisione Sardegna 1946-1947, il 9 febbraio 1947, l'Audax Calangianus batt\u00e9 per 5 reti a 2 il Cagliari Calcio, che conquister\u00e0 la promozione in Serie B nello stesso anno. Tale stagione, che i giallorossi conclusero al settimo posto, fu di grande rilevanza per il calcio sardo: trattasi del primo campionato nel quale, con l'iscrizione della neonata Unione Sportiva Tempio, si affrontarono le societ\u00e0 pi\u00f9 blasonate del calcio isolano: Cagliari, Torres, Ilva, Olbia, Nuorese, Calangianus, Tempio, Tharros e Carbonia. In corrispondenza alla continua militanza dell'Audax Calangianus in Prima Divisione (allora il principale campionato su base regionale), il tifo ebbe un incentivo notevole. In questo periodo venne composto dal maestro locale Michele Columbano il primo inno del Calangianus, sui versi di Giovanni Scano. Il motivo parafrasa una canzonetta popolare in voga all'epoca, chiamata \"La Romanina\", ed \u00e8 intitolato \"Siamo Calangianesi\".\nIl 6 marzo 1949, in una gara interna dell'Audax contro l'Associazione Sportiva Bacu Abis di Carbonia valida per la Prima Divisione Sardegna 1948-1949, il gremito pubblico del vecchio comunale \"Rinascita\" intitolato a Gaetano Mariotti si rese protagonista di un'invasione di campo alla quale segu\u00ec un'aggressione nei confronti dell'arbitro Casu, accusato di mancata neutralit\u00e0 nella direzione della gara. La Societ\u00e0 Sportiva Audax Calangianus fu radiata dai ruoli federali ed esclusa dalla stagione in corso alla ventottesima giornata, a campionato quasi concluso, cos\u00ec come lo stadio \"Rinascita\" e diversi giocatori e dirigenti giallorossi.\nIn seguito alla squalifica dell'Audax Calangianus nel 1949, lo stesso anno la societ\u00e0 prese il nome di Unione Sportiva Calangianus e si iscrisse alla Prima Divisione 1949-1950 in quanto non fu liquidata. La squadra giocher\u00e0 buona parte delle partite interne in campi periferici, in attesa del completamento dello Stadio Signora Chiara, inaugurato nel 1950.\nDopo una serie di importanti piazzamenti che sancirono l'immediata rinascita della societ\u00e0, nel 1955 il Calangianus, guidato dal tecnico Di Francesco, vinse il campionato di Promozione regionale (nuova denominazione della Prima Divisione, adottata a partire dalla stagione 1952-1953), guadagnandosi la prima promozione in IV Serie. La militanza nella quarta serie nazionale, nella quale i giallorossi ebbero occasione per la prima volta di confrontarsi con realt\u00e0 blasonate a livello nazionale come Perugia, Frosinone e , fu interrotta da quest'ultima in seguito allo spareggio del 31 maggio 1956 giocato a Civitavecchia e finito a reti inviolate, poi ripetuto a Roma il 10 giugno e terminato col risultato di 2 reti a 0 a favore delle \"Fere\".\nDopo due stagioni nel massimo campionato a livello regionale, nel 1959, in seguito alla vittoria nel proprio girone del Campionato Dilettanti, il Calangianus conquist\u00f2 il diritto di partecipare alle qualificazioni interregionali ed alla disputa per l'assegnazione dello Scudetto dilettanti. Nei sedicesimi di finale i galluresi incontrarono i toscani dei G.S. Mobilieri Cascina, i quali si imposero per 6 reti a 0 in occasione della partita d'andata a Cascina: a poco serv\u00ec la vittoria per 2-1 dei giallorossi a Calangianus, che vennero cos\u00ec eliminati dalla disputa. Il G.S. Mobilieri Cascina super\u00f2 il turno e in seguito si aggiudic\u00f2 il titolo nazionale. L'anno successivo il Calangianus conquister\u00e0 nuovamente il titolo regionale, raggiungendo di diritto la promozione diretta nel campionato nazionale di Serie D. Tuttavia soccomber\u00e0 nuovamente ai sedicesimi di finale, in occasione della disputa per lo scudetto dilettanti, contro la Finale Ligure.\nIl 29 ottobre 1961, durante la trasferta contro il Solvay Rosignano valida per il Girone B della Serie D 1961-1962, si verificarono tafferugli causati dal pubblico di casa nei quali, a match concluso, vennero coinvolti anche i giocatori delle due formazioni. Diversi calciatori del Calangianus furono arrestati per essere inveiti contro alcuni rappresentanti delle forze dell'ordine. La notizia suscit\u00f2 clamore nei quotidiani di rilievo nazionale.\nNella stagione successiva, nel girone D della Serie D 1962-1963, il Calangianus sfior\u00f2 per la prima volta la promozione in Serie C, concludendo il campionato al terzo posto ad un punto da Tempio ed Empoli. Sar\u00e0 lo stesso Empoli a vincere il campionato ed aggiudicarsi la Serie C dell'anno successivo. Seguiranno nove partecipazioni al medesimo campionato, tra le quali si annovera il cambio di girone della Serie D 1963-1964 (il trasferimento nel girone E permise ai giallorossi di affrontare in prima linea squadre come , Benevento e Juve Stabia).\nDagli anni 1970 ad oggi.\nAl termine del campionato di Serie D 1971-1972, dopo 12 partecipazioni consecutive alla Serie D, il Calangianus si classific\u00f2 sedicesimo e retrocedette in Promozione (allora il massimo livello regionale) a causa della differenza reti sfavorevole (5 reti subite in pi\u00f9) in confronto a quella del , che vi riusc\u00ec a permanere.\nDopo tre stagioni nel primo campionato regionale, nella stagione 1975-1976 il Calangianus allenato da Paolo Degortes ritorn\u00f2 in Serie D, vincendo nuovamente il titolo sardo. Vi permarr\u00e0 due stagioni, per poi retrocedere nella stagione 1977-1978 (i giallorossi si salvarono ma retrocedettero in seguito alla riammissione della Romulea) e risalire l'anno successivo, in seguito alla vittoria del titolo nello spareggio il Sant'Antioco per 1 rete a 0: era il 10 giugno 1979. L'Unione Sportiva Calangianus assunse, a partire dalla stagione consecutiva, il nome Foot Ball Club Calangianus 1905, permanendo 5 anni di fila nel campionato di Serie D, che al contempo prese la momentanea denominazione di campionato Interregionale. Breve parentesi in Promozione, con 12 conseguenti campionati di Serie D (Interregionale e CND) consecutivi, si ebbe tra il 1984 ed il 1986.\nIn occasione degli interregionali 1986-1987 e 1987-1988, il Calangianus si avvicin\u00f2 nuovamente alla promozione in Serie C2, concludendo entrambe le stagioni al terzo posto con quattro punti di differenza dalle prime classificate, rispettivamente Tempio ed Ilva, in quelli che furono due campionati di serie dilettantistica nazionale i quali annoverarono la presenza di sole squadre sarde nel girone di appartenenza. Ancora una volta, nella stagione 1995-1996, il Calangianus sfior\u00f2 la promozione in Serie C2, concludendo in seconda posizione il girone B (7 punti separarono i giallorossi dalla vincitrice Vogherese). Vincer\u00e0 nello stesso anno il proprio girone per la disputa dello scudetto dilettanti, tuttavia non riuscendo a qualificarsi al triangolare di finale.\nNella stagione 1997-1998 il Calangianus si classific\u00f2 sedicesimo e retrocedette in Eccellenza (nuovo nome del massimo campionato a livello regionale), permanendovi per quattro stagioni, le quali culmineranno con la vittoria del titolo regionale nella stagione 2001/2002, con la conseguente promozione in Serie D. In occasione della vittoria del campionato venne composto da Marco Columbano l'attuale inno, intitolato \"Giallorossi Al\u00e8 Oh Oh\".\nIn seguito alla stagione di Serie D 2002-2003, conclusa con un settimo posto, l'allora presidente Roberto Goveani (negli anni di attivit\u00e0 molto attivo e stimato dal pubblico calangianese) diede le dimissioni a maggio, appena il campionato si concluse, e mise in vendita la societ\u00e0 ed il titolo. Dopo un mese la societ\u00e0 sar\u00e0 presa in gestione da imprenditori calangianesi, che tuttavia lasceranno la dirigenza a novembre 2006, evitando d'altronde il fallimento della societ\u00e0.\nNella stagione 2003-2004 il Calangianus, arrivato 15\u00ba nel girone B della Serie D, giocher\u00e0 e perder\u00e0 3-0 i play-out sul campo del Rodengo Saiano, il 31 maggio 2004. In seguito a vari ricorsi, il Calangianus sar\u00e0 ripescato nel girone H della Serie D nazionale della stagione successiva, che concluder\u00e0 in nona posizione. Successivamente sono da annoverare altre quattro partecipazioni al campionato di Serie D, nelle quali i giallorossi trovarono la salvezza ai play-out ad andata e ritorno nelle stagioni 2006-2007 e 2007-2008 (risultati complessivi, rispettivamente, Calangianus 4-3 Renate e Calangianus 3-1 Guidonia Montecelio), con conseguente sedicesimo posto e retrocessione nella stagione 2008-2009.\nIl Calangianus, in seguito alla retrocessione nel 2009, milita definitivamente in Eccellenza, reduce di due salvezze ai play-out (con le quali ha mantenuto il record di non retrocessione al di sotto del massimo livello regionale). Rilevante \u00e8 la stagione 2016-2017, nella quale i giallorossi hanno ottenuto un terzo posto con conseguente sconfitta in finale play-off per la promozione in Serie D, il massimo risultato conseguito dall'ultima stagione nel maggior campionato dilettantistico, in seguito mai pi\u00f9 conquistato dai calangianesi.\nTuttavia, alla fine di una stagione 2017/2018 (caratterizzata da ingenti problemi societari che hanno messo a repentaglio il titolo stesso del Calangianus), i giallorossi hanno concluso al 14\u00ba posto, guadagnandosi un posto ai play-out persi il 29 aprile 2018 a Monastir: trattasi della prima retrocessione al di sotto del massimo campionato regionale per il F.B.C. Calangianus, dopo 113 anni di storia calcistica.\nIl 13 marzo 2019, in occasione della gara contro la Dorgalese valida per il campionato di Promozione Sardegna 2018/2019, \u00e8 stato inaugurato il nuovo stadio Signora Chiara, il quale \u00e8 stato dotato di un nuovo manto sintetico di ultima generazione e rinnovato a livello strutturale.\nColori e simboli.\nColori.\nI colori della maglia sono il rosso e il giallo, scelti in quanto colori rappresentanti dello stesso comune di Calangianus. La societ\u00e0 ha utilizzato, dal 1905 fino ad oggi, diversi colori di maglia dal comune giallo-rosso (spesso abbinato a bianco o nero) adottando, tra i tanti, il giallo e il verde a cavallo tra gli anni 20 e gli anni 30 del Novecento (poi ripreso negli ultimi anni 2000).\nSimboli ufficiali.\nStemma.\nLo stemma \u00e8 composto da uno scudo in araldica con al centro una croce gialla, a completare il contorno del medesimo colore, su fondo rosso. Dall'alto al basso, in nero, le scritte in ordine FBC Calangianus 1905.\nInno.\nIl vecchio inno venne composto negli anni 70 da Michele Columbano sui versi dell'artista locale Giovanni Scano, ed \u00e8 intitolato \"Siamo Calangianesi\". Segue la tonalit\u00e0 del famoso canto \"La Romanina\".Attualmente, l'inno del Calangianus \u00e8 quello composto dall'artista locale Marco Columbano, nel 2002, in seguito alla vittoria del campionato di eccellenza e la successiva risalita in Serie D. Si intitola \"\"Giallorossi Al\u00e8 Oh Oh\".\"\nStrutture.\nStadio.\nSituava in via Guglielmo Marconi il primo impianto sportivo del club, il campo sportivo Gaetano Mariotti, prima \"Limbara\" e ribattezzato \"Rinascita\", radiato nel 1949 in seguito ad un grave pestaggio nei confronti di un direttore di gara.\nDisputa attualmente le sue partite interne presso lo Stadio Signora Chiara. Lo stadio ha ospitato 39 stagioni di Serie D, succedendo il vecchio campo sportivo Gaetano Mariotti. Ha inoltre ospitato, tra le pi\u00f9 rilevanti, una stagione del Budoni Calcio ed un incontro valido per la Serie C2 1983/1943, il 24 settembre 1983, tra Olbia ed Alessandria (il primo nella storia tra le due compagini).\nL'impianto, inaugurato nel 1950, ha una capienza totale di circa 2461 spettatori di cui 433 al coperto, presenta un terreno di gioco in erba sintetica ed \u00e8 caratterizzato da una struttura lunga continua delle tribune, accorciate per met\u00e0 nella curva di dimensioni maggiori al fine di far spazio a nuovi spogliatoi.\nCentro di allenamento.\nIl campo sportivo \"Gesuino Mariotti\" \u00e8 la seconda struttura calcistica di Calangianus. Edificato pressoch\u00e9 nel medesimo periodo del Signora Chiara, \u00e8 il campo sportivo nel quale si tengono una parte delle sedute di allenamento della prima squadra. Trattasi inoltre del principale centro di allenamento e partite dell'intero settore giovanile. Tuttavia, il primo usufruttuario del centro \u00e8 la A.S.D. Calangianese, seconda squadra del paese nata nel 1975 e militante, nella stagione 2017-2018, in Terza Categoria.\nSociet\u00e0.\nSettore giovanile.\nIl settore giovanile giallorosso prese nel 2001 il nome di Audax Calangianus (il quale fu la prima denominazione della societ\u00e0). Nonostante sia una realt\u00e0 minore rispetto a quella delle societ\u00e0 pi\u00f9 blasonate della Sardegna (Cagliari, Torres, Olbia), il Calangianus \u00e8 stato modello di organizzazione del settore giovanile e trampolino di lancio per calciatori e tecnici che successivamente ebbero modo di intraprendere carriera nei principali campionati italiani. Un esempio \u00e8 rappresentato dal difensore Ivano Baldanzeddu. Nell'anno 2013, il settore giovanile \u00e8 stato chiuso.\nA partire dalla stagione 2016-2017, il settore giovanile \u00e8 stato rifondato per ogni categoria.\nTifoseria.\nStoria.\nParadossalmente alle potenzialit\u00e0 di una realt\u00e0 piccola come Calangianus, il seguito dei tifosi calangianesi si \u00e8 contraddistinto nell'isola: trattasi di una delle principali tifoserie storiche della Sardegna.\nPrima del 1987, data di fondazione del primo gruppo ultras della cittadina, sono stati diversi i club al seguito dei giallorossi, identificabili a partire dalla stagione 1955-1956, stagione che vide il Calangianus aggiudicarsi il titolo regionale. Il primo gruppo atto a sostenere la prima squadra della cittadina furono i \"Supporters\", dal quale alcuni esponenti diedero vita al \"Club Brigate Giallorosse\", predecessore del primo gruppo storico. Il primo gruppo ultras organizzato furono le \"Brigate Giallorosse\", nate nel 1987 ed autodefinite \"orgoglio isolano\". Tale fazione non ha mai dato alcun segno di un effettivo schieramento politico, come avviene spesso nel mondo ultras. Il gruppo non ha mai dichiarato ufficialmente il proprio scioglimento, tuttavia non presenziando pi\u00f9 alle partite casalinghe del Calangianus a partire dal 2010, a causa anche delle numerose diffide subite.\nA partire dalla stagione 2012-2013 la curva cominci\u00f2 a ripopolarsi ed una definitiva riformazione avvenne in occasione della partita casalinga contro il Samassi, valida per i play-out del campionato 2013-2014. Nel corso della stagione successiva nacque la \"Giovent\u00f9 Ultras Calangianus\", la quale capeggia attualmente la curva calangianese.\nGemellaggi e rivalit\u00e0.\nL'intera tifoseria calangianese sostiene, dal 1987, una solida alleanza con la tifoseria di Olbia. Inoltre, le \"Brigate Giallorosse\" hanno avuto rapporti di gemellaggio ora ridotti ad amicizie con Ivrea (fazione oggi sciolta) e Nuorese, mentre la \"Giovent\u00f9 Ultras Calangianus\" sostiene una amicizia con la tifoseria del Lauras, gi\u00e0 da prima in rapporti di amicizia con il gruppo storico. Ci sono state e ci sono amicizie con le sarde Cagliari, Carbonia, Tharros e Ilvamaddalena, a formare una fitta rete di alleanze a favore della squadra del capoluogo e contro la meno blasonata Torres. C'\u00e8 stato un rapporto di amicizia con la tifoseria del Lecco.\nLa rivalit\u00e0 pi\u00f9 sentita e longeva dall'intera tifoseria calangianese \u00e8 con i vicini tifosi del Tempio, nata per campanilismo, protratta subito nel mondo ultras ed alimentata da gemellaggi contrapposti di calangianesi e tempiesi. Un'ulteriore inimicizia si verifica con gli ultras della Torres, anch'essa prevalentemente alimentata da gemellaggi, amicizie e rivalit\u00e0 contrapposte. Altre inimicizie degne di nota intercorrono o sono intercorse con i tifosi di Arzachena e Alghero."}
{"id": "1214998", "revid": "84184", "url": "https://it.wikipedia.org/wiki?curid=1214998", "title": "Phylliroidae", "text": "Phylliroidae \u00e8 una famiglia di molluschi nudibranchi.\nTassonomia.\nLa famiglia comprende tre specie in due generi:\nAltri generi in precedenza attribuiti a questa famiglia sono attualmente posti in sinonimia:"}
{"id": "1215001", "revid": "29244", "url": "https://it.wikipedia.org/wiki?curid=1215001", "title": "Psilosomata", "text": ""}
{"id": "1215002", "revid": "100515279", "url": "https://it.wikipedia.org/wiki?curid=1215002", "title": "Legge provinciale", "text": "La legge provinciale costituisce una particolarit\u00e0 nel sistema normativo italiano. Infatti soltanto due province, Trento e Bolzano, hanno potest\u00e0 legislativa nelle materie indicate nello Statuto del Trentino-Alto Adige e nei limiti dei principi della legge dello Stato.\nLa legge provinciale ha efficacia nel territorio della Provincia, \u00e8 equiparabile alla legge ordinaria ed \u00e8 sottoponibile al giudizio della Corte Costituzionale.\nDopo essere stata approvata, essa \u00e8 pubblicata nel bollettino ufficiale della Regione ed entra in vigore il quindicesimo giorno dopo la pubblicazione."}
{"id": "1215007", "revid": "486946", "url": "https://it.wikipedia.org/wiki?curid=1215007", "title": "Porto (Corsica)", "text": ""}
{"id": "1215008", "revid": "2130303", "url": "https://it.wikipedia.org/wiki?curid=1215008", "title": "Chiesa di Santa Maria delle Grazie (Sansepolcro)", "text": "La chiesa di Santa Maria delle Grazie \u00e8 un edificio sacro che si trova in via Beato Ranieri a Sansepolcro. \u00c8 il santuario mariano cittadino.\nStoria.\nFu costruita assieme all'adiacente oratorio per iniziativa della Confraternita della Madonna delle Grazie subito dopo l'istituzione, nel 1518 da parte di un gruppo di religiosi e laici della citt\u00e0.\nSulla facciata \u00e8 un portale in pietra con porta lignea - con figure di scheletri scolpite, in allusione all'ufficio di chiesa della Confraternita della Morte - disegnata da Alberto Alberti (1563). La Confraternita della Madonna delle Grazie \u00e8 rimasta attiva fino agli anni '50 del secolo XX.\nNel 1931, come risulta da una lapide apposta all'interno, la chiesa venne consacrata dal vescovo diocesano mons. Pompeo Ghezzi, ricorrendo i 1500 anni dal Concilio di Efeso nel quale la Vergine Maria era stata proclamata Madre di Dio.\nNel 1954 l'immagine della Madonna delle Grazie viene trasportata nella Basilica Cattedrale in occasione dell'ingresso in diocesi del vescovo mons. Domenico Bornigia, avvenuto l'11 febbraio.\nNell'anno mariano 1953/1954 il santuario \u00e8 sede di numerose iniziative a carattere liturgico e devozionale: il 2 febbraio viene solennemente celebrata la festa della Purificazione con ottavario;la seconda domenica di ottobre \u00e8 celebrata la festa della Madonna della Misericordia, con l'intervento dei vescovi Domenico Bornigia, Luigi Cicuttini di Citt\u00e0 di Castello, Emilio Bianchieri di Rimini, Pietro Fiordelli di Prato.\nRiconsacrato dal vescovo di Sansepolcro mons. Pompeo Ghezzi nel 1931 (in occasione del 1500 anni dal Concilio di Efeso, che defin\u00ec Maria Madre di Dio), il santuario \u00e8 stato restaurato negli anni '50 del secolo scorso e in ultimo tra 2006 e 2007. L'elegante loggia esterna che forma il portico d'ingresso all'oratorio \u00e8 stata riaperta nel 1981 e la vasta sala dell'oratorio \u00e8 stata restaurata tra 1985 e 1988. Questi lavori furono promossi su iniziativa del canonico mons. Pietro Zazzeri (1911-1987), al cui nome \u00e8 stata dedicata la sala maggiore dell'oratorio.\nDevozione.\nNei secoli il santuario \u00e8 stato luogo di preghiera e pellegrinaggio, in particolare in occasione di terremoti (come testimoniano le numerose lapidi collocate sulle pareti esterne, l'ultima delle quali risale al 1917).\nIn particolare, nel XVII secolo si verificano ripetuti terremoti, che coinvolgono anche la dimensione religiose, sia personale che comunitaria. Noto \u00e8 il fatto dell'8 aprile 1694, cos\u00ec descritto nel libro delle memorie della Compagnia della Madonna delle Grazie: \nNel crollo muoiono due donne, una sotto le rovine e l'altra d'infarto. Il popolo, uscito dalla case e dalle chiese, si raduna all'aperto nella piazza di San Francesco, per paura delle scosse che si susseguono. \u00abE perch\u00e9 in tal tempo, per divina disposizione, si trovava deposta dal suo luogo la sacra imagine [sic] suddetta della Madonna delle Grazie, per farne traslazione, con tal comodit\u00e0 fu risoluto dai signori governatori di questa Compagnia esporla alla veneratione, per conforto et aiuto degl'afflitti, il che fu fatto prestamente alla presenza anche di monsignore vescovo, ed al comparire della sacra immagine si sollevorno grida e pianti compassionevoli di tutti, che in tal costernatione imploravano l'aiuto di questa nostra gran signora e avvocata; fu esposto alla porta della chiesa di questa compagnia, fatto con un altare di tavolo al miglior modo possibile, fin tanto che in mezzo alla suddetta piazza fu fatto con legni e tende una bracca, et erettovi un altare, ove fu l'istesso giorno collocata la sacra immagine con celebrarsi ivi le messe e tutte l'altre funzioni s\u00ec del venerd\u00ec e sabbato [sic] santo come de tre giorni di Pasqua di resurrezione, con continuo concorso del popolo tanto di giorno come di notte, essendosi offerte copiose elemosine alla santissima Vergine\u00bb. L'anno seguente l'immagine della Madonna delle Grazie traslata in Cattedrale sabato 28 maggio e nel pomeriggio del giorno dopo si tiene una solenne processione con l'intervento di tutte le confraternite, i religiosi, i preti secolari e il vescovo; l'immagine \u00e8 portata in tutti i monasteri della citt\u00e0, poi la processione giunge in Piazza San Francesco dove il vescovo, davanti alla chiesa dei frati Minori conventuali, imparte la benedizione al popolo, giunto sia dalle vicinanze che da luoghi pi\u00f9 lontani. Infine, l'immagine viene ricollocata nel suo altare nell'omonimo santuario ed \u00e8 riconosciuta \u00abnostra singolare avocata specialmente nel pericolo del suddetto terremoto\u00bb.\nNel 1731 il vescovo di Sansepolcro, Raimondo Pecchioli, visitando la chiesa della Madonna delle Grazie, e venerando la \u00abdi lei miracolosissima immagine\u00bb nota che \u00e8 raffigurata a mani aperte, \u00abin quella guisa che suole un prelato nel annunciare al suo popolo il Pax vobis\u00bb, mentre nelle copie sugli stendardi l'immagine \u00e8 raffigurata \u201ccon le mani giunte davanti al petto\u201d. Il vescovo, incuriosito da questo particolare, il vescovo ne chiede spiegazione ai priori della Compagnia, i quali rispondono \u00absapersi per antica tradizione che nel essere ricorsa questa patria ad implorare il patrocinio della Vergine santissima nella detta sua chiesa in occasione di non so qual flagello minacciatole dal'ira [sic] divina nel discoprirsi al popolo ivi concorso la sacra immagine fu veduta con non meno giubilo che stupore con le mani non pi\u00f9 giunte ma apperte [sic] come si vede davanti il petto quasi che se anunziasse [sic] la pace nel essersi per la di lei intercessione placato l'Altissimo, come di fatto segu\u00ec cessando il minacciato castigo\u00bb. Il vescovo chiede se del fatto esistono documenti, ma ottiene risposta negativa, per cui incarica i priori di ricerca \u00abqualche particolare notizia d'un fatto cos\u00ec memorabile\u00bb. I priori, nel 1732, raccolgo quattro testimonianze, dalle quali risulta che, verosimilmente nei primi anni del XVII secolo, l'immagine, che era stata dipinta con le mani giunti, era stata trovata con le mani in atteggiamento benedicente in occasione di uno scoprimento pubblico per una preghiera di liberazione da un qualche flagello. Il Pecchioli si comport\u00f2 con molta prudenza, non gridando al miracolo, ma documentando una tradizione popolare, ancora oggi diffusa tra il popolo. Nelle copie che si conservano la Madonna delle Grazie \u00e8 raffigurata a mani giunte, come, ad esempio, in quelle oggi conservate nella sacrestia della chiesa parrocchiale di San Paolo (proveniente dal santuario) o in quella del parlatorio delle monache Clarisse.\nArte.\nL'interno conserva altri notevoli esempi della locale tradizione dell'intaglio del legno: un bellissimo soffitto della fine del XVI secolo attribuito ad Alberto Alberti, la cantoria e l'organo nella controfacciata con intagli lignei secenteschi. I tre altari in stucco risalgono al rifacimento settecentesco dell'interno.\nSull'altare di sinistra Crocifisso ligneo del XVI secolo, opera di Nero Alberti.\nSull'altare maggiore \u00e8 conservata la tavola raffigurante la \"Madonna delle Grazie\", realizzata nel 1555 dal pittore Raffaellino del Colle.\nLa sala maggiore dell'oratorio, attiguo alla chiesa, conserva un ciclo di affreschi con \"Storie della vita della Vergine Maria\", opera della seconda met\u00e0 del XVI secolo. Nel 1987, al termine del restauro degli affreschi, venne adibito a sala mostre e conferenze intitolata al nome del canonico mons. Pietro Zazzeri, che una decina di anni prima aveva avviato il ripristino architettonico e artistico dell'edificio."}
{"id": "1215015", "revid": "599013", "url": "https://it.wikipedia.org/wiki?curid=1215015", "title": "Andrea Sala", "text": "Giocava nel ruolo di centrale.\nCarriera.\nInizi\u00f2 la sua carriera nel 1997, in serie B2 con il Pavic Romagnano Sesia, dove rimase per tre stagioni. Nel 2000 inizi\u00f2 il suo lungo rapporto con il Trentino: gioc\u00f2 per una stagione a Molveno in Serie B1, nelle file della squadra locale. L'anno successivo avvenne il salto nella massima divisione nazionale: venne ingaggiato dalla Trentino Volley, squadra al suo secondo anno in Serie A1. In maglia trentina gioc\u00f2 per due stagioni, prima di trasferirsi in Piemonte, precisamente alla Noicom Brebanca Cuneo.\nDopo solo un anno si trasfer\u00ec dall'altra parte della penisola, alla Tonno Callipo Vibo Valentia, mentre l'anno successivo inizi\u00f2 la sua avventura nell'Acqua Paradiso Gabeca Montichiari. A Montichiari gioc\u00f2 per quattro stagioni, diventando una delle personalit\u00e0 pi\u00f9 rappresentative. Durante la sua permanenza montelcarense giunse la prima convocazione in Nazionale, datata febbraio 2007. Divent\u00f2 titolare inamovibile sotto la gestione di Andrea Anastasi.\nNell'estate 2009 si rese protagonista di una delle telenovele del mercato, quando venne dichiarato cedibile dalla dirigenza bresciana, incappata in difficolt\u00e0 economiche. Ben presto si pales\u00f2 l'interesse da parte della sua ex squadra, la Trentino Volley, che per\u00f2 incontr\u00f2 delle difficolt\u00e0 a causa del divario economico tra domanda e offerta. Dopo diverse settimane di trattative fu trovato l'accordo, e il passaggio venne ufficializzato dalla societ\u00e0 trentina il 16 luglio 2009, dopo il ritorno del giocatore dagli Stati Uniti, dove era impegnato con la maglia azzurra per la World League 2009.\nNella storia della Trentino Volley Andrea Sala rappresent\u00f2 il primo giocatore a fare ritorno in maglia bianco-rossa. Mai nessuno, prima di lui, era tornato all'ombra del Bondone dopo essersene andato. Dopo pochi mesi dal ritorno a Trento vinse il suo primo trofeo, la Coppa del Mondo per club, seguito poco tempo dopo dalla Coppa Italia; il 2 maggio 2010 si aggiunse al suo palmar\u00e8s anche la Champions League. Nel 2011 conquist\u00f2 la tripletta, vincendo il suo primo scudetto, dopo aver bissato i trionfi europei e mondiali.\nIl 21 giugno 2011 venne ufficializzato il suo passaggio alla Pallavolo Modena, divenuta poi dalla stagione 2013-14 Modena Volley, con cui vince la Coppa Italia 2014-15.\nNell'annata 2015-16 viene ingaggiato dal Volley Milano, sempre in Serie A1: al termine del campionato si ritira dai massimi campionati nazionali. Conclude la carriera presso la storica societ\u00e0 geminiana Villa d'Oro Pallavolo."}
{"id": "1215016", "revid": "1543377", "url": "https://it.wikipedia.org/wiki?curid=1215016", "title": "Gar\u00f0ur", "text": "Gar\u00f0ur era un comune islandese della regione di Su\u00f0urnes.\nNel 2018 si \u00e8 fuso con Sandger\u00f0i per creare il nuovo comune di Su\u00f0urnesjab\u00e6r.\nGar\u00f0ur \u00e8 famosa per i suoi fari. Il vecchio faro di Gar\u00f0skagi fu costruito nel 1897 ed \u00e8 stato sostituito nel 1944.. Il vecchio faro \u00e8 sede di un museo ed \u00e8 stato utilizzato fino di recente per lo studio degli uccelli migratori provenienti dalla Groenlandia e dal Nord America per riprodursi lungo queste coste."}
{"id": "1215022", "revid": "287204", "url": "https://it.wikipedia.org/wiki?curid=1215022", "title": "Gardur", "text": ""}
{"id": "1215024", "revid": "1573940", "url": "https://it.wikipedia.org/wiki?curid=1215024", "title": "Ardeadoris egretta", "text": "Ardeadoris egretta \u00e8 un mollusco nudibranchio della famiglia Chromodorididae. \u00c8 la specie tipo del genere \"Ardeadoris\"."}
{"id": "1215025", "revid": "123653709", "url": "https://it.wikipedia.org/wiki?curid=1215025", "title": "Milizia del Tempio - Ordine dei poveri Cavalieri di Cristo", "text": "La Milizia del Tempio - Ordine dei poveri Cavalieri di Cristo (\"Militia Templi - Christi pauperum militum ordo\", in latino), \u00e8 un'associazione di fedeli che, secondo la Regola, approvata dall'Arcivescovo di Siena Mons. Gaetano Bonicelli, il 18 novembre 1990, si definisce \"ordine laicale di tradizione cattolica e di impostazione monastico-militare\". L'istituzione viene fatta rientrare tra i cattolici tradizionalisti in comunione con il Papa di Roma.\nDefinizione.\nL'associazione, fondata nel 1979 dal conte Marcello Alberto Cristofani della Magione (Casole d'Elsa, 8 gennaio 1940) che \u00e8 divenuto primo gran maestro, dichiara di ispirarsi alle virt\u00f9 cavalleresche, agli ideali e allo stile di vita Cavalieri templari, descritti da san Bernardo di Chiaravalle nel \"Liber ad milites Templi de laude novae militiae\".\nSi dichiara come \"l'unica istituzione templare con legittimo carattere canonico\", ma non vanta alcun legame giuridico o diritti di discendenza con l'ordine dei Cavalieri templari, soppresso il 3 aprile del 1312 da papa Clemente V con la bolla \"Vox in excelso\"\nL'associazione si propone lo scopo della salvezza dell'anima dei suoi membri attraverso la preghiera, la pratica dei sacramenti e lo spirito cavalleresco, attuando gli ideali cristiani per mezzo del servizio alla Chiesa e al prossimo. In particolare vengono praticati la liturgia secondo la tradizione latino-gregoriana, con la messa tridentina, la recita del breviario, il canto gregoriano.\nLa \"Milizia del Tempio\" \u00e8 inoltre impegnata nel campo dell'approfondimento della spiritualit\u00e0 e della cultura della cavalleria cristiana e in quello dell'educazione dei giovani attraverso lo scautismo. Infine si propone di offrire assistenza ai pellegrini e sostegno morale e materiale ai bisognosi, in particolare ai cristiani presenti nella Terra Santa.\nOrganizzazione.\nIn base alla regola, la Milizia del Tempio \u00e8 costituita da tre categorie di membri, vincolati da voti privati secondo ciascuna categoria: \"cavalieri professi\", \"cavalieri in obbedienza\" e \"dame\". A questi si aggiungono i membri aggregati, \"cappellani, \"decorati\" e \"oblati\", detti anche \"cavalieri o dame di devozione\", i quali non hanno legami diretti con la regola.\nL'istituzione \u00e8 retta da un \"gran maestro\", eletto ogni nove anni da un capitolo di tredici \"cavalieri di giustizia\", detto \"consulta magistrale\": attualmente la carica \u00e8 rivestita dal fondatore, Marcello Alberto Cristofani della Magione.\nLa sede magistrale \u00e8 situata presso il castello della Magione a Poggibonsi (SI).\nI cardinali Silvio Oddi, Edouard Gagnon e Alfons Maria Stickler sono stati \"cardinali patroni\" della Milizia del Tempio, mentre monsignor Mario Ismaele Castellano \u00e8 stato promotore della nascita dell'istituzione, \"cappellano d'onore\" e \"vescovo protettore\". Ordinario diocesano dell'ordine \u00e8 l'attuale arcivescovo metropolita di Siena cardinale Augusto Paolo Lojudice.\nL'emblema della Milizia del Tempio \u00e8 la \"croce ottagona\" rossa, simbolo delle \"otto beatitudini\", mentre il vessillo \u00e8 bianco con la croce ottagona rossa. Il gran maestro ha un suo stemma ed un proprio vessillo.\nDiffusione.\nLa Milizia del Tempio \u00e8 presente tramite \"precettorie\" in Italia (precettoria d'Italia, precettoria della sede magistrale), Svizzera italiana (precettoria d'Italia), Austria e Germania (precettoria di lingua tedesca), Ungheria e Romania (precettoria degli Ungheresi), Stati Uniti d'America, Portorico e Canada (precettoria del Nord America), Spagna e tramite \"legazioni magistrali\" nel Regno Unito, Repubblica d'Irlanda, Polonia, Paraguay, Cile, Australia, Brasile e Russia .\nRiconoscimenti.\nIn data 24 giugno 2015 l'arcivescovo di Siena, monsignor Antonio Buoncristiani ha approvato le nuove costituzioni dell'ordine, come associazione privata di fedeli."}
{"id": "1215026", "revid": "767487", "url": "https://it.wikipedia.org/wiki?curid=1215026", "title": "Smyril Line", "text": "La Smyril Line \u00e8 una compagnia di navigazione Faroese che collega le Isole F\u00e6r \u00d8er e l'Islanda con la Danimarca, la Norvegia, e il Regno Unito (nella fattispecie le Isole Shetland e la terraferma scozzese).\nLa compagnia opera dal 1983 con un regolare servizio di navigazione internazionale trasportando passeggeri, automobili e merci usando un grande e moderno traghetto multifunzione, il \"Norr\u00f6na\". L'imbarcazione originale era un traghetto di costruzione svedese precedentemente battezzato \"Gustav Wasa\" (costruito nel 1973). Venne rimpiazzato da un nuovo bastimento costruito appositamente (questa volta a Lubecca, in Germania) per la compagnia (anch'esso chiamato \"Norr\u00f6na\") nel 2003.\nIl servizio settimanale tocca i seguenti porti:\nCuriosit\u00e0.\nSmyril in faroese significa falco."}
{"id": "1215027", "revid": "137198", "url": "https://it.wikipedia.org/wiki?curid=1215027", "title": "Grindav\u00edk", "text": "Grindav\u00edk \u00e8 un comune islandese della regione di Su\u00f0urnes.\nA breve distanza dal paese si trova la stazione termale geotermica della Laguna Blu, le cui caldissime acque provengono dalla vicina centrale elettrica di Svartsengi.\nGrindav\u00edk \u00e8 inoltre luogo natale dello scrittore islandese Gu\u00f0bergur Bergsson.\nIl paese \u00e8 gemellato con la cittadina inglese di Penistone e con quella di Rovaniemi, in Finlandia.\nLa maggior parte dei circa 2.700 abitanti \u00e8 impiegata nell'industria ittica. Qui \u00e8 presente infatti uno dei pochi porti dell'isola.\nSulla vita del paese e i suoi abitanti \u00e8 stato realizzato nel 2020 il documentario Lobster Soup, di Pepe Andreu e Rafael Moles. Nel documentario compare anche lo scrittore Gu\u00f0bergur Bergsson e il pugile Fri\u00f0rik \u00c1skell Clausen. Un intero capitolo \u00e8 dedicato alla Laguna Blu.\nSport.\nGrindav\u00edk \u00e8 la citt\u00e0 della squadra di calcio Knattspyrnudeild Ungmennaf\u00e9lag Grindav\u00edkur meglio noto come UMF Grindav\u00edk che milita nella Landsbankadeild (premier league islandese)."}
{"id": "1215028", "revid": "287204", "url": "https://it.wikipedia.org/wiki?curid=1215028", "title": "Grindavik", "text": ""}
{"id": "1215032", "revid": "729019", "url": "https://it.wikipedia.org/wiki?curid=1215032", "title": "Sandger\u00f0i", "text": "Sandger\u00f0i era un comune islandese della regione di Su\u00f0urnes.\nNel 2018 si \u00e8 fuso con Gar\u00f0ur per creare il nuovo comune di Su\u00f0urnesjab\u00e6r."}
{"id": "1215033", "revid": "767487", "url": "https://it.wikipedia.org/wiki?curid=1215033", "title": "Chiesa di Santa Chiara (Sansepolcro)", "text": "L'ex chiesa di Santa Chiara (gi\u00e0 Sant'Agostino) \u00e8 un edificio sacro che si trova nella piazza omonima a Sansepolcro.\nStoria e descrizione.\nUn tempo chiesa del convento di Sant'Agostino, fu intitolata a Santa Chiara in seguito alla cessione alle monache Clarisse (1555). L'esterno mantiene ancora le murature e l'abside poligonale della chiesa medievale, edificata dai frati agostiniani a partire dal 1281. Durante i lavori di ristrutturazione eseguiti tra il 1577 e il 1587 su progetto di Alberto di Giovanni Alberti fu costruito il portale sulla facciata con mensole a mascherone e timpano spezzato.\nIntorno al 1786 l'interno fu completamente rinnovato con un'elegante decorazione in stucco bianco di gusto classicista che comprese l'edificazione dell'altare maggiore (con le \"Virt\u00f9\" e \"Dio Padre\") e le due cantorie laterali.\nL'edificio \u00e8 attualmente convertito in sala auditorum\nOpere gi\u00e0 in loco.\nDall'antica chiesa degli Agostiniani proviene l'affresco di Piero della Francesca con \"San Giuliano\" nella Pinacoteca civica della citt\u00e0.\nSempre da qui proviene il celebre polittico di Sant'Agostino, anch'esso di mano di Piero della Francesca, oggi smembrato e disperso in varie sedi museali."}
{"id": "1215034", "revid": "287204", "url": "https://it.wikipedia.org/wiki?curid=1215034", "title": "Sandgerdi", "text": ""}
{"id": "1215037", "revid": "110157", "url": "https://it.wikipedia.org/wiki?curid=1215037", "title": "Chiesa di San Francesco (Pescia)", "text": "La chiesa di San Francesco \u00e8 una chiesa di Pescia in provincia di Pistoia, della diocesi di Pescia, costruita nel XIII secolo dedicata a san Francesco d'Assisi.\nOrigini.\n\"Folgorato dalla Grazia divina, dopo aver cambiato la cintura e gli speroni dell'elegante cavaliere con la corda e i sandali dell'eremita, attraversata la fiorente Valdinievole, ai primi di ottobre del 1211, giunse a Pescia Francesco d'Assisi, umile servo e seguace di Cristo, per attuare qui, come altrove, la pacifica silenziosa rivoluzione, nell'audace intento di riportare il costume cristiano alla purit\u00e0 delle origini\u201d. ( L. Wadding, Annales Minorum).\nSecondo la testimonianza di L. Wadding, Annales Minorum, la tradizione vuole che san Francesco prima di proseguire alla volta di Pisa, ove ebbe come discepoli il Beato Agnello degli Agnelli e il Beato Alberto, si ferm\u00f2 per tre giorni a Pescia, gradito ospite del ricco e pio mercante Venanzio degli Orlandi, il quale gli fece dono di un piccolo oratorio e di una casupola, perch\u00e9 vi stabilisse un convento per i suoi frati. Il Santo, preceduto dalla fama di pacificatore, giunse a Pescia, travagliata, come altre citt\u00e0, da discordie tra comuni, dalla violenza e da contrasti interni ed esterni e, accogliendo il dono del conte Venanzio degli Orlandi, fece venire due frati da Firenze affinch\u00e9 si prendessero cura dell'oratorio al quale, probabilmente, era annesso un ospizio. La chiesetta \"disgiunta dalla terra ferma quanta \u00e8 la lunghezza di un ponte sul fiume Pescia, che da essa la divide\" era situata nella parte settentrionale della citt\u00e0, in luogo detto \"Giocatoio\". La realizzazione del \"ponte san Francesco\" come venne chiamato e demolito dopo la seconda guerra mondiale, si rese necessaria perch\u00e9 sull'altra sponda il piccolo insediamento francescano diventava sempre pi\u00f9 polo di attrazione spirituale e caritativo. L'oratorio di cui parliamo, oggi, fa parte dell'attuale chiesa ed era situato tra la cappella della Concezione e quella della \"Corda Pia\" o Cappella Cardini. Il piccolo oratorio venne quasi subito ampliato dallo stesso Venanzio Orlandi quando Gregorio IX innalza san Francesco al la gloria degli altari. Molte famiglie pesciatine come gli Albizi, i Mainardi, i Della Torre concorsero ad abbellire quello che anche oggi \u00e8 il pi\u00f9 celebre monumento artistico della citt\u00e0.\nStoria e descrizione.\nIniziata nel 1241, venne trasformata nel 1718-1720, riacquistando le forme originarie tra il 1916 e il 1936. La facciata \u00e8 ornata da un motivo ad archetti pensili con figura zoomorfe.\nL'interno \u00e8 dotato di unica navata (coperta da capriate) con ampio transetto, in cui si aprono tre cappelle. Inoltre lungo il fianco sinistro si trovano altre cappelle monumentali, quali la Cappella Orlandi-Cardini e la Cappella del Santissimo Sacramento. Il lato destro e la restante parte di quello sinistro sono invece decorati da altari in pietra serena, di gusto controriformato.\nDi particolare interesse la tavola con \"San Francesco e storie della sua vita\" di Bonaventura Berlinghieri (1235), la prima che ci sia pervenuta con l'iconografia delle storie francescane.\nL'arcone ogivale che separa il transetto dalla navata presenta affreschi trecenteschi, riferibili agli artisti che lavorarono nelle cappelle del transetto; esso riprende le medesime decorazioni sopra tali cappelle.\nCappella Orlandi-Cardini.\nLa Cappella Orlandi-Cardini, edificata tra il 1453 e il 1458 circa, fu commissionata dai fratelli Antonio e Giovanni Cardini in memoria del padre Berto, un ricco speziale originario di Colle Val d'Elsa che aveva trovato a Pescia la fortuna. La realizzazione \u00e8 tradizionalmente assegnata a Andrea Cavalcanti detto il Buggiano, figlio adottivo di Brunelleschi che per primo esport\u00f2 il gusto rinascimentale in architettura al di fuori dei confini di Firenze. Studi recenti hanno inoltre rilevato la presenza nel cantiere di maestranze della bottega di Bernardo Rossellino.\nLa cappella si apre sulla navata con un arco a tutto sesto, oltre il quale una volta a botte conduce visivamente verso il crocifisso sulla parete di fondo; separate da una doppia fila di colonne, sulle cui architravi soprastanti si trova l'imposta della volta, si trovano poi due ali di egual misura, in cui si trovavano i sedili per assistere alle funzioni dall'altare posto al centro dello spazio (come nella Sagrestia Vecchia): tale insolita forma \u00e8 probabilmente un omaggio alla Trinit\u00e0 e richiama visivamente, per chi guarda dalla navata, l'architettura dipinta nella \"Trinit\u00e0\" di Masaccio in Santa Maria Novella. Il crocifisso sulla parete di fondo, dell'ambito di Giuliano da Maiano, \u00e8 incorniciato dagli affreschi di Neri di Bicci (1458), che rappresentano i santi Giovanni Battista, Policronio (co-protettore di Pescia), Alberto da Colle e i due committenti. I motivi del delfino e del cavallo sono rispettivamente i simboli araldici di Pescia e di Colle. Al centro della volta e nel fronte dell'arco esterno si vede poi lo stemma Cardini, con due cardi incrociati entro una corona; lo si pu\u00f2 osservare scolpito anche sul secondo gradino dell'altare.\nCappella dell'Immacolata Concezione.\nLa Cappella dell'Immacolata Concezione venne ricostruita nella seconda met\u00e0 del XVI secolo e tra il 1564 e il 1577 fu rifatto l'altare della Madonna; di nuovo nel 1929-1930 venne restaurata profondamente e convertita in cappella dei Caduti, asportando gran parte delle decorazioni barocche: quelle che sopravvivono ancora, settecentesche, sono attribuite a Giovan Battista Ceceri. Nei primi del Novecento vennero quindi fatti dipingere tutti gli stemmi nobili e patrizi di Pescia.\nSpicca sull'altare una scultura lignea del XV secolo con la \"Madonna col Bambino\", ritenuta miracolosa quando la mattina del luned\u00ec di Pasqua del 13 aprile 1506 diede \"molti segni\": per ricordare l'evento venne fondata presso la gi\u00e0 esistente ed antica chiesa Collegiata dei Santi Stefano e Niccolao una Chiesetta attigua e creata la Compagnia della Misericordia. Attorno alla statua si trova una tela seicentesca attribuita ad Alessandro Bardelli.\nSulla parete di destra si trova la \"Piet\u00e0\" di Cristofano Allori (1600-1630 circa), mentre a sinistra la \"Gloria di Angeli\" (1624), sempre del Bardelli. Quest'ultima tela contornava il \"San Francesco e storie della sua vita\" di Bonaventura Berlinghieri, fondamentale tavola della pittura toscana duecentesca che oggi \u00e8 qui sostituita da una copia, mentre l'originale si trova oggi isolato alla fine del lato destro della navata, nell'altare Mainardi.\nTransetto.\nAll'estremit\u00e0 sinistra del transetto si trova l'altare Della Barba, con la tela del \"Martirio di santa Dorotea\" di Jacopo Ligozzi (1595): di tale santa, protettrice della citt\u00e0 fin dall'ingresso dei fiorentini in citt\u00e0 (6 febbraio 1339) si conserva qui una reliquia, ottenuta nel 1561 da Pompeo della Barba, archiatra pesciatino di papa Pio IV. Sotto la mensa dell'altare si vede l'affresco cinquecentesco del \"Cristo morto\", probabilmente dello stesso Ligozzi.\nA fianco dell'altare alcune lastre tombali trecentesche sono state montate lungo la parete: si tratta di cavalieri della famiglia fiorentina degli Obizzi, esiliata a Pescia per le sue simpatie verso Lucca.\nSul lato opposto si trova l'altare Serponti, del XVI secolo, con la grande tela del \"San Carlo Borromeo in preghiera\" di Rodomonte Pieri e Francesco Nardi (1642).\nNella vicina sacrestia si conserva la \"Crocifissione\" ad affresco di Antonio Vite, databile alla fine del Trecento.\nCappella di Sant'Anna.\nLa cappella a sinistra dell'altare maggiore \u00e8 dedicata a sant'Anna. Edificata nel Trecento e coperta da volta a crociera, ha sull'altare il trittico della \"Metterza tra i santi Simone, Taddeo, Lorenzo e Domenico\" del pistoiese Nanni di Jacopo, databile all'inizio del Quattrocento, in stile gotico; fu attribuita anche ad Angelo Puccinelli con datazione al 1335.\nSulla parete sinistra si trova la \"Deposizione\" del Passignano (1595), gi\u00e0 nella chiesa della Misericordia; a destra invece il \"Martirio di san Bartolomeo\" di Giovanni Imbert (1760). A sinistra una piccola porta affaccia sulla cappella Stiavelli, con un \"San Francesco\" settecentesco, con una particolare veduta di Pescia.\nCappella maggiore.\nLa cappella maggiore, detta degli Obizzi, fu restaurata negli anni trenta del Novecento quando vennero trovati gli affreschi di Antonio Vite, databili al 1388 circa e raffiguranti gli \"Evangelisti\" negli spicchi della volta e frammenti di una \"Strage degli innocenti\" e altre scene. La parete di destra mostra una tela del 1632 circa, il \"Miracolo della Mula\" di Giovanni Martinelli, e sul lato opposto una copia di un dipinto bolognese di Lorenzo Paisielli col \"Miracolo di sant'Antonio da Padova\", databile all'inizio del Settecento.\nLa parete destra ospita anche una nicchia su cui venivano appoggiati oggetti liturgici, affrescata all'inizio del Quattrocento con due novizi che reggono turiboli. Sui pilastri esterni si trovano poi i santi Benedetto (questo frutto dei restauri neogotici) e Antonio Abate a tutta figura. Le vetrate a colori sono degli anni trenta del Novecento.\nCappella Nucci.\nLa cappella a destra dell'altare maggiore era della famiglia Nucci-Salutati e presenta un ciclo di affreschi di Bicci di Lorenzo, del primo Quattrocento. Essi sono dedicati alla vita di Maria, con al centro, sopra l'altare, il frammentario \"Transito\", dove si vede la Madonna distesa durante la \"dormitio\" e Ges\u00f9 dietro di lei che ne tiene l'\"animula\", rappresentata come una bambina. I colori vivaci e la ricchezza di dettagli rimandano alla cultura tardogotica. Nelle vele della volta si trovano gli \"Evangelisti\".\nLe storie sono completate dall'episodio dell\"'Incoronazione\" posto al di fuori della cappella, sopra l'arcone."}
{"id": "1215039", "revid": "767487", "url": "https://it.wikipedia.org/wiki?curid=1215039", "title": "Vogar", "text": "Vogar (is. Sveitarf\u00e9lagi\u00f0 Vogar) \u00e8 un comune islandese di 1102 abitanti della regione di Su\u00f0urnes."}
{"id": "1215042", "revid": "36426", "url": "https://it.wikipedia.org/wiki?curid=1215042", "title": "Chiesa di Santo Stefano a Pescina", "text": ""}
{"id": "1215043", "revid": "1573940", "url": "https://it.wikipedia.org/wiki?curid=1215043", "title": "Chiesa di Santa Maria Maddalena (Sansepolcro)", "text": "La chiesa di Santa Maria Maddalena era un edificio sacro che si trova a Sansepolcro, oggi dedicato a scopi civili.\nOriginata dall'oratorio trecentesco della Compagnia di Santa Maria Maddalena istituita nel 1334 per accogliere a vita monastica meretrici e donne in difficolt\u00e0, divenne dal 1530 la chiesa dei Minori Osservanti. La trasformazione cinquecentesca comport\u00f2 la costruzione del grande portale in pietra sulla facciata (1559). Il complesso conventuale venne soppresso nel 1866 e da allora ospita l'Agenzia Coltivazione Tabacchi.\nI dipinti cinquecenteschi e secenteschi che ornavano gli altari si trovano nel Museo Civico, mentre all'interno \u00e8 ancora conservato un soffitto ligneo a lacunari ottagonali dipinti con \"Storie della vita della Madonna\" e figure di \"Santi\" (XVII secolo), notevole esempio della tradizione locale di lavorazione artistica del legno."}
{"id": "1215047", "revid": "2206120", "url": "https://it.wikipedia.org/wiki?curid=1215047", "title": "Nicolas Bion", "text": "Fu costruttore e artefice di strumenti di misura ottici, matematici, astronomici, nautici e topografici - oltre che mercante di globi e di sfere armillari - e per il pregio dei suoi manufatti ricevette da re Luigi XIV il titolo di \"Ing\u00e9nieur du Roi pour les instruments des mathematique\".\nAveva il laboratorio a Parigi; dai suoi libri figura l'indirizzo, prima come \"Quai de l'Horloge \u00e1 l'enseigne du Soleil d'or\", poi come \"Au Quart de cercle\".\nNome tra i pi\u00f9 noti del 1700 tra scienziati, astronomi e viaggiatori, malgrado non fosse inventore di alcuna importante innovazione tecnica, era apprezzato per l'accuratezza degli strumenti e per l'eccellente tecnica con cui erano fabbricati. I suoi manuali, con descrizioni finemente illustrate e istruzioni per l'uso degli strumenti astronomici e matematici, erano molto diffusi nella sua epoca e furono ristampati per diverso tempo dai suoi discendenti dopo la sua morte.\nStrumenti prodotti.\nSecondo Maurice Daumas, pochi esemplari della vasta produzione di Nicolas Bion si sono salvati."}
{"id": "1215051", "revid": "712828", "url": "https://it.wikipedia.org/wiki?curid=1215051", "title": "Parco Lotta", "text": ""}
{"id": "1215052", "revid": "21880", "url": "https://it.wikipedia.org/wiki?curid=1215052", "title": "Acura (zoologia)", "text": ""}
{"id": "1215053", "revid": "2057018", "url": "https://it.wikipedia.org/wiki?curid=1215053", "title": "Fort Lauderdale Strikers Football Club", "text": "I Fort Lauderdale Strikers sono stati un club calcistico statunitense di Fort Lauderdale, che ha fatto parte della North American Soccer League dal 1977 al 1983. Nel 1988 il sodalizio venne rifondato e fu attivo sino al 1994. Gli \"Strikers\" tornarono in attivit\u00e0 quando il Miami FC assunse nel 2011 il marchio, per interrompere nuovamente l'attivit\u00e0 nel 2016.\nStoria.\nOrigini della franchigia originale.\nLa prima franchigia che dette origine ai \"Fort Lauderdale Strikers\" venne fondata a Washington da Norman Southerland nel 1963 con il nome di \"Britannica Soccer Club\" che nel 1967 si trasform\u00f2 in Washington Darts quando il club si iscrisse alla American Soccer League. Alla fine del 1971 la franchigia, quando gi\u00e0 era passata a disputare la NASL, si trasfer\u00ec a Miami dando vita ai Miami Gatos e l'anno seguente ai Miami Toros.\nI \"Toros\" nel 1977 si trasferirono a Fort Lauderdale dando cos\u00ec origine agli \"Strikers\".\nFort Lauderdale Strikers (1977-1983).\nLa franchigia assunse l'identit\u00e0 di \"Fort Lauderdale Strikers\", restando attiva per sette stagioni. Dal 1977 al 1983 gli Strikers raggiunsero sempre i \"play-off\" e, pur non vincendo mai il titolo nazionale, raggiunsero una finale (1980, sconfitti contro i Cosmos) e tre semifinali. In quel settennio la squadra mise in campo giocatori di assoluto valore come il peruviano Te\u00f3filo Cubillas, gli inglesi Gordon Banks e Ian Callaghan, oltre a George Best il tedesco Gerd M\u00fcller o il rumeno Alex S\u0103tm\u0103reanu. Anche gli Strikers rimasero per\u00f2 coinvolti nella crisi generale della NASL e alla fine del 1983 si trasferirono in Minnesota dando origine ai Minnesota Strikers.\nFort Lauderdale Strikers (1988-1994).\nQuando il Minnesota Strikers fall\u00ec, Joe Robbie, gi\u00e0 proprietario della franchigia originale, rifond\u00f2 gli \"Strikers\" di Fort Lauderdale. I rinati \"Strikers\" si aggiudicarono un campionato ASL III e la ASL/WSL Championship. Nel 1990 gli \"Strikers\" passarono a disputare la neonata American Professional Soccer League, raggiungendo nel primo torneo la finale della \"Eastern Conference\". Raggiunsero poi le semifinali nella APSL 1991 e nella APSL 1992.\nAl termine del campionato 1994 gli \"Strikers\" chiusero nuovamente i battenti.\nNel 1995 i Fort Lauderdale Kicks, militanti nella United States International Soccer League, assunsero il nome di \"Fort Lauderdale Strikers\", nome che cambi\u00f2 l'anno seguente in Florida Strikers. Gli attuali \"Strikers\" non citano per\u00f2 questa terza incarnazione del club nella loro storia ufficiale.\nFort Lauderdale Strikers Football Club (2011).\nIl Miami FC, sodalizio nato nel 2006, per volont\u00e0 di Tim Robbie, figlio del proprietario degli \"Strikers\" originali decide nel 2011 di ridare vita al club di Fort Lauderdale per farlo militare nella rinata NASL, corrispondente al secondo livello calcistico nordamericano.\nI rinati \"Strikers\" hanno raggiunto la finale della North American Soccer League 2011, persa contro i Minnesota Stars, e della North American Soccer League 2014, persa contro i San Antonio Scorpions.\nIl 14 gennaio 2015 Ronaldo annuncia di essere diventato co-proprietario del club avendo rilevato delle quote e l'intenzione di voler tornare a giocare dopo 4 anni di inattivit\u00e0 all'et\u00e0 di 38 anni, cosa poi non verificatasi.\nColori e simboli.\nLe divise degli \"Strikers\" sono caratterizzate sin dall'esordio da maglie a strisce orizzontali giallo-rosse, che vennero mantenute anche quando il club venne trasferito in Minnesota per divenire i Minnesota Strikers. Si differenziarono i secondi \"Strikers\" che utilizzarono una maglia color crema."}
{"id": "1215054", "revid": "125791433", "url": "https://it.wikipedia.org/wiki?curid=1215054", "title": "Aereo da trasporto", "text": "Con il termine aereo da trasporto si intende un velivolo ad ala fissa utilizzato, in modo dedicato, al trasporto di materiali o di passeggeri. Gli aerei dedicati in modo esclusivo al trasporto di materiali vengono definiti \"aerei cargo\", mentre quelli dedicati in modo esclusivo al trasporto dei passeggeri vengono denominati aerei di linea.\nGeneralit\u00e0.\nEsiste un'altra categoria di aerei da trasporto, denominati \"combi\", che possono cambiare la loro configurazione in modo da trasportare passeggeri, merci o entrambi in funzione della missione da svolgere. Fanno parte della categoria degli aerei da trasporto anche gli aerorifornitori, esclusivamente militari, destinati al rifornimento in volo di altri velivoli, sia ad ala fissa che ad ala rotante. Anche gli aerorifornitori possono essere dedicati oppure multiruolo (trasporto passeggeri, trasporto merci, aerorifornitore o loro combinazione).\nSin dalle origini dell'aviazione, l'evoluzione tecnologica e dottrinale concernente il mezzo aereo \u00e8 andata verso due direzioni ben distinte e separate: la prima linea evolutiva, infatti, ha riguardato l'aereo come mezzo di trasporto; la seconda, invece, ha caratterizzato l'aereo come strumento bellico offensivo. Seguendo questo duplice binario, dunque, si \u00e8 assistito alla nascita di due categorie assolutamente differenti: quella degli aerei da trasporto e quella degli aerei da caccia (che, successivamente, hanno ampliato i loro concetti di impiego, comprendendo anche missioni di bombardamento, di ricognizione, ecc.). Le differenze tra le due famiglie di velivoli sono appariscenti ed evidenti, anche ad un rapido sguardo: piccoli e dalla linea filante gli aerei da caccia, di grandi dimensioni ed apparentemente goffi quelli da trasporto, caratterizzati da ali alte, da carrelli robusti e dalla coda alta.\nTradizionalmente, si parla di aerei da trasporto militari e civili, anche se tale approccio metodologico deve essere affiancato dalla considerazione che accanto al trasporto aereo \"tout court\", di connotazione esclusivamente \"civile\", deve essere considerata una sottocategoria denominata \"trasporto aereo militare\", dalle caratteristiche assolutamente peculiari.\nStoria e impiego.\nGli aerei vennero usati per consegnare la posta sin dal 1911. Anche se i primi modelli non erano progettati per trasportare carichi o merci, dagli anni venti le industrie cominciarono a produrre e costruire aerei con apposite capacit\u00e0 di trasporto, in un primo tempo adattando velivoli da bombardamento, come il britannico Vickers Vimy e l'italiano Caproni Ca.33.\nI primi \"veri\" aerei da trasporto, ovvero concepiti solo per compiti di trasporto e non derivato dalla conversione di un aereo passeggeri, comparvero durante la seconda guerra mondiale. Il primato va al tedesco Arado Ar 232, che vol\u00f2 per la prima volta nel giugno 1941. Progettato per sostituire il vecchio Junkers Ju 52 da trasporto, ma venne costruito solo in pochi esemplari. Scarso successo ottenne anche lo statunitense Budd C-93 Conestoga che vol\u00f2 nell'ottobre del 1943. In questo velivolo comparivano tutte le caratteristiche che avrebbero caratterizzato i successivi trasporti militari. Questi velivoli rimasero comunque \"casi isolati\" e tutte le forze aeree del conflitto continuavano ad usare modelli convertiti da aerei di linea e bombardieri, primo fra tutti il C-47 venne largamente impiegato dagli alleati.\nA partire dal dopoguerra, gli aerei da trasporto vennero progettati fin dall'inizio per essere in grado di svolgere questo compito, introducendo spesso alcune soluzioni sperimentali. Il Fairchild C-82 Packet, ad esempio, aveva una zona carico removibile, mentre il Fairchild C-123 Provider riprese il piano di coda in posizione alta del C-93 Conestoga, oggi comune a tutti gli aerei da trasporto militari.\nMa la vera innovazione che permise un'enorme evoluzione di questi aerei fu l'adozione di motori turboelica: basti pensare che uno dei primi aerei da trasporto turboelica, il Lockheed C-130 Hercules, \u00e8 in servizio ancora oggi, dopo 50 anni, in moltissime nazioni e il suo successo non sembra fermarsi.\nDescrizione.\nVelivoli militari e civili.\nA differenza del passato, in cui si \u00e8 spesso assistito ad un uso \"duale\" (ossia, civile o militare in funzione dell'esigenza da risolvere) del mezzo da trasporto aereo, negli ultimi anni la tendenza \u00e8 quella di \"specializzare\" gli assetti volativi da trasporto fin dal momento della loro concezione. Ci\u00f2 per andare incontro alla progressiva differenziazione e precipuit\u00e0 dei due ambiti, caratterizzati dalla minimizzazione dei costi e dalla ricerca del comfort quello civile e dalla massimizzazione dell'efficacia operativa e capacit\u00e0 di operare (e, talvolta, di sopravvivere) in ambiente ostile quello militare.\nPer questo motivo, le conversioni da un ambito all'altro di un certo modello di velivolo avvengono sempre pi\u00f9 raramente, a causa dei costi \"di specializzazione\" da sopportare, causati dal sempre pi\u00f9 esteso uso di moderne tecnologie, soprattutto nel settore dell'avionica e delle Contromisure. Nonostante ci\u00f2, \u00e8 da riportare il fenomeno di alcuni velivoli da trasporto militari (Ilyushin Il-76, Antonov An-124 e Lockheed C-130) di cui, per motivi di mercato, sono state realizzate versioni cargo \"civili\"\nI velivoli civili da trasporto si suddividono nelle seguenti categorie, a seconda dell'angolazione con cui viene approcciata la problematica:\nPer quanto riguarda il ruolo di trasporto cargo, esso viene espletato non gi\u00e0 da assetti \"specializzati dalla nascita\", bens\u00ec da velivoli \"convertiti\" denominati \"freight aircraft\" o \"freighter\", ossia da aerei gi\u00e0 impiegati nel ruolo di linea, il cui utilizzo non sia stato pi\u00f9 ritenuto economico, trasformati nel nuovo ruolo mediante la rimozione di tutte le dotazioni di cabina, l'oscuramento dei relativi finestrini e, eventualmente, l'irrobustimento strutturale di certe parti. Talvolta, tale trasformazione \u00e8 pi\u00f9 radicale, e pu\u00f2 consistere nell'apertura di nuovi portelloni di carico nella fusoliera o, addirittura, nella creazione di un grande portellone di prua per l'ottimizzazione delle operazioni di carico e scarico delle merci, come nel caso del Boeing 747.\nNell'ambito dell'aviazione civile, \u00e8 piuttosto frequente la conversione di velivoli da trasporto passeggeri in aerei cargo. \u00c8, invece, rarissimo il contrario, ossia la conversione di aerei cargo in aerei di linea.\nI velivoli militari da trasporto (esclusi quelli impiegati nel ruolo di bombardiere strategico, che rappresenta una categoria a parte, non trattata in questa sede), invece, vengono classificati in funzione dei seguenti parametri:\nTrasporti eccezionali.\nAlcuni aeromobili sono appositamente realizzati per trasportare \"carichi eccezionali\": ad esempio l'ucraino Antonov An-225 Mriya, attualmente il pi\u00f9 grande aereo del mondo e il pi\u00f9 grande mai costruito, venne realizzato per trasportare il veicolo spaziale Buran, mentre un'apposita versione del Boeing 747, la SCA (\"Shuttle Carrier Aircraft\"), \u00e8 destinata al trasporto dello Space Shuttle. La grande validit\u00e0 del 747 come aereo da trasporto \u00e8 confermata anche dal fatto che la Boeing ha realizzato la versione LCF (\"Large Cargo Freighter\") per il trasporto delle componenti del Boeing 787. Il Lockheed C-5 Galaxy, enorme quadrireattore usato in campo militare, ha 28 pneumatici.\nFuturo del trasporto cargo.\nSecondo uno studio di Airbus datato ottobre 2013 il traffico aereo cargo crescer\u00e0 del 4,8% ogni anno per i prossimi 20 anni, con stime per oltre 3.000 aeromobili. Secondo la stima entro il 2032 si registrer\u00e0 una domanda di aeromobili cargo a livello mondiale di circa 2.700 aeromobili. Di questi 2.700 aeromobili, 870 saranno aeromobili cargo nuovi, mentre 1.860 saranno convertiti da aerei passeggeri.\nA livello globale sono i paesi emergenti quelli che risultano essere i mercati che crescono di pi\u00f9 per quanto riguarda il trasporto merci: in particolare India e Cina che attualmente rappresentano il 36% del traffico aereo cargo mondiale, raggiungeranno il 42% entro il 2032.\nPer quanto riguarda l'Europa e la Russia, la quota caler\u00e0 lievemente attestandosi intorno al 45% entro il 2032."}
{"id": "1215055", "revid": "44627", "url": "https://it.wikipedia.org/wiki?curid=1215055", "title": "Condizioni di Cauchy-Riemann", "text": ""}
{"id": "1215058", "revid": "15756", "url": "https://it.wikipedia.org/wiki?curid=1215058", "title": "Licenza di pilota di linea", "text": "La licenza di pilota di linea (in lingua inglese Airline Transport Pilot License, da cui la sigla ATPL) \u00e8 la licenza di volo che abilita al volo come pilota di linea. Per arrivare ad avere una licenza ATPL bisogna prima ottenere diverse altre licenze ed abilitazioni:\nData la difficolt\u00e0 tuttavia di conseguire l'ATPL in breve tempo (servono 1500 ore) la normativa prevede di poter lavorare anche solo con il CPL e conseguire poi la pratica in un momento successivo una volta acquisita la necessaria esperienza.\nIl percorso 'reale' di formazione diventa quindi (semplificando):\nPPL, ATPL (solo teoria), IR, CPL, MEP, MCC \"&gt; 1500 ore &lt;\" ATPL (esame pratico); il tutto normalmente occupa almeno 3/4 anni.\nIl corso nasce dall'esigenza di fornire ai piloti una conoscenza sempre pi\u00f9 completa ed accurata di quello che \u00e8 il mondo dell'aviazione, a partire dai sistemi di bordo fino alle normative legali; in un mondo in cui la tecnologia \u00e8 sempre pi\u00f9 applicata e sofisticata. Se prima un pilota doveva fare teoria-pratica, per ogni corso e/o abilitazione, l'ATPL fornisce una copertura della teoria (anche se pur sempre generica) totale, in questo modo il progresso nei corsi successivi diventa quindi pi\u00f9 veloce perch\u00e9 ci si pu\u00f2 dedicare all'approfondimento dell'argomento attuale, avendo gi\u00e0 le conoscenze di base. L'ATPL si pu\u00f2 definire quindi 'le fondamenta' di quella che \u00e8 la conoscenza di un pilota professionista. La pratica invece, per la quale servono 1500 ore di volo, consolida legalmente quella che \u00e8 la licenza vera e propria (prima era una licenza CPL, con teoria ATPL), ed \u00e8 lo standard professionale pi\u00f9 alto attualmente esistente.\nInsieme all'ATPL, che \u00e8 una licenza, sono allegate inoltre le abilitazioni. Elencate sul documento che attestano quelle che sono le capacit\u00e0 'aggiuntive di un pilota': type rating, livello di inglese, ecc; per fare un paragone \u00e8 come se sulla patente di guida fossero elencate le capacit\u00e0 di guida del titolare.\nIl corso teorico, strutturato secondo EASA FCL. 515 APPENDICE 3, prevede 650 ore di lezioni in aula. Le 15 materie sono:\nGli esami sono test a risposta multipla, tutti in inglese, dove \u00e8 ammesso il 25% di errori per materia. \u00c8 possibile sostenere gli esami anche con la sola licenza di pilota privato (quindi studiare in parallelo sia per l'ATPL teorico, sia per la licenza commerciale pratica con le relative abilitazioni quali volo a vista notturno, volo su aereo con carrello retrattile e passo dell'elica variabile, volo strumentale IFR, volo su bimotore).\nLegalmente i piloti, dopo aver maturato circa 1500 ore di volo e aver completato l'ATPL con l'esame pratico, possono assumere il ruolo di comandanti presso una compagnia aerea; tuttavia questo passaggio non avviene prima di almeno 3/4 anni (nelle low cost), o 10 (nelle altre) dopo aver quindi acquisito un'esperienza di circa 5000 ore o pi\u00f9."}
{"id": "1215061", "revid": "198277", "url": "https://it.wikipedia.org/wiki?curid=1215061", "title": "Aldo Dolcetti", "text": "Carriera.\nGiocatore.\nLe prime esperienze calcistiche sono a Trino (VC) nell'Orsa e poi nell'AC Trino (ora L.G. Trino). Tra gli allenatori, il ricordo del maestro Cisiu (Tarcisio Tavano), Dall'et\u00e0 di tredici anni \u00e8 alla corte della dove rimane per sei anni. I suoi allenatori sono Sentimenti IV, Viola, Grosso, Salvatore Jacolino e Giovanni Trapattoni. Nelle ultime due stagioni \u00e8 in orbita Prima squadra con spazi limitati ad amichevoli, tourn\u00e9e, Coppa Italia e panchine in Serie A. Viene poi mandato a fare esperienza tra le file del Novara in Serie C2, con cui sfiora la promozione.\nL'anno successivo (1987) passa al in Serie A dove rimane per quattro stagioni. Il presidente Romeo Anconetani riesce ad avere dopo tre anni l'intero cartellino dalla . Gioca tra gli altri con Dunga, Cuoghi, Sclosa, Faccenda, Piovanelli, Padovano, Incocciati, Neri, Chamot. Come allenatore si segnala Mircea Lucescu.\nNel 1991 passa al Messina con cui gioca una sola stagione in Serie B con Protti e Ficcadenti. L'anno successivo ritorna in Toscana, questa volta alla Lucchese, allora in Serie B. La allena Corrado Orrico e compagni di squadra sono Paci, Monaco, Rastelli, Di Francesco e altri.\nNel 1993 passa al dove rimane per quattro anni, segnando quindici reti (il suo record personale di reti segnate da professionista con la stessa casacca). Come allenatori si ricorda soprattutto Bruno Bolchi. Nel primo anno sfiora la promozione in Serie A nello spareggio contro il Padova, mentre nell'ultimo vive la retrocessione in Serie C1. Con i romagnoli giocano Scarafoni, Hubner, Piraccini, Salvetti, Ambrosini, Agostini e Bianchi.\nTenta l'esperienza all'estero in Spagna e in Inghilterra, e invece si ritrova in Serie C1 nelle file di e . Nel 1999 si trasferisce nel Cuneo nel CND, accettando una proposta del presidente Arese che prevede mansioni anche all'interno della Asics.\nVi rimane un solo anno, scegliendo di trasferirsi a Brescia alla DigitalSoccer Project, societ\u00e0 di analisi e osservazione del calcio italiano e internazionale. Continua a giocare per altri due anni nel Sellero Novelle e nel Darfo Boario, nel campionato lombardo di Eccellenza.\nAllenatore.\nDopo avere concluso la carriera da calciatore, si dedica allo studio analitico del calcio dal punto di vista statistico e manageriale. \nLa sua prima esperienza di campo si concretizza come allenatore in seconda della Fiorentina accanto ad Alberto Cavasin. Stessa collaborazione nella stagione successiva ma nel Brescia.\nDa allenatore in prima persona ha guidato la squadra ungherese di serie A della Honved nella stagione 2005-2006 e in quella 2006-2007 per i primi mesi. Nuova collaborazione per lui nella seconda met\u00e0 della stagione 2006-2007 con Cavasin sulla panchina del . Per la stagione sportiva 2007-2008, \u00e8 chiamato sulla panchina del Lecco, Nel gennaio del 2008 torna in Ungheria per dirigere la formazione del Siofok.\nNel giugno 2008 entra nei quadri tecnici dell'MTK Budapest, ma torna immediatamente in Italia quando gli arriva la chiamata per allenare la SPAL. Dopo un sesto posto conquistato nella stagione 2008-2009, nella quale la SPAL ha mancato i play-off per un solo punto, la stagione 2009-2010 comincia male e a pagare gli scarsi risultati (15 punti in 13 partite) \u00e8 il tecnico lombardo che il 17 novembre 2009 viene esonerato dopo 17 mesi alla guida della squadra biancazzurra.\nIl 17 gennaio 2011 diventa responsabile dell'area tecnico-tattica del settore giovanile del . Dopo l'esonero dell'allenatore della Primavera milanista, Giovanni Stroppa, avvenuta il 13 giugno 2011, Dolcetti \u00e8 subito messo nell'elenco dei probabili sostituti, in quanto ex compagno di squadra dell'allenatore della Prima squadra rossonera, Massimiliano Allegri, al , e profondo conoscitore tattico, col probabile scopo di standardizzare il sistema di gioco in tutte le formazioni del club.\nNella stagione 2011-2012 diventa allenatore della Primavera del Milan, incarico mantenuto fino al 30 giugno 2013. Successivamente assume l'incarico di Coordinatore di tutte le formazioni giovanili della societ\u00e0 rossonera e responsabile dell'area metodologica.\nIl 6 agosto 2014 rescinde il contratto con il Milan per seguire Massimiliano Allegri alla Juventus.\nDopo il ritiro.\nDall'agosto del 2010 \u00e8 uno degli opinionisti, assieme a Vincenzo D'Amico, di \"90\u00ba Minuto Serie B\" condotto da Mario Mattioli."}
{"id": "1215063", "revid": "293377", "url": "https://it.wikipedia.org/wiki?curid=1215063", "title": "Washington Darts", "text": "I Washington Darts furono una franchigia calcistica statunitense, con sede a Washington.\nStoria.\nI \"Darts\" traggono origine dal \"Britannica Soccer Club\", sodalizio sportivo dilettantistico attivo nei campionati amatoriali dell'area di Washington che venne fondato dallo scozzese Norman Southerland che ne fu anche giocatore ed allenatore. Nel 1967 il sodalizio entr\u00f2 nella lega professionistica della American Soccer League come \"Washington Darts\", mantenendo come allenatore Southerland.\nNella prima stagione, la American Soccer League 1967-1968, il club ottenne il terzo posto della \"First Division\". Nelle due stagioni seguenti con Sutherland general manager e come allenatore-giocatore Lincoln Phillips, la 1968 e 1969, i Darts si aggiudicarono entrambi i tornei. Phillips \u00e8 stato inoltre il primo nero a guidare una squadra di calcio statunitense professionista.\nAnche per sostituire i falliti Washington Whips, nel 1970 i \"Darts\" passarono a giocare nella North American Soccer League, la massima competizione calcistica professionistica del Nordamerica. Nella NASL 1970 i \"Darts\" raggiungono la finale del torneo, perdendola contro i Rochester Lancers. La stagione seguente invece fu chiusa al terzo posto della Southern Division.\nAlla fine del 1971 il sodalizio venne ricollocato a Miami, divenendo cos\u00ec i Miami Gatos. Gli stessi \"Gatos\", divenuti nel 1973 \"Toros\", furono ricollocati nel 1977 a Fort Lauderdale, dando origine ai Fort Lauderdale Strikers e poi dal 1984 in Minnesota dando origine ai Minnesota Strikers che chiusero definitivamente i battenti nel 1988. Solo il Fort Lauderdale Strikers vide portata avanti la sua identit\u00e0 da altri sodalizi."}
{"id": "1215064", "revid": "124895459", "url": "https://it.wikipedia.org/wiki?curid=1215064", "title": "Roxy Theatre", "text": "The Roxy Theatre (chiamato anche solo The Roxy) \u00e8 un famoso nightclub situato nella Sunset Strip a West Hollywood, California.\nVenne aperto il 23 settembre 1973 da Elmer Valentine e Lou Adler con i loro soci David Geffen, Elliot Roberts e Peter Asher. Venne costruito al posto di uno strip club di propriet\u00e0 di Chuck Landis chiamato \"The Largo\".\nNel locale hanno suonato molti artisti famosi come Frank Zappa (che vi incise parte del suo album \"Roxy &amp; Elsewhere\"),\nBob Marley con il suo famoso \"Live at the Roxy\" del 1976,U2, Linkin Park, Mark Tremonti (solo All I Was), Bruce Springsteen, Nirvana, Tori Amos, Foo Fighters, Guns N' Roses, Al Stewart, Jane's Addiction, David Bowie, Dire Straits, Thirty Seconds to Mars, Madonna (\"Hung Up Promo Tour\"), Avril Lavigne, Darren Criss Tokio Hotel, e Maggie Lindemann.\nNel 1974 fu la sede dei primi spettacoli americani del The Rocky Horror Show.\nIl piccolo bar On The Rox sopra il club ha ospitato un'ampia variet\u00e0 di personaggi noti come John Lennon, Harry Nilsson, Alice Cooper, e Keith Moon."}
{"id": "1215066", "revid": "465036", "url": "https://it.wikipedia.org/wiki?curid=1215066", "title": "Canossiane", "text": ""}
{"id": "1215067", "revid": "169529", "url": "https://it.wikipedia.org/wiki?curid=1215067", "title": "Establishment", "text": ""}
{"id": "1215068", "revid": "293377", "url": "https://it.wikipedia.org/wiki?curid=1215068", "title": "Miami Gatos", "text": ""}
{"id": "1215072", "revid": "1543377", "url": "https://it.wikipedia.org/wiki?curid=1215072", "title": "Type rating", "text": "Il type rating \u00e8 una specializzazione sul pilotaggio di un determinato aeromobile, che si consegue tramite un corso. Spesso viene indirizzato verso aerei complessi, come ad esempio un Fokker F50, un Boeing 747, ma anche un pi\u00f9 semplice ATR-72.\nPer eseguire il \"type rating\" \u00e8 necessario una licenza ATPL e la visita medica valida.\nNormalmente i piloti che hanno conseguito l'ATPL teorico e maturato circa 1000 ore di volo vengono assunti da una compagnia, la quale paga il \"type rating\" (il costo si aggira tra i 20.000 e i 40.000 euro). Normalmente prima di raggiungere questo livello occorre un grande investimento economico.\nAltra possibilit\u00e0 \u00e8 quella di pagare in proprio il \"type rating\", e venire in seguito assunti dalla compagnia aerea con circa 300-400 ore di volo."}
{"id": "1215074", "revid": "293377", "url": "https://it.wikipedia.org/wiki?curid=1215074", "title": "Miami Toros", "text": "I Miami Toros furono una franchigia calcistica statunitense, con sede a Miami.\nStoria.\nAlla fine 1971 i Washington Darts si trasferirono a Miami e divennero i Miami Gatos. Nella stagione d'esordio, la NASL 1972 ottennero il quarto ed ultimo posto della Southern Division. In quella stagione i \"Gatos\" furono la prima franchigia calcistica a ingaggiare un calciatore tramite draft, ovvero il difensore Alain Maca.\nLa stagione seguente la franchigia assunse il nome di Miami Toros, ottenendo il terzo ed ultimo posto della Eastern Division.\nNella stagione 1974 raggiunge la finale della NASL, persa ai rigori contro i Los Angeles Aztecs, mentre nell'annata successiva il cammino si interruppe in semifinale.\nNel 1977 la franchigia si trasferisce a Fort Lauderdale, ove diventa il Fort Lauderdale Strikers.\nI \"Toros\" furono la prima franchigia di propriet\u00e0 femminile, visto che venne acquisita da Elizabeth Robbie, moglie di Joe Robbie, proprietario della squadra di football americano Miami Dolphins.\nColori e simboli.\nLa franchigia sotto la denominazione di \"Gatos\" aveva come maglia di casa una divisa bianca con inserti viola mentre quella di trasferta era viola con inserti bianchi; sul suo stemma era apposto un gatto. Quando la franchigia assunse la denominazione \"Toros\" la maglia di casa divenne amaranto con inserti bianca, mentre quella da trasferta era bianca: sul suo stemma era presente invece un toro."}
{"id": "1215075", "revid": "295403", "url": "https://it.wikipedia.org/wiki?curid=1215075", "title": "Minnesota Strikers", "text": "I Minnesota Strikers furono una franchigia calcistica statunitense, con sede a Minneapolis ma legata all'intera area delle \"Twin Cities\", ovvero Minneapolis e la citt\u00e0 di Saint Paul.\nStoria.\nNel 1984 i Fort Lauderdale Strikers si trasferirono a Minneapolis e divennero i Minnesota Strikers. Nella stagione d'esordio, la NASL 1984, che fu anche l'ultima della North American Soccer League, ottennero il terzo posto della Western Division. Dalla stagione seguente gli \"Strikers\" entrarono nella Major Indoor Soccer League, ottenendo in quella lega come miglior risultato il raggiungimento della finale nella stagione 1985-1986.\nNel 1988 il club piegato dai debiti chiuse i battenti.\nJoe Robbie ottenuta la possibilit\u00e0 di avere un club nella rinata American Soccer League, pot\u00e9 cos\u00ec rifondare i Fort Lauderdale Strikers."}
{"id": "1215076", "revid": "300067", "url": "https://it.wikipedia.org/wiki?curid=1215076", "title": "Mehmet Okur", "text": "Carriera.\nTurchia.\nOkur \u00e8 un prodotto del vivaio dell'Efes Pilsen, una della migliori squadre turche. Crescendo, indica Toni Kuko\u010d come il suo giocatore preferito. Aiuta la nazionale turca Under-22 a ottenere il sesto posto nel campionato mondiale del 1997. Si \u00e8 trasferito all'Efes Pilsen nel 2000 con cui ha vinto un campionato nella stagione 2001-02. Ha totalizzato in media 13,5 punti a partita durante la sua ultima stagione in Turchia.\nNBA.\nAi Detroit Pistons.\n\u00c8 stato chiamato con la 37\u00aa scelta assoluta nel secondo giro del draft NBA del 2001 dai Detroit Pistons. Ha giocato due stagioni per i Pistons da quella 2002-03 a quella 2003-04, aiutando Detroit a vincere il titolo NBA del 2004 nel giugno 2004. In tal modo \u00e8 diventato il primo giocatore turco a vincere un titolo NBA. A causa delle limitazioni del tetto salariale, i Pistons non furono in grado di pagargli un salario da top-level, ma lo cedettero agli Utah Jazz con cui firm\u00f2 un contratto di sei anni da 50 milioni di dollari.\nAgli Utah Jazz.\nAlto 2,11 m col peso di 120 kg, Okur ha una solida presenza dentro l'area, ma ha anche un \"jump shot\" affidabile che estende il suo raggio fino all'esterno della linea da tre punti oltre a essere un preciso tiratore dalla lunetta dei liberi con una percentuale in carriera dell'80,7%. Nella sua prima stagione a Salt Lake City (2004-05), ha giocato in tutte le 82 partite, di cui 25 da titolare. Soprannominato \"Memo\", Okur ha alzato le sue medie nella seconda stagione (2005-06) con i Jazz portando i 12,9 punti a partita della precedente stagione a 18,0 punti a partita, conducendo la sua squadra sia in punti che in rimbalzi, mostrandosi come uno dei giocatori pi\u00f9 migliorati. Anche nella sua seconda stagione ha giocato in tutte le 82 partite, divenendo il primo giocatore degli Utah Jazz a farlo. Nella terza stagione (2006-07 ha continuato a essere un giocatore chiave per Utah. Ha anche migliorato il suo tiro da tre, ed \u00e8 riconosciuto come un giocatore fondamentale per i Jazz.. \u00c8 stato una pedina fondamentale per raggiungere le semifinali nei play-off della stagione 2006-07\nIl 13 marzo, \u00e8 diventato il tiratore da tre pi\u00f9 prolifico in una sola stagione nella storia della franchigia. Ha saltato due partite nella terza stagione rompendo la sua striscia (233 partite consecutive).\nAll-Star.\n\u00c8 stato chiamato per la squadra All-Star della Western Conference per l'All-Star Game del 2007. \"Memo\" e Ray Allen sono stati chiamati per sostituire gli infortunati Allen Iverson e Steve Nash. \u00c8 stato il primo giocatore turco a partecipare a quest'evento.\nNella partita non gioca moltissimo, ma viene ricordato per aver \"affrontato\" il centro dei Miami Heat, Shaquille O'Neal, in un simpatico siparietto. Infatti O'Neal \u00e8 riconosciuto per non avere qualit\u00e0 di palleggio, ma in quell'occasione ha sfoggiato un palleggio incrociato \"degno\" di una vera guardia.\nNew Jersey Nets.\nIl 23 dicembre 2011 viene ufficializzato il suo trasferimento ai New Jersey Nets.\nPortland T. Blazers.\nIl 14 marzo 2012 passa ai Trail Blazers rientrando in uno scambio per Gerald Wallace, venendo per\u00f2 svincolato qualche giorno dopo. Il successivo 9 novembre annuncia il suo ritiro a causa dei continui infortuni che lo affliggevano da oltre tre anni.\nVita privata.\n\u00c8 sposato con Yeliz Caliskan, Miss Turchia e modella, con cui ha una figlia, Melisa, nata il 21 marzo 2007."}
{"id": "1215077", "revid": "339392", "url": "https://it.wikipedia.org/wiki?curid=1215077", "title": "Boopsis", "text": ""}
{"id": "1215079", "revid": "1573940", "url": "https://it.wikipedia.org/wiki?curid=1215079", "title": "Oratorio della Compagnia del Crocifisso", "text": "L'oratorio della Compagnia del Crocifisso \u00e8 un edificio sacro che si trova in via Ambrogio Traversari a Sansepolcro.\nVi si accede sia dalla chiesa di San Rocco, sia da via Traversari nella quale prospetta un portale cinquecentesco a timpano spezzato. L'interno \u00e8 composto da una grande sala voltata con affreschi sulle dodici lunette e sul soffitto (\"Scene della Passione di Cristo\") eseguiti da Alessandro, Cherubino e Giovanni Alberti su commissione della Compagnia del Crocifisso (1588). Sull'altare, \"Resurrezione\" di Raffaellino del Colle, replica di una tavola del Duomo (1530-40). Attraverso due porte in legno intagliato cinquecentesche si passa alla cappella del Santo Sepolcro dove \u00e8 conservato un tempietto in pietra arenaria (1596), ripreso dal modello del Santo Sepolcro di Leon Battista Alberti nella chiesa di San Pancrazio a Firenze."}
{"id": "1215085", "revid": "1573940", "url": "https://it.wikipedia.org/wiki?curid=1215085", "title": "Cephalopyge trematoides", "text": "Cephalopyge trematoides () \u00e8 un mollusco nudibranchio della famiglia Phylliroidae. \u00c8 l'unica specie nota del genere Cephalopyge."}
{"id": "1215086", "revid": "17351", "url": "https://it.wikipedia.org/wiki?curid=1215086", "title": "Aereo cargo", "text": ""}
{"id": "1215092", "revid": "17351", "url": "https://it.wikipedia.org/wiki?curid=1215092", "title": "Freighter", "text": ""}
{"id": "1215095", "revid": "339392", "url": "https://it.wikipedia.org/wiki?curid=1215095", "title": "Shogun (miniserie tv)", "text": ""}
{"id": "1215096", "revid": "773636", "url": "https://it.wikipedia.org/wiki?curid=1215096", "title": "Oratorio della Confraternita della Morte", "text": "L'oratorio della Confraternita della Morte \u00e8 un edificio sacro che si trova in via Beato Ranieri a Sansepolcro.\nFu costruito dopo il 1518 per le riunioni e le celebrazioni religiose dei confratelli della Confraternita della Morte, compagnia di flagellanti di Sansepolcro sorta allo scopo di prendersi cura del seppellimento dei morti della citt\u00e0 e del contado.\nDal portico ad archi della facciata, sormontato da una bella loggia cinquecentesca, si accede alla sala rettangolare coperta da volta lunettata. Le quindici lunette contengono affreschi con \"Scene della vita della Madonna\" attribuite a Giovanni Alberti e Raffaello Scaminossi; sulla volta \u00e8 l'\"Assunzione di Maria\", affresco attribuito a Federico Zoi.\nSul finire del XX secolo \u00e8 stato sottoposto a un complesso intervento di restauro che ha restituito all'edificio l'antico splendore: nel 1981 \u00e8 stata riaperta la loggetta d'ingresso con due arcate sostenute da monocolonna e nel 1988 hanno avuto termine i restauri degli affreschi e dell'altare dellasala maggiore, adibita a usi culturali e intitolata al nome di mons. Pietro Zazzeri (1911-1987), promotore dei restauri stessi."}
{"id": "1215098", "revid": "17351", "url": "https://it.wikipedia.org/wiki?curid=1215098", "title": "Aereo merci", "text": ""}
{"id": "1215102", "revid": "1543377", "url": "https://it.wikipedia.org/wiki?curid=1215102", "title": "Tivoization", "text": "La Tivoization \u00e8 la creazione di un sistema che incorpora software sotto i termini di una licenza copyleft, ma usa l'hardware per proibire agli utenti di eseguire versioni modificate del software su quell'hardware e prende il nome dal Videoregistratore digitale Tivo in cui era implementato questo vincolo. L'inventore del termine, Richard Stallman, ritiene che questa pratica neghi agli utenti alcune delle libert\u00e0 che la GNU General Public License (GPL) intende garantire.\nDibattito.\nIl termine proviene in riferimento all'utilizzo che TiVo fa del software rilasciato sotto licenza GNU GPL nel proprio videoregistratore digitale.\nIl software TiVo incorpora il kernel Linux e del software GNU, entrambi i quali sono rilasciati sotto la versione 2 della GNU General Public License (GPLv2). Tale GPLv2 richiede ai distributori di rendere il corrispondente codice sorgente disponibile a ogni persona che riceve il software. L'obiettivo di questa richiesta \u00e8 consentire agli utenti del software rilasciato sotto GPL di modificare il software per meglio adattarlo ai propri scopi.\nTuttavia, Stallman crede che TiVo abbia aggirato questa norma, facendo s\u00ec che il prodotto esegua solo programmi la cui firma digitale \u00e8 fra quelle autorizzate dal produttore di TiVo. Cos\u00ec, mentre TiVo aderisce alle richieste della GPL v2 e permette la modifica del codice sorgente, ogni software modificato non sar\u00e0 eseguibile sull'hardware TiVo.\nLinus Torvalds, l'autore del kernel Linux, ha detto che \u00e8 appropriato per TiVo usare firme digitali per stabilire quali software possono girare sui sistemi che acquistano. Secondo Torvalds, l'utilizzo di firme digitali private \u00e8 necessario per migliorare la sicurezza dei sistemi. Torvalds crede anche che le licenze sul software dovrebbero solo tentare di controllare il software, non l'hardware sul quale gira: a condizione che chiunque abbia accesso al sorgente, e possa modificarlo per girare su qualche altro hardware, non ci sarebbe quindi nulla di eticamente scorretto nell'utilizzare firme digitali per prevenire l'esecuzione di copie modificate di Linux su un hardware specifico. Altri sviluppatori del kernel Linux, incluso Alan Cox, hanno espresso opinioni divergenti da quella di Torvalds.\nStallman e la Free Software Foundation hanno tentato di rispondere a qualcuna di queste preoccupazioni, dichiarando che la GPLv3 consentir\u00e0 l'utilizzo di firme digitali private per scopi di sicurezza, ma non in generale.\nGPLv3.\nCome risultato, uno degli obiettivi della proposta GPL Versione 3 \u00e8 di prevenire la \"Tivoization\". Secondo Eben Moglen, \"la licenza dovrebbe proibire i mezzi tecnici che permettono di aggirarne le regole, con la stessa chiarezza con cui proibisce i mezzi legali per aggirarle\".\nNella terza e quarta bozza della GPLv3, rilasciate il 28 marzo e il 31 maggio, la clausola contro la \"tivoization\" \u00e8 stata limitata cos\u00ec da non essere applicata quando il software \u00e8 distribuito ad aziende. Questo sistema permette di adottare la \"tivoization\", per esempio, nel software per sistemi di voto elettronici o dispositivi elettromedicali. Linus Torvalds si \u00e8 dichiarato inizialmente \"sufficientemente soddisfatto\" dalla terza bozza della GPLv3, in particolare per quanto riguarda le norme sul DRM, ma ha comunque dichiarato successivamente che il kernel Linux non verr\u00e0 distribuito sotto tale licenza."}
{"id": "1215106", "revid": "767487", "url": "https://it.wikipedia.org/wiki?curid=1215106", "title": "Kizu (Kyoto)", "text": "Il \u00e8 un fiume che scorre nella parte sud della prefettura di Ky\u014dto, in Giappone."}
{"id": "1215108", "revid": "339392", "url": "https://it.wikipedia.org/wiki?curid=1215108", "title": "Ctilopsis", "text": ""}
{"id": "1215115", "revid": "1442080", "url": "https://it.wikipedia.org/wiki?curid=1215115", "title": "Criptotipo", "text": "I criptotipi o crittotipi sono tutti quegli elementi che concorrono a formare la mentalit\u00e0 del giurista di un determinato ordinamento giuridico, sono cio\u00e8 quegli elementi che caratterizzano il contesto storico e l'ambiente culturale, sociale ed economico nel quale il giurista si \u00e8 formato.\nLo studio dei crittotipi, nell'ambito della comparazione tra diversi sistemi giuridici, consente di meglio apprendere - ed in concreto - in cosa \"sistemi giuridici\" distinti si avvicinino ed in cosa, invece, divergano.\nPer meglio definire i crittotipi occorre introdurre il concetto di \"formante\". Ed allora avendo a mente un ordinamento giuridico si potr\u00e0 rilevare che esso consta di molteplici differenti approcci al diritto medesimo. Esiste un diritto dei \"professori\", la dottrina, un diritto \"dei pratici\", la giurisprudenza, il \"diritto vivente\", la prassi, la legge, ecc. Non necessariamente due concetti giuridici appartenenti ad ordinamenti giuridici distinti - e descritti in modo del tutto inconciliabile tra loro avendo a mente il medesimo \"formante\" - sono analogamente differenti andando a confrontare, per esempio, l'applicazione pratica o la interpretazione che di essi ogni giorno, ed al di l\u00e0 della definizione dottrinale datane, venga fornita ogni giorno nei tribunali.\nLo studio dei formanti, e l'analisi dei crittotipi, sono il principale strumento di analisi del diritto comparato."}
{"id": "1215120", "revid": "767487", "url": "https://it.wikipedia.org/wiki?curid=1215120", "title": "Invision Power Gallery", "text": "Invision Power Gallery, (ufficialmente IP.Gallery ma abbreviato anche in IPG) \u00e8 un modulo ufficiale prodotto dalla Invision Power Services, Inc. per Invision Power Board.\nPermette la creazione e la gestione di album fotografici pubblici o privati da parte degli utenti del forum."}
{"id": "1215121", "revid": "767487", "url": "https://it.wikipedia.org/wiki?curid=1215121", "title": "Arrivano i dollari!", "text": "Arrivano i dollari! \u00e8 un film comico del 1957 diretto da Mario Costa.\nTrama.\nLo zio Arduino, emigrato povero in Sudafrica e diventato ricco con una miniera di diamanti, morendo lascia una cospicua eredit\u00e0 ai suoi cinque nipoti in Italia, i fratelli Pasti, abitanti tutti nello stesso paesino. A rigor di testamento, i cinque dovranno dimostrare di essere meritevoli ed esenti da vizi di fronte alla moglie del defunto, la zia Caterina, donna ancora giovanile e piacente, arrivata appositamente in Italia col proprio notaio, l'altrettanto affascinante Helene Marigny.\nUna prova, quella di rinunziare ai loro difetti per due settimane, che si rivela difficile: Giuseppe, proprietario terriero e strozzino, deve nascondere la sua avarizia, Cesaretto la sua indole di scansafatiche, Alfonso la sua megalomania, Michelino la sua gelosia patologica per la moglie, ed infine Piero la sua fama di dongiovanni.\nZia Caterina per\u00f2, per meglio indagare vizi e virt\u00f9 dei cinque fratelli, decide di tendere loro un tranello interpretando ella stessa la parte del notaio e facendo apparire come la zia, per le due settimane di prova, il vero notaio. L'opportunismo ed i vizi dei fratelli Pasti vengono alla luce subito, gi\u00e0 alla sola notizia dell'arrivo di una zia dall'Africa, che nessuno di loro vuole accogliere credendo si tratti di una vecchia vedova squattrinata. La sola vista dell'avvenente e facoltosa donna, insieme alla notizia di un'eredit\u00e0 in ballo, convince per\u00f2 tutti a cambiare radicalmente atteggiamento.\nPur non superando la prova, per\u00f2, i Pasti sono aiutati dalla sorte: sapendo di non poter confidare nei propri nipoti, zio Arduino aveva gi\u00e0 designato unica erede sua moglie la quale, dopo aver ceduto alla galanteria di Alfonso, decide di dividere la sua ricchezza con tutti i parenti, senza dunque scontentare nessuno dei fratelli Pasti.\nLa critica.\nSu \"Il Piccolo\" di Trieste del 30 marzo 1957: \"\"Dov'\u00e8 il miglior Sordi? Nell'estro e nella genuinit\u00e0 di questa figura farsesca oppure in prove pi\u00f9 disciplinate, come fu ad esempio il Seduttore? Per chi ama la sincerit\u00e0 senza veli il Sordi autentico sta qui, sfrenato ma senza diaframmi, il suo istinto di comico e il ruolo che assolve. Ed \u00e8 questa anche la parte valida di \"Arrivano i dollari\", vicenda non nuova d'una grossa eredit\u00e0 da dividere tra cinque fratelli.\"\"\nIn \"Arrivano i dollari\" troviamo anche una denuncia tra l'ironico e il drammatico dello sfruttamento del lavoro minorile: \u00abQuante volte ve lo devo dire che a sei anni i bambini non devono lavorare\u00bb (Giuseppe Pasti alla famiglia di suoi coloni).\nIncassi.\nIncasso accertato a tutto il 31 marzo 1964 \u00a3 226.253.777"}
{"id": "1215122", "revid": "773636", "url": "https://it.wikipedia.org/wiki?curid=1215122", "title": "Chiesa di San Michele a Casale", "text": "La chiesa di San Michele \u00e8 un edificio sacro che si trova in localit\u00e0 Casale a Sestino.\nLa chiesa \u00e8 uno degli edifici di maggiore importanza nell'area del fiume Foglia per la stratificazione di elementi funzionali e decorativi di varie epoche. La chiesa sorse probabilmente nell'area di un insediamento romano, testimoniato dai numerosi reperti rinvenuti, tra cui il coperchio di un sarcofago adattato a gradino di fronte all'ingresso della chiesa.\nDi notevole interesse \u00e8 l'imponente abside semicilindrica, per la presenza nella muratura di numerose formelle scolpite ad altorilievo con decorazioni simboliche, riferibili forse a maestranze operanti nell'area appenninica intorno XII secolo. Sono presenti simboli tipici del repertorio romanico, quali la croce greca, le mammelle (simbolo di fertilit\u00e0), la stella a cinque punte e figure di animali."}
{"id": "1215126", "revid": "834", "url": "https://it.wikipedia.org/wiki?curid=1215126", "title": "Kh2", "text": ""}
{"id": "1215131", "revid": "1573940", "url": "https://it.wikipedia.org/wiki?curid=1215131", "title": "Phylliroe", "text": "Phylliroe \u00e8 un genere di molluschi nudibranchi della famiglia Phylliroidae.\nTassonomia.\nIl genere comprende due specie:"}
{"id": "1215138", "revid": "117221386", "url": "https://it.wikipedia.org/wiki?curid=1215138", "title": "Acrilonitrile butadiene stirene (ABS)", "text": "L'acrilonitrile-butadiene-stirene o ABS, (formula chimica (C8H8\u00b7 C4H6\u00b7C3H3N)n) \u00e8 un comune polimero termoplastico utilizzato per creare oggetti leggeri e rigidi come tubi, strumenti musicali (soprattutto il flauto dolce e il clarinetto), teste di mazze da golf, parti o intere carrozzerie automobilistiche, come nella Citro\u00ebn M\u00e9hari, e giocattoli come i famosi mattoncini della LEGO e kit per modellismo plastico, oltre che come contenitore per assemblaggi di componenti elettrici ed elettronici e ad essere impiegato nella costruzione di alcune repliche da soft-air.\nNel campo dell'idraulica i tubi in ABS sono di colore nero, mentre quelli di PVC sono di colore bianco, arancione o grigio.\nL'ABS \u00e8 un copolimero derivato dallo stirene polimerizzato insieme all'acrilonitrile in presenza di polibutadiene, e perci\u00f2 pu\u00f2 essere definito come terpolimero. Le proporzioni possono variare dal 15% al 35% di acrilonitrile, dal 5% al 30% di butadiene e dal 40% al 60% di stirene.\nI granuli di plastica in ABS della dimensione minore di 1 micrometro vengono utilizzati negli inchiostri per i tatuaggi poich\u00e9 hanno la caratteristica di essere particolarmente vividi.\nL'ABS trova grande applicazione nella realizzazione di prodotti mediante l'utilizzo di macchine di prototipazione rapida che utilizzano tecniche produttive quali la FDM (\"Fused Deposition Modeling\").\nPropriet\u00e0.\nLe pi\u00f9 importanti propriet\u00e0 meccaniche dell'ABS sono la resistenza all'impatto e la durezza. Per migliorare la resistenza all'impatto, la durezza e la resistenza al calore possono essere fatte diverse modifiche al polimero.\nLa resistenza all'impatto pu\u00f2 essere ampliata con l'incremento della quantit\u00e0 di polibutadiene rispetto allo stirene ed all'acrilonitrile, sebbene questo causi il peggioramento/cambiamento di altre caratteristiche. La resistenza all'impatto non decresce rapidamente a temperature basse.\nLa stabilit\u00e0 dimensionale \u00e8 eccellente sotto carichi bassi\nQuindi, cambiando le proporzioni dei suoi componenti, l'ABS pu\u00f2 essere prodotto per ottenere diverse qualit\u00e0.\nLe due principali tecnologie di lavorazione dell'ABS sono l'estrusione e lo stampaggio ad iniezione.\nGeneralmente le temperature di esercizio dell'ABS sono tra i -20\u00b0 e gli 80\u00a0\u00b0C (da -4 a 176\u00a0\u00b0F).\nLe propriet\u00e0 del prodotto in ABS sono influenzate da come il materiale \u00e8 processato per ottenere l'oggetto finito. Per esempio, lo stampaggio ad alte temperature migliora l'esteticit\u00e0 e la resistenza termica del prodotto mentre una migliore resistenza all'impatto e solidit\u00e0 sono ottenute dallo stampaggio a basse temperature. Le fibre (solitamente fibre di vetro) e altri additivi possono essere uniti ai granuli di resina per rendere i prodotti finiti pi\u00f9 resistenti a sforzi meccanici o termici (aumentando la temperatura massima d'esercizio oltre gli 80\u00a0\u00b0C). \u00c8 possibile inoltre aggiungere pigmenti per ottenere varie colorazioni, ci\u00f2 \u00e8 necessario in quanto il materiale grezzo \u00e8 di colore avorio traslucido o bianco. L'invecchiamento del polimero \u00e8 ampiamente influenzato dal contenuto di butadiene, \u00e8 infatti pratica comune aggiungere antiossidanti al composto. Altri fattori includono l'esposizione alla radiazione ultravioletta.\nL'ABS \u00e8 resistente a solventi, alcali, all'acido cloridrico e fosforico concentrati, all'alcool ed a oli animali, vegetali e minerali. Sono solubili negli esteri, ketoni, nell'1,2-dicloroetano e nell'acetone.\nAnche se l'ABS \u00e8 utilizzato largamente per le sue propriet\u00e0 meccaniche, hanno anche propriet\u00e0 elettriche che si mantengono costanti ad un'ampia gamma di frequenze. Queste propriet\u00e0 sono influenzate in minima parte dalle variazioni termiche e dall'umidit\u00e0 atmosferica se si rimane all'interno delle temperature di esercizio.\nL'ABS \u00e8 infiammabile se esposto a temperature elevate. Il polimero si scioglier\u00e0 ed entrer\u00e0 in ebollizione ed i vapori bruciano con fiamme calde ed intense. Dal momento in cui l'ABS puro non contiene alogeni, la sua combustione non produce di norma inquinanti organici persistenti e i suoi prodotti pi\u00f9 tossici derivanti dalla combustione o pirolisi sono il monossido di carbonio e l'acido cianidrico. L'ABS \u00e8 anche danneggiato dalla luce solare. Questo caus\u00f2 uno dei richiami pi\u00f9 ampi e costosi del mondo dell'autoveicolo nella storia degli USA a causa della degradazione dei bottoni di sgancio delle cinture di sicurezza.\nL'ABS pu\u00f2 essere riciclato, anche se non \u00e8 accettato da tutti i centri di riciclaggio.\nRischi per l'uomo.\nL'ABS \u00e8 stabile alla decomposizione sotto normali condizioni . Ad elevate temperature (400\u00a0\u00b0C) l'acronitrile-butadiene-stirene pu\u00f2 decomporsi nei suoi costituenti: butadiene (cancerogeno per l'uomo), acrilonitrile (possibile cancerogeno per l'uomo [gruppo IARC 2B]) e stirene.\nSono state sollevate preoccupazioni circa le concentrazioni di polveri sottili sospese (PTS) nell'aria generate durante la stampa con ABS, in quanto le PTS sono state collegate con effetti negativi per la salute."}
{"id": "1215141", "revid": "834", "url": "https://it.wikipedia.org/wiki?curid=1215141", "title": "Macintosh user group", "text": ""}
{"id": "1215143", "revid": "13833", "url": "https://it.wikipedia.org/wiki?curid=1215143", "title": "Trattato di Passarowitz", "text": ""}
{"id": "1215146", "revid": "1702319", "url": "https://it.wikipedia.org/wiki?curid=1215146", "title": "Chiesa di San Gianni in Vecchio", "text": "La chiesa di San Gianni in Vecchio \u00e8 un edificio sacro che si trova in localit\u00e0 San Gianni a Sestino.\nLa chiesa \u00e8 documentata dal 1297, ma la sua fondazione sembra essere pi\u00f9 antica. La parete laterale di un precedente edificio di culto ad unico ambiente absidato di epoca preromanica, ruotato di 90\u00b0 rispetto all'orientamento della chiesa, \u00e8 stata inglobata nell'attuale facciata ed \u00e8 chiaramente individuabile per il diverso assetto murario della parte basamentale. La muratura a regolare filaretto, a sinistra del portale, contiene alcuni blocchi di pietra scolpiti a rilievo con figurazioni simboliche (croci, animali) riferibili all'XI-XII secolo.\nL'interno \u00e8 a navata unica con abside quadrangolare e due cappelle laterali. La torre campanaria \u00e8 di forma quadrata, traforata da quattro monofore sovrapposte con cella campanaria ornata da bifore."}
{"id": "1215155", "revid": "287204", "url": "https://it.wikipedia.org/wiki?curid=1215155", "title": "Aquox", "text": ""}
{"id": "1215157", "revid": "287204", "url": "https://it.wikipedia.org/wiki?curid=1215157", "title": "Perox", "text": ""}
{"id": "1215158", "revid": "287204", "url": "https://it.wikipedia.org/wiki?curid=1215158", "title": "Udox", "text": ""}
{"id": "1215159", "revid": "1305772", "url": "https://it.wikipedia.org/wiki?curid=1215159", "title": "Industria Cartaria Pieretti", "text": "Industria Cartaria Pieretti (icP) \u00e8 un'azienda italiana produttrice di cartoncino per uso industriale composto interamente da carte da macero. Ha sede a Marlia all'interno del distretto cartario lucchese.\nStoria.\nNel 1924 Giuseppe Pieretti fonda a Marlia la F.lli Pieretti, che produce carta paglia in formato. Dal 1935 al 1938 le attivit\u00e0 si allargano, fino a inglobare la gestione della cartiera Francesconi di Ghivizzano (LU) e della cartiera Margherita, a Cuneo, la prima attivit\u00e0 della famiglia Pieretti al di fuori della Toscana. Nel 1941 la F.lli Pieretti affitta gli stabilimenti della allora \"Cartiera Ceccarelli\" a Marlia, diventati poi sede degli odierni stabilimenti icP. Nel 1960 alla guida dell'azienda subentrano i figli di Giuseppe: Adriano, Graziano e Luisiano.\nCon la seconda generazione il core business della icP si sposta dalla carta paglia alla carta da pacchi, realizzata interamente con carta da macero. Gli anni '70 segnano l'inizio della produzione di cartone ondulato nello stabilimento di Marlia (1978). Due anni dopo l'attivit\u00e0 viene concentrata sul cartoncino per uso industriale (sempre realizzato con carte macero) tagliato in strisce, perch\u00e9 possa essere utilizzato nella produzione di anime (tubi) per i rotoli di carta igienica (carta tissue).\nProdotti.\nVengono prodotte circa 120.000 tonnellate annue di cartoncino, con un fatturato complessivo di pi\u00f9 di 35 milioni di euro. Il 60 % della produzione icP viene venduto in Italia, il restante viene esportato nel mondo.\nICP produce 4 tipi di cartoncino: il 50 % della produzione \u00e8 destinato al settore tissue per anime, il 30 % al cartone ondulato, il 20 % ai tubi industriali. La grammatura varia da 140 a 450 g/m\u00b2."}
{"id": "1215160", "revid": "287204", "url": "https://it.wikipedia.org/wiki?curid=1215160", "title": "Ustox", "text": ""}
{"id": "1215161", "revid": "1300584", "url": "https://it.wikipedia.org/wiki?curid=1215161", "title": "Tipi di frase", "text": "La frase semplice \u00e8 caratterizzata dalla presenza di un solo verbo e contiene i complementi necessari al verbo per esprimere il suo significato.\nEsempio: \"Simone mangia una mela.\"\nLa frase composta \u00e8 formata da minimo due predicati uniti da congiunzioni (ma, e...), in modo che vi sia una proposizione principale e altre proposizioni coordinate. Quindi consiste in un legame per coordinazione di pi\u00f9 frasi semplici.\nEsempio: \"Simone mangia una mela e beve un bicchiere di latte.\"\nLa frase complessa \u00e8 formata da minimo due predicati uniti da congiunzioni subordinanti, in modo che vi sia una proposizione principale (con eventuali coordinate), e altre proposizioni subordinate. Si tratta, quindi, di un legame tra una o pi\u00f9 frasi semplici principali, con una o pi\u00f9 subordinate. Ci sono tante proposizioni, quanti sono i predicati della frase.\nEsempio: \"Simone mangia una mela e beve un bicchiere di latte, quando guarda la televisione il pomeriggio.\"\nNell'esempio sono presenti tre frasi semplici:\nLa prima \u00e8 la \"proposizione principale\", la seconda costituisce la \"proposizione coordinata\" alla principale, la terza \u00e8 la \"proposizione subordinata\".\nLa frase nominale si ha quando il predicato \u00e8 \" invisibile\" o meglio non \u00e8 espresso:\nEsempi:"}
{"id": "1215163", "revid": "767487", "url": "https://it.wikipedia.org/wiki?curid=1215163", "title": "I successi di Miguel Bos\u00e9", "text": "I successi di Miguel Bos\u00e9 \u00e8 una doppia raccolta di successi (intitolata quasi come la raccolta singola del 1993, \"I grandi successi di Miguel Bos\u00e9\"), immessa sul mercato italiano, nel 2002, dalla Sony/Columbia, che aveva assimilato la CBS, acquisendo, di conseguenza, tutti i diritti relativi ai dischi pubblicati, in Italia, da Miguel Bos\u00e9 per la sua prima etichetta, tra il 1978 e il 1984. La raccolta doppia non contiene, ovviamente, nulla della produzione italiana post-1985 del cantante spagnolo, realizzata invece con la sua nuova casa discografica, la WEA. La quasi omonima raccolta singola, \"I grandi successi di Miguel Bos\u00e9\", pubblicata dalla CBS, nel 1993, indubbiamente discutibile, in quanto a selezione delle tracce, era risultata comunque interessante, almeno per due motivi: sia per il fatto che proponeva, per la prima volta, 16 brani di Miguel Bos\u00e9, pi\u00f9 o meno noti, in formato CD, sia perch\u00e9 includeva l'introvabile singolo isolato \"Anna\", del 1978, non inserito, fino ad allora, in nessun album. Questo fatto, pur alimentando il mito che tipicamente si sviluppa attorno ai dischi rari, non aveva di certo giocato a favore della canzone, che aveva finito col cadere in un dimenticatoio forzato, pi\u00f9 per mancanza di supporti materiali adeguati, che ne tramandassero il ricordo nel tempo, piuttosto che per demeriti propri del pezzo stesso. Analogamente alla collection del 1993, dal titolo quasi identico (che, tra l'altro, con il suo formato CD, al passo coi tempi, era andata di fatto a sostituire l'omonima raccolta in vinile del 1988, ben presto divenuta un rarissimo e ricercato esemplare fuori-catalogo), che risultava interessante per i motivi di cui sopra, ragioni simili renderanno appetibile, in s\u00e9guito, la doppia raccolta in CD, pubblicata dalla Sony/Columbia, nel 2002, pur scadendo quest'ultima nel tentativo, tra l'altro per nulla celato, di capitalizzare sul ritrovato successo di Miguel. L'artista, infatti, \u00e8 in quel periodo alla conduzione, per Mediaset, del reality show \"Operazione Trionfo\"; ancora forte della sua terza vittoria al Festivalbar, del grande plauso ricevuto dai suoi due album di inediti (a met\u00e0 degli anni '90) e dalla esaustiva raccolta di successi (nel 1999), proprio in quello stesso 2002, fa uscire la versione italiana di \"Morenam\u00eda\" - il brano \u00e8 posto in apertura del nuovo album \"Papito\", del 2007, a testimoniare l'impatto che ha questo pezzo al primo ascolto.\nI successi di Miguel Bos\u00e9 ripropone inoltre, per la prima volta, diversi brani dal dimenticato LP del 1983, quello sfortunato \"Milano-Madrid\", passato alla storia soltanto per la grafica pop art di copertina, realizzata dall'amico-mentore Andy Warhol. La raccolta singola della CBS, del 1993, \"I grandi successi di Miguel Bos\u00e9\", aveva riproposto di quel lavoro soltanto un brano di dubbio valore, \"Gente come noi\", forse non il pi\u00f9 brutto, ma certamente n\u00e9 il pi\u00f9 bello, n\u00e9 il pi\u00f9 noto. E almeno due sono le tracce che avrebbero potuto prenderne il posto: \"Non siamo soli\" e \"Angeli caduti\", che si distinguevano dal resto del lavoro, sia per la loro bellezza intrinseca che nel paragone con le altre canzoni del 33, sia per il fatto che \"Non siamo soli\" usc\u00ec anche come singolo, per promuovere l'intero album, mentre \"Angeli caduti\" godette della pubblicit\u00e0 che di solito si riserva alla promozione di un 45 giri vero e proprio. Queste due canzoni erano, di fatto, pi\u00f9 famose degli altri brani dell'album del 1983, un lavoro che, forse di per s\u00e9 non brillantissimo, ebbe comunque la sua pi\u00f9 grande sfortuna nel doversi addossare la responsabilit\u00e0 di costituire il s\u00e9guito di una hit clamorosa quale \"Bravi ragazzi\" (mega-successo con il quale, ricordiamo, Bos\u00e9 aveva vinto, per la seconda volta, il Festivalbar, nel 1982).\nIn ogni caso, I successi di Miguel Bos\u00e9 non solo riabilita \"Milano-Madrid\", ma riserva addirittura un trattamento di favore all'album, unico a vantare sei brani inseriti nella collection, di contro ai cinque tratti da ciascuno degli altri LP di inediti (\"Chicas!\", \"Miguel\", \"Singolo\", \"Bandido\"). La prima raccolta del 1982, quella intitolata \"Bravi ragazzi - I grandi successi di Miguel Bos\u00e9\", conteneva infatti soltanto tre inediti (oltre alla parziale title-track, c'era il Lato B del singolo di \"Bravi ragazzi\", \"Sono amici\", e la cover di \"Buonanotte fiorellino\", di Francesco De Gregori), mentre \"Anna\" era uscita in Italia come singolo isolato (la canzone era stata inserita, per la prima volta, in un album italiano di Miguel proprio in occasione della pubblicazione della raccolta singola del 1993, di cui sopra). Cos\u00ec, si ha la possibilit\u00e0 di riascoltare \"Concerto\", \"A che serve la notte\" (Lato B del 45 giri \"Non siamo soli\"), ed \"Io, te tutti gli amici\", oltre alla riproposta di \"Gente come noi\" (gi\u00e0 nella raccolta singola del 1993), e finalmente i due brani portanti del lavoro, \"Non siamo soli\" e \"Angeli caduti\", i quali non figureranno invece nel \"Best of Miguel Bos\u00e9\" del 1999. Quest'ultimo \u00e8 il Greatest Hits pi\u00f9 completo, che raccoglie tutti i brani pi\u00f9 famosi di Bos\u00e9, senza soluzione di continuit\u00e0 tra quelli pubblicati per la CBS/Sony/Columbia e quelli pubblicati per la WEA, includendo anche il lato A del 45 giri \"You can't stay the night\", che, con il lato B \"Ce la fai\" (in retrospettiva - e gi\u00e0 all'epoca, forse - diventata molto pi\u00f9 popolare del brano principale) fu pubblicata come singolo per promuovere l'album del 1981, curiosamente intitolato appunto \"Singolo\" (il corrispondente album spagnolo si chiamava invece \"M\u00e1s all\u00e1\", da uno dei pezzi che ne facevano parte - la versione italiana di questo brano, con il titolo di \"Al di l\u00e0\", che costituisce una delle tracce pi\u00f9 belle di quel lavoro, la ritroviamo anche qui).\nLa doppia raccolta in CD I successi di Miguel Bos\u00e9 \u00e8 stata ristampata nell'estate del 2007, sull'onda del grandissimo successo ottenuto dall'album di duetti \"Papito\"."}
{"id": "1215164", "revid": "11497", "url": "https://it.wikipedia.org/wiki?curid=1215164", "title": "Synth", "text": ""}
{"id": "1215173", "revid": "200568", "url": "https://it.wikipedia.org/wiki?curid=1215173", "title": "Borgarbygg\u00f0", "text": "Borgarbygg\u00f0 \u00e8 un comune islandese della regione di Vesturland che comprende le citt\u00e0 di Borgarnes, Bifr\u01ebst, H\u00fasafell, Kleppj\u00e1rnsreykir e Reykholt.\nIl centro pi\u00f9 grande all'interno del comune \u00e8 quello di Borgarnes, con 1763 abitanti. Altre aree densamente popolate sono il campus dell'Universit\u00e0 di Bifr\u00f6st e il centro agricolo di Varmaland."}
{"id": "1215174", "revid": "38671", "url": "https://it.wikipedia.org/wiki?curid=1215174", "title": "Effetto Meissner", "text": ""}
{"id": "1215176", "revid": "547034", "url": "https://it.wikipedia.org/wiki?curid=1215176", "title": "Peter Straub", "text": "Carriera.\nDopo successi alterni grazie a due romanzi pubblicati nella met\u00e0 degli anni settanta, Straub scrisse il suo primo romanzo sul soprannaturale (Julia) nel 1976; quindi scrisse altri romanzi sullo stesso genere, come \"If You Could See Me Now\" (1977) e \"La casa dei fantasmi\" (\"Ghost Story\", 1979), suo quinto romanzo che gli diede grande fama internazionale, considerato da Stephen King uno dei migliori romanzi gotici dell'orrore. Questo romanzo fu poi adattato anche in un film del 1981 con Fred Astaire. Negli anni seguenti furono pubblicati altri romanzi horror, con un successo crescente, fra i quali \"Il talismano\" (\"The Talisman\") (1984) e \"La casa del buio\" (\"Black House\") (2001), due horror fantastici, creati con la collaborazione di un amico di vecchia data di Straub, Stephen King.\nDopo un periodo di stasi, Straub riemerse nel 1988 con il romanzo \"Koko\", una storia sul Vietnam non di soprannaturale, ma comunque allo stesso modo terrificante. \"Koko\" fu seguito nei primi anni novanta dai due romanzi \"Mystery\" e \"The Throat\", i quali insieme a \"Koko\" formano la cosiddetta \"Trilogia della Rosa Blu\".\nNel 1996 Straub scrisse un ambizioso thriller chiamato \"The Hellfire Club\", nel quale applic\u00f2 molti elementi della trilogia della Rosa Blu ad un'ambientazione e una trama molto pi\u00f9 gotica; dello stesso periodo \"Mr. X\", sul tema del doppelg\u00e4nger."}
{"id": "1215178", "revid": "287204", "url": "https://it.wikipedia.org/wiki?curid=1215178", "title": "Borgarbyggd", "text": ""}
{"id": "1215181", "revid": "1702319", "url": "https://it.wikipedia.org/wiki?curid=1215181", "title": "Pieve di San Pancrazio (Sestino)", "text": "La pieve di San Pancrazio \u00e8 un edificio sacro che si trova in via delle Terme Romane 10 a Sestino.\nStoria.\nLa pieve sorse probabilmente intorno al IX-X secolo sul luogo anticamente occupato dagli edifici romani della \"Curia Augusta\". Del primigenio edificio resta all'interno la cripta, con pareti animate da archetti ciechi e colonne con capitelli d'influenza ravennate, oltre a numerosi frammenti scultorei di epoca altomedievale. L'abside romanica si deve ad un intervento architettonico del XII secolo. L'intero edificio ha subito nei secoli numerose trasformazioni: il rifacimento del fronte nel tardo Seicento, la riduzione ad una navata nel 1784 e la ricomposizione del presbiterio nel 1946. Assai interessante \u00e8 all'interno l'altare maggiore in arenaria datato 1259 che poggia su un cippo romano del 374.\nOriginariamente sorta nella Diocesi di Montefeltro, nel corso del XV assume giurisdizione ecclesiastica autonoma come \"nullius diocesis\"; tale assetto viene soppresso nel 1779 dal granduca di Toscana e il territorio della pieve di Sestino \u00e8 accorpato alla Diocesi di Sansepolcro."}
{"id": "1215183", "revid": "289247", "url": "https://it.wikipedia.org/wiki?curid=1215183", "title": "Edizioni Panini", "text": ""}
{"id": "1215186", "revid": "1381093", "url": "https://it.wikipedia.org/wiki?curid=1215186", "title": "Discografia degli Slipknot", "text": "La discografia degli Slipknot, gruppo musicale heavy metal statunitense attivo dal 1995, comprendente sei album in studio, due album dal vivo, una raccolta, un demo, quattro album video e oltre venti singoli."}
{"id": "1215187", "revid": "110157", "url": "https://it.wikipedia.org/wiki?curid=1215187", "title": "Dalabygg\u00f0", "text": "Dalabygg\u00f0 \u00e8 un comune islandese della regione di Vesturland. L'abitato principale \u00e8 B\u00fa\u00f0ardalur."}
{"id": "1215189", "revid": "29244", "url": "https://it.wikipedia.org/wiki?curid=1215189", "title": "Ceratosoma amoena", "text": ""}
{"id": "1215200", "revid": "327773", "url": "https://it.wikipedia.org/wiki?curid=1215200", "title": "Nebulosa di Gum", "text": "La Nebulosa di Gum (nota anche come Gum 12) \u00e8 un'immensa e tenue nebulosa diffusa, la pi\u00f9 grande dell'intera volta celeste; invisibile con strumenti ottici, si estende nel cuore dell'antica costellazione della Nave Argo, e in particolare nelle Vele, col suo centro situato a circa 450\u00a0parsec dal sistema solare. Si sarebbe prodotta dall'esplosione di una o pi\u00f9 supernovae alcuni milioni di anni fa.\n\u00c8 situata fra le due brillanti stelle Naos () e Regor (); la prima \u00e8 posta pi\u00f9 vicina al bordo della nube rivolto verso il Sole, a una distanza di circa 300\u00a0parsec, mentre la seconda, a circa 400\u00a0parsec, \u00e8 situata pi\u00f9 a ridosso del centro della nube. In direzione della sua parte sud-orientale si trova la Nebulosa delle Vele, un resto di supernova che si frappone fra la Nebulosa di Gum e il sistema solare, lungo la stessa linea di vista.\nLa Nebulosa di Gum \u00e8 una delle nebulose pi\u00f9 grandi conosciute all'interno della Via Lattea e costituisce un importante scenario di studio sull'espansione delle bolle generate da esplosioni di supernovae all'interno dell'ambiente dei bracci galattici, nonch\u00e9 sull'interazione fra queste e le nubi molecolari circostanti; sui bordi della nube infatti sono attivi alcuni limitati fenomeni di formazione stellare, localizzati in piccole nubi (note come \"globuli cometari\" a causa del loro aspetto). Presso alcuni di questi globuli si trovano anche alcuni oggetti HH, tra cui HH 47.\nOsservazione.\nLa Nebulosa di Gum appare come un'estesa e debole nebulosa che ricopre la parte di cielo a contatto fra le costellazioni della Poppa e delle Vele; le sue dimensioni sono tali che essa appare come la nebulosa pi\u00f9 estesa della volta celeste. Non \u00e8 visibile n\u00e9 otticamente, n\u00e9 con un telescopio amatoriale, poich\u00e9 i suoi filamenti sono molto tenui; gran parte delle sue emissioni sono nella banda dell'infrarosso e dell'H\u03b1. La sua posizione \u00e8 fortemente australe, pertanto la visibilit\u00e0 dall'emisfero boreale \u00e8 fortemente penalizzata: di fatto la nube \u00e8 visibile per intero solo a partire dalle latitudini boreali inferiori, a sud del 35\u00ba-36\u00ba parallelo nord, mentre oltre il 50\u00b0 N diventa completamente invisibile. Dall'emisfero australe al contrario \u00e8 ben osservabile durante quasi tutte le notti dell'anno (in particolare nei mesi compresi fra dicembre e aprile).\nLa sua parte pi\u00f9 interna fu individuata per la prima volta nel 1939 da Otto Struve, il quale non percep\u00ec la reale entit\u00e0 dell'oggetto; all'inizio degli anni cinquanta un giovane astronomo australiano, Colin Stanley Gum, riprese questa regione della Via Lattea australe nell'infrarosso, scoprendone cos\u00ec la reale estensione: essa infatti copre tutta la parte occidentale della costellazione delle Vele, lambisce a sud quella della Carena e prosegue nella Poppa, coprendone l'intera parte sud-orientale e terminando nei pressi della stella . Il resoconto della sua scoperta venne pubblicato nel 1955, in un lavoro dal titolo \"A study of diffuse southern H-alpha nebulae\" (traducibile in: \"Uno studio delle nebulose diffuse H-alfa australi\").\nCaratteristiche.\nLa Nebulosa di Gum \u00e8 di gran lunga l'oggetto dominante delle longitudini galattiche comprese fra l=250\u00b0 e l=270\u00b0; il suo aspetto \u00e8 simile a un'enorme sfera cava di gas ionizzato, il cui diametro si estende per circa 30\u00b0 di volta celeste. Il bordo settentrionale \u00e8 individuabile nei pressi della stella , mentre il confine meridionale si trova a pochi gradi dall'asterismo australe della Falsa Croce. Mentre i bordi meridionali appaiono molto ben definiti, per quelli settentrionali permangono delle incertezze: secondo alcuni scienziati infatti questo bordo coinciderebbe con una lunga serie di filamenti gassosi posti prevalentemente nella costellazione della Bussola e noti con la sigla Sh2-312; altri scienziati ritengono che questi filamenti si trovino troppo distanti dal punto di origine della Nebulosa di Gum, e che possiedano una velocit\u00e0 radiale differente; questo scenario ha portato gli studiosi a ipotizzare che tali filamenti costituiscano una nube distinta rispetto alla Nebulosa di Gum e con un moto differente, rivolto verso nella nostra direzione.\nLa distanza media della nube \u00e8 pari a circa 450\u00a0parsec (1 470 anni luce) ed \u00e8 situata sul bordo interno del Braccio di Orione, in cui si trova anche il sistema solare e la quasi totalit\u00e0 delle stelle osservabili a occhio nudo; la sua estensione coincide con lo spazio compreso fra le due stelle Naos () e Regor (); l'origine di questa struttura \u00e8 stata a lungo dibattuta: in passato \u00e8 stato ipotizzato che si tratti di un'antica sfera di Str\u00f6mgren, ossia una bolla di idrogeno ionizzato, mentre secondo altre ipotesi si tratterebbe di un resto di supernova. Quest'ultimo \u00e8 lo scenario pi\u00f9 accreditato, ossia un'espansione della nube in seguito all'esplosione di una o pi\u00f9 supernovae; la ionizzazione dei gas della nube \u00e8 data dalle due stelle luminose poste agli estremi della nube stessa, e .\nPer indagare le origini della Nebulosa di Gum \u00e8 stato studiato il contesto galattico a cui essa appartiene. Al di l\u00e0 di questa nube si trova infatti una brillante associazione OB (nota come Vela\u00a0OB2, in cui \u00e8 inclusa la stessa ), una stella di Wolf-Rayet (situata nei pressi della regione centrale della nebulosa, a circa 400\u00a0parsec), mentre ad alcune centinaia di parsec dalla parte opposta rispetto al Sole si trova il grande complesso nebuloso noto come Vela Molecular Ridge; In questo contesto, la stella fa eccezione: si tratta infatti di una supergigante blu fuggitiva, ossia con un elevato moto proprio, situata a circa 300 o 330\u00a0parsec di distanza, sul lato della nebulosa rivolto verso il Sole; questa sua elevata velocit\u00e0 la porta a trovarsi lontana sia rispetto alle regioni nebulose in grado di generare stelle con la sua massa, sia rispetto alle altre stelle del suo stesso tipo, considerando che la sua origine \u00e8 il giovanissimo ammasso aperto Tr 10. Alcuni studiosi hanno messo in relazione l'origine della nebulosa con l'attuale posizione di , suggerendo che una delle concause dell'espansione della nube sia stata l'esplosione di una compagna fisica della stessa , la cui potente onda d'urto avrebbe impresso a tale stella una notevole velocit\u00e0, alterandone il normale moto e allontanandola dal punto in cui \u00e8 avvenuta l'esplosione. Secondo il medesimo modello, i bordi della nebulosa si espandono in modo differente fra di loro: la parte rivolta verso il Sole sembra infatti espandersi pi\u00f9 velocemente rispetto a quella rivolta sul lato opposto, probabilmente ostacolata dalla presenza del Vela Molecular Ridge. Gli eventi che hanno generato la Nebulosa di Gum avrebbero avuto luogo da 1 a 6 milioni di anni fa.\nLa parte sudoccidentale della Nebulosa di Gum sembra sovrapporsi sulla linea di vista di una grande struttura ad anello composta da polveri, con una grande cavit\u00e0 al centro; questa bolla, a cui \u00e8 stato assegnato il nome di IRAS\u00a0Vela\u00a0Shell, sarebbe stata causata dall'azione del vento stellare dell'associazione Vela\u00a0OB2; appare infatti centrata sulla stella , facente parte di quest'associazione. Attorno a questa bolla si sono accumulati i gas e le polveri che originariamente componevano un grande complesso nebuloso molecolare, da cui le stelle dell'associazione stessa hanno avuto origine.\nFenomeni di formazione stellare associati.\nL'onda d'urto causata dall'espansione della Nebulosa di Gum e l'intensa radiazione ultravioletta delle stelle di grande massa della regione hanno eroso e compresso i gas delle nubi circostanti, favorendo in molti casi i fenomeni di formazione stellare; questi fenomeni riguardano in particolare la nascita di stelle di piccola e media massa.\nI globuli cometari.\nGli oggetti pi\u00f9 noti associati alla Nebulosa di Gum e alla IRAS Vela Shell sono i cosiddetti \"globuli cometari\". Queste particolari strutture sono i resti di nubi molecolari a cui la potente radiazione ultravioletta di e ha strappato gli strati pi\u00f9 esterni; il gas che componeva questi strati costituisce una sorta di lunga chioma orientata nella direzione opposta rispetto alle fonti della radiazione e al fronte di ionizzazione. Ci\u00f2 che resta di queste nubi \u00e8 il denso nucleo, le cui caratteristiche sono quelle dei globuli di Bok e in cui avviene la formazione stellare, in particolare di stelle di piccola massa. Secondo un altro modello, la fonte dell'energia che ha divelto gli strati esterni delle nubi non sarebbe la radiazione ultravioletta delle due stelle, ma la potente onda d'urto causata dall'esplosione delle supernovae che hanno generato la nebulosa. I globuli noti in questa regione sono 36 e la maggior parte di essi si concentra attorno alle coordinate galattiche l=260\u00b0; b=-4\u00b0, in una posizione intermedia fra il centro della Nebulosa di Gum e quello della IRAS\u00a0Vela\u00a0Shell.\nIl pi\u00f9 notevole di tali globuli cometari si trova nella parte nordorientale della Nebulosa di Gum, in una posizione isolata, ed \u00e8 catalogato come CG22; possiede una coda che si estende per oltre un grado, corrispondente a circa 8\u00a0parsec alla distanza di 450\u00a0parsec, e un denso capo di 2' di diametro. Al suo interno si trova la sorgente IRAS\u00a008267\u22123336, coincidente con un oggetto stellare giovane di classe II indicato come Wray\u00a0220, appartenente alla classe delle T Tauri e circondato probabilmente da un disco protoplanetario; la sua luminosit\u00e0 \u00e8 pari a 13\u00a0L\u2299.\nFra gli altri globuli spicca CG1, le cui dimensioni della coda, particolarmente spessa, raggiungono i 25'; il bozzolo del capo ha invece un diametro di circa 2', mentre la massa totale della struttura \u00e8 di circa 45\u00a0M\u2299. La caratteristica pi\u00f9 importante di questo globulo \u00e8 la presenza sulla sua punta della stella Ae/Be di Herbig NX\u00a0Puppis, la cui et\u00e0 si aggira sui 6 milioni di anni e la cui classe spettrale, A0-1III o forse F0-2III, indica che si tratta di una stella di grande massa; fa parte di un sistema binario in cui la componente minore, NX\u00a0Puppis\u00a0B, giace a 0,126\" di separazione. A questo sistema \u00e8 legato anche un terzo oggetto pi\u00f9 distante, una stella T\u00a0Tauri (denominata NX\u00a0Puppis\u00a0C) dalla massa pari a 0,3\u00a0M\u2299.\nUn altro globulo di grandi dimensioni \u00e8 CG4, situato sul bordo meridionale della nebulosa e associato a un altro globulo visibile pi\u00f9 a nord, CG6; la loro massa \u00e8 rispettivamente di 50\u00a0M\u2299 e di 5,5\u00a0M\u2299; entrambi fanno parte di un complesso nebuloso noto come Sa\u00a0101. Questa regione offre l'opportunit\u00e0 di capire come si presentassero le nubi originarie prima che l'azione della radiazione delle stelle pi\u00f9 massicce ne erodesse gli strati esterni trasformandoli in globuli cometari: la nube da cui derivano i due globuli CG4 e CG6 \u00e8 stata pesantemente influenzata dalla potente radiazione ultravioletta di , che ne ha profondamente eroso i gas formando i globuli osservabili attualmente; la retrostante Sa\u00a0101 invece \u00e8 stata riparata pi\u00f9 a lungo dalla radiazione proprio a causa di questa nube, riuscendo a conservarsi pressoch\u00e9 intatta per un periodo di tempo maggiore, fino a quando, in tempi astronomicamente molto recenti, la radiazione della stella \u00e8 riuscita a raggiungerla, comprimendola e innescando dei fenomeni di formazione stellare al suo interno. La presenza di oggetti stellari giovani nella nube \u00e8 stata confermata dalla scoperta di 7 stelle con emissioni H\u03b1, catalogate da CG-H\u03b11 a CG-H\u03b17, le cui caratteristiche spettrali e l'associazione con delle nubi oscure fanno pensare che si tratti di stelle T\u00a0Tauri.\nSul bordo settentrionale, poco a sud-ovest della nebulosa RCW 19, \u00e8 presente un complesso sistema formato da tre globuli (catalogati come CG30, CG31 e CG38), le cui larghe code si sovrappongono visivamente in direzione nord. La caratteristica pi\u00f9 notevole di questa regione \u00e8 la presenza del getto HH\u00a0120, un oggetto HH situato all'interno del globulo CG30 e composto da 11 agglomerati pi\u00f9 densi di gas, indicati con le lettere da A a K; la sorgente della radiazione che eccita i gas dell'oggetto, nonch\u00e9 la responsabile dell'illuminazione della nebulosa a riflessione associata, \u00e8 la stella CG30-IRS4, posta in direzione sud-est e ben evidente nelle immagini all'infrarosso, essendo anche stata catalogata dall'IRAS con la sigla IRAS\u00a008076\u22123556. Secondo alcuni studi, CG30-IRS4 coincide con una giovanissima protostella di Classe\u00a0I o anche di Classe\u00a00, circondata da un disco la cui massa si aggira sulle 0,07M\u2299; il denso globulo che la avvolge ha invece una massa pari a 8M\u2299. Un'altra stella situata all'interno della nube \u00e8 CG-IRS4. La nebulosa a riflessione illuminata dalla stella rappresenterebbe invece la parete di una cavit\u00e0 scavata dall'attivit\u00e0 del getto originatosi dalla stella stessa. Tramite lo studio di HH\u00a0120 e del vicino HH\u00a0948, pi\u00f9 piccolo del precedente, si \u00e8 scoperto che entrambi si originano da CG30-IRS4, la quale pertanto risulta essere una protostella doppia o forse multipla. A questi oggetti si aggiunge anche HH\u00a0949, che mostra 8 componenti distinte (catalogate da A a G).\nFra gli altri globuli cometari di minore entit\u00e0 vi \u00e8 CG13, con una lunga chioma e un denso nucleo in cui si trova una stella nebulosa di classe F (catalogata come Bernes\u00a0136); ad appena 15' da questa stella si trova una sorgente di radiazione H\u03b1 nota come CG13-H\u03b1\u00a08, la cui distanza dal globulo nebuloso \u00e8 di circa 2\u00a0parsec.\nAltri oggetti.\nFra gli altri oggetti notevoli, il pi\u00f9 noto \u00e8 l'oggetto HH 46/47, situato sul bordo meridionale della Nebulosa di Gum sulla punta di una nube oscura dall'aspetto cometario nota come Sa\u00a0111; a causa della sua particolare facilit\u00e0 di osservazione e dell'elevata collimazione fra i due capi del getto, tale struttura \u00e8 stata oggetto di numerosi studi. Il corpo principale della struttura a getto \u00e8 costituita da HH47A, da cui si diramano due deboli strutture ad arco, mentre l'estremit\u00e0 opposta del getto \u00e8 nota come HH46; la lunga scia di aspetto nodoso che mette in comunicazione i due getti principali \u00e8 catalogata come HH47B. La sorgente del getto \u00e8 nascosta nel globulo e l'estremit\u00e0 maggiore (composta da HH46 e HH47A, B e D) \u00e8 la parte rivolta verso il Sole; la parte pi\u00f9 remota e sospinta nella direzione opposta a noi \u00e8 invece identificata come HH47C. Data la distanza media di circa 450\u00a0parsec, l'oggetto possiede una lunghezza di circa 3\u00a0parsec, mentre la sua et\u00e0 \u00e8 stata stimata in circa 3 milioni di anni.\nLa parte centrale della componente HH46 ha le caratteristiche proprie di una nebulosa a riflessione, la cui fonte di illuminazione \u00e8 probabilmente una stella T\u00a0Tauri, nota come HH46\u00a0IRS; nel corso degli anni \u00e8 stato osservato che la luminosit\u00e0 della nebulosa centrale non si mantiene costante, ma varia sensibilmente, probabilmente a causa della variabilit\u00e0 della stella centrale. HH47A mostra inoltre un'elevata densit\u00e0 elettronica, ma allo stesso tempo mostra un'elevata eccitazione dei suoi gas, mentre le altre componenti della struttura mostrano una densit\u00e0 elettronica inferiore ma un grado di eccitazione pi\u00f9 elevato.\nParte del gas della nube Sa 111 \u00e8 illuminato da tre stelle, catalogate nel 1975 assieme alle rispettive nebulose a riflessione con le sigle, vdBH 12a, vdBH12b e vdBH 16; tutte e tre le stelle appartengono allo stesso complesso nebuloso, legato a sua volta alla Nebulosa di Gum; le prime due sono connesse a Sa\u00a0111 e all'adiacente Sa\u00a0109, mentre vdBH\u00a016 illumina la nube Sa\u00a0112. Quest'ultima \u00e8 una stella binaria di pre-sequenza principale, posta appena 1' a nord di un'altra stella giovane fisicamente vicina, coincidente con la sorgente IRAS\u00a008261\u22125100.\nSa 109 \u00e8 una nube composta da due oggetti pi\u00f9 densi, catalogati nel 1981 con le sigle Re\u00a04 e Re\u00a05, in cui hanno luogo fenomeni di formazione distinti. Il primo di questi globuli contiene un oggetto\u00a0HH catalogato come HH\u00a0188, e una sorgente di radiazione infrarossa identificata dall'IRAS e catalogata come IRAS\u00a008194\u22124921, la sorgente dell'energia fornita all'oggetto\u00a0HH; questa sorgente coincide con la stella Re\u00a04\u00a0FIR (dove FIR \u00e8 l'acronimo di lontano infrarosso), probabilmente una stella doppia, come \u00e8 suggerito dalla presenza di due getti irradianti dalla stessa, composta da due stelle di Classe\u00a00 o Classe\u00a0I con un disco di accrescimento. Una seconda stella visibile in direzione della nube, di classe K5, non ne farebbe invece fisicamente parte, essendo in primo piano. Re\u00a05 invece appare come una nube dall'aspetto cometario, associata a una sorgente infrarossa annidata in profondit\u00e0 nella nube stessa e catalogata come IRAS\u00a008196\u22124931."}
{"id": "1215201", "revid": "580", "url": "https://it.wikipedia.org/wiki?curid=1215201", "title": "Funicolare del Guncina", "text": "La funicolare del Guncina (IPA: ; in tedesco \"Guntschnabahn\") era un impianto che dal 1912 al 1963 ha unito la cittadina di Gries, poi diventata un quartiere di Bolzano, con l'albergo Reichrieglerhof (Castel Guncina).\nStoria.\nDopo l'avvio dei lavori di costruzione l'anno precedente, la funicolare fu inaugurata il 12 agosto 1912; l'esercizio fu affidato alla S\u00fcdbahn e gi\u00e0 nei primi cinque giorni consent\u00ec di incassare 632 corone a conferma della validit\u00e0 dell'investimento operato dalla proprietaria, la signora Elisa \u00dcberbacher-Minatti, proprietaria del \"Grand Hotel Toblach\" a Dobbiaco e della pensione \"Bellevue\" a Gries.\nNel 1936 l'impianto ricevette un ammodernamento che comport\u00f2 il telecomando dell'argano direttamente tramite pulsanti presenti sulle vetture, analogamente ai sistemi ascensoristici.\nL'impianto fu chiuso il 31 marzo 1963. Una parte del percorso \u00e8 ancora visibile dalla passeggiata del Guncina.\nCaratteristiche.\nDalla stazione inferiore, posta in via Fago (\"Fagenstra\u00dfe\") presso una fermata della tranvia urbana, la funicolare aveva una lunghezza di 303 metri consentiva di raggiungere quella a monte presso il maso Streckerhof, in 4 minuti.\nL'impianto superava una pendenze comprese tra il 57,5 e il 67,4%, con un dislivello di 186 metri; per ognuna delle due direzioni lo stesso poteva trasportare fino a trecento persone l'ora; ciascuna delle due cabine disponeva di 12 posti, otto al coperto e quattro sulla piattaforma."}
{"id": "1215202", "revid": "1573940", "url": "https://it.wikipedia.org/wiki?curid=1215202", "title": "Mexichromis trilineata", "text": "Mexichromis trilineata () \u00e8 un mollusco nudibranchio della famiglia Chromodorididae.\nIl nome deriva dal latino \"trilineatus\", cio\u00e8 con tre linee, per via delle strisce sul mantello.\nBiologia.\nSi nutre di spugne del genere \"Dysidea\" (Dysideidae)."}
{"id": "1215203", "revid": "1573940", "url": "https://it.wikipedia.org/wiki?curid=1215203", "title": "Hypselodoris tryoni", "text": "Hypselodoris tryoni () \u00e8 un mollusco nudibranchio della famiglia Chromodorididae.\nL'epiteto specifico \u00e8 un omaggio al malacologo statunitense George Washington Tryon (1838 - 1888).\nBiologia.\nSi nutre di spugne della specie \"Dysidea fragilis\" (Dysideidae).\nDistribuzione e habitat.\nSi ritrova al largo delle coste di molte isole indonesiane."}
{"id": "1215205", "revid": "1305772", "url": "https://it.wikipedia.org/wiki?curid=1215205", "title": "MoveOn.org", "text": "MoveOn.org \u00e8 un'organizzazione dalle politiche pubbliche progressiste negli Stati Uniti. Fu fondata come risposta all'impeachment del Presidente Bill Clinton.\nStoria.\nMoveOn originalmente fu fondato nel 1998 come un gruppo bipartisan di email. Chiese al Congresso degli Stati Uniti, tramite una petizione di \"Censor Clinton and move on\" cio\u00e8 censurare il comportamento di Clinton e andare avanti (per occuparsi di cose pi\u00f9 importanti).\nSuccessivamente condann\u00f2 pubblicamente la guerra in Iraq del 2003. Ha poi sostenuto la candidatura di John Kerry alle presidenziali del 2004, accumulando milioni di dollari per i candidati democratici.\nMoveOn ha creato pressioni all'interno del partito Democratico per quello che il \"Washington Post\" chiam\u00f2 \"una vigorosa agenda elettorale che va oltre l'opposizione all'amministrazione Bush. Il fondatore di MoveOn, Wes Boyd rifiut\u00f2 gli avvisi dei centristi come anche quelli del Democratic Leadership Council che chiedevano di moderare le proprie posizioni sulla guerra, le tasse, salute pubblica e altre questioni chiave. Nel giugno 2003, in una conferenza a \"Take Back America\", Boyd dichiar\u00f2 che la \"via primaria per costruire la fiducia \u00e8 combattere per le cose che vogliono le persone. L'elettorato americano \u00e8 disposto a supportare un'agenda liberale solo se qualcuno esce fuori e comander\u00e0... Ogni volta che facciamo qualcosa, ogni volta che mostriamo leadership, la nostra membership verr\u00e0 fuori\".\nMoveOn.org fu creato da Joan Blades e Wes Boyd, i cofondatori del Berkeley Systems. Partirono con la petizione contro il presidente Clinton. Questa ebbe un notevole successo, al punto che l'associazione continua ad intraprendere azioni del genere, come nel caso della guerra in Iraq."}
{"id": "1215206", "revid": "110157", "url": "https://it.wikipedia.org/wiki?curid=1215206", "title": "\u00darvalsdeild 1998", "text": "La \u00darvalsdeild 1998 fu la 87\u00aa edizione della massima serie del campionato di calcio islandese disputata tra il 18 maggio e il 26 settembre 1998 e conclusa con la vittoria del \u00cdBV, al suo terzo titolo e secondo consecutivo.\nCapocannoniere del torneo fu Steingr\u00edmur J\u00f3hannesson (\u00cdBV) con 19 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 1. deild karla.\nLe squadre qualificate alle coppe europee furono quattro: i campioni alla UEFA Champions League 1999-2000, la seconda e il vincitore della coppa nazionale alla Coppa UEFA 1999-2000 e un'ulteriore squadra alla Coppa Intertoto 1999.\nClassifica finale.\nLegenda:\nNote:"}
{"id": "1215207", "revid": "466539", "url": "https://it.wikipedia.org/wiki?curid=1215207", "title": "Sportverein Waldhof Mannheim 07", "text": "Lo Sportverein Waldhof Mannheim 07 e. V. \u00e8 una societ\u00e0 calcistica tedesca con sede a Mannheim, Baden-W\u00fcrttemberg. Attualmente milita in 3. Liga, terza divisione del calcio tedesco.\nStoria.\nIl club \u00e8 stato fondato nel 1907 e fece le sue migliori prestazioni tra gli anni '30 e gli anni '40, anni in cui militava in Gauliga Baden, una delle sedici massime divisioni create dalla riorganizzazione del calcio tedesco sotto il Terzo Reich. Durante questo ventennio la squadra vinse per cinque volte la divisione regionale e fin\u00ec costantemente nelle altre stagioni nella parte alta della classifica. Sfortunatamente, non fu in grado di portare questi successi a livello nazionale. Il suo miglior risultato in questi anni fu la sconfitta in semifinale contro lo (vera mattatrice del torneo), che successivamente si tramut\u00f2 in quarto posto dopo la finalina persa contro il Rapid Vienna.\nDopo la fine della Seconda guerra mondiale, la squadra fu inserita in Oberliga S\u00fcd; l\u00ec fece campionati di media classifica fino a quando non retrocesse in 2.Oberliga S\u00fcd nel 1954. Gioc\u00f2 poi tra la prima e la seconda divisione fino alla creazione della Bundesliga nel 1963. Nella stagione successiva, la compagine fu relegata in Regionalliga S\u00fcd (l'allora seconda divisione), insieme ai rivali cittadini del VfR Mannheim. Dopo una striscia di risultati di media importanza, il club retrocesse nel 1970 in Amateurliga Nordbaden (III).\nSostenuta da un nuovo sponsor, la casa produttrice di snack \"Chio\", la societ\u00e0 si guadagn\u00f2 l'accesso in seconda divisione e vi milit\u00f2 dal 1972 al 1978 con il nome di \"SV Chio Waldhof Mannheim\". Nel 1983, un po' a sorpresa il club venne promossa in Bundesliga, dove rimase fino a quando non fin\u00ec al diciassettesimo posto al termine del campionato 1989-1990. Fece altre sette discrete stagioni in Zweite Bundesliga fino a quando retrocesse in Regionalliga per due stagioni (dal 1997 al 1999). Nel 1998 fu considerata una fusione con il VfR Mannheim ma quest'ultima abbandon\u00f2 l'idea all'ultimo minuto. Nel 1999 la squadra, dopo un lungo duello con il Kickers Offenbach riottenne la promozione in seconda divisione. L'avventura in Zweite Bundesliga \u00e8 durata fino al 2003, anno in cui il \"Waldhof\" \u00e8 stato relegato in Oberliga Baden-W\u00fcrttemberg (IV) per irregolarit\u00e0 finanziarie e sempre in quell'anno ha fallito un nuovo tentativo di fusione con il VfR Mannheim.\nMilita in Regionalliga dopo aver vinto il campionato di Oberliga nella stagione 2010-2011 mettendo insieme il record di presenze allo stadio per una partita di Quinta Divisione Tedesca: nella gara di chiusura del torneo, contro l'Illertissen, erano sugli spalti del \"Carl Benz Stadion\" a festeggiare la promozione ben 18.313 sostenitori. Nelle ultime stagioni ha ottenuto grandi risultati nella Regionalliga S\u00fcdwest, ma ha perso agli spareggi la possibilit\u00e0 di accedere alla 3.Liga per tre anni consecutivi (prima la sconfitta con il Lotte, poi con Meppen, e nel 2018 con il Uerdingen).\nOrganico.\nRosa 2020-2021.\n\"Aggiornata al 28 gennaio 2021.\""}
{"id": "1215209", "revid": "287204", "url": "https://it.wikipedia.org/wiki?curid=1215209", "title": "Dalabyggd", "text": ""}
{"id": "1215214", "revid": "110157", "url": "https://it.wikipedia.org/wiki?curid=1215214", "title": "\u00darvalsdeild 1999", "text": "La \u00darvalsdeild 1999 fu la 88\u00aa edizione della massima serie del campionato di calcio islandese disputata tra il 18 maggio e il 18 settembre 1999 e conclusa con la vittoria del KR, al suo ventunesimo titolo.\nCapocannoniere del torneo fu Steingr\u00edmur J\u00f3hannesson (\u00cdBV) con 12 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 1. deild karla.\nLe squadre qualificate alle coppe europee furono quattro: i campioni alla UEFA Champions League 2000-2001, la seconda e il vincitore della coppa nazionale alla Coppa UEFA 2000-2001 e un'ulteriore squadra alla Coppa Intertoto 2000.\nClassifica finale.\nLegenda:\nNote:"}
{"id": "1215218", "revid": "1862310", "url": "https://it.wikipedia.org/wiki?curid=1215218", "title": "Avinurme", "text": "Avinurme (in tedesco Awinorm) era un comune rurale dell'Estonia nord-orientale, nella contea di J\u00f5gevamaa (prima del 2017 faceva parte della contea di Ida-Virumaa). Il centro amministrativo del comune era l'omonimo borgo (in estone \"alevik\").\nNel 2017 \u00e8 stato inglobato nel comune di Mustvee.\nLocalit\u00e0.\nOltre al capoluogo il comune comprende 16 localit\u00e0 (in estone \"k\u00fcla\"), tutte indicate anche con il loro nome tedesco:"}
{"id": "1215220", "revid": "256896", "url": "https://it.wikipedia.org/wiki?curid=1215220", "title": "FIEG", "text": ""}
{"id": "1215222", "revid": "14480", "url": "https://it.wikipedia.org/wiki?curid=1215222", "title": "Sir Clive Sinclair", "text": ""}
{"id": "1215223", "revid": "1862310", "url": "https://it.wikipedia.org/wiki?curid=1215223", "title": "Iisaku", "text": "Iisaku (in tedesco Isaakshof) era un comune rurale dell'Estonia nord-orientale, nella contea di Ida-Virumaa. Il centro amministrativo del comune era l'omonimo borgo (in estone \"alevik\").\nNel 2017 il comune si \u00e8 fuso con Alaj\u00f5e, Illuka, M\u00e4etaguse e Tudulinna nel nuovo comune di Alutaguse.\nLocalit\u00e0.\nOltre al capoluogo, il comune comprende 17 localit\u00e0 (in estone \"k\u00fcla\"):"}
{"id": "1215224", "revid": "767487", "url": "https://it.wikipedia.org/wiki?curid=1215224", "title": "La Verde Stagione", "text": "La Verde Stagione \u00e8 stato un gruppo di musica beat e rock progressivo.\nStoria del complesso.\nLa band, formata dai gemelli Luca e Lando Ihle, dal fratello Patrizio e da Fabrizio Innocenti, si colloca nel pieno dell'epoca beat.\nLando e Luca.\nLa storia della band deve essere comunque fatta risalire ad un altro complesso, \"Lando e Luca\", il quale aveva le spalle importanti incisioni con Dischi Ricordi, a partire dal 1964.\nI gemelli Luca e Lando avevano subito saputo legare al loro mito il mondo della musica di Prato (la loro citt\u00e0 di provenienza), in un'epoca in cui la moda musicale sapeva mantenere ancora un legame forte con la qualit\u00e0. \nNel 1964 parteciparono a Ischia a un concorso internazionale di chitarra dove furono premiati con una medaglia d'oro e raccolsero i primi importanti consensi di critica e pubblico. \nLo stesso anno incisero per Ricordi il singolo \"Io l'amo pi\u00f9 di te/Ti fai tanto desiderare\".\nIl lancio vero, ovverosia quello che apre le strade della popolarit\u00e0 lo si ebbe nel 1965, quando i loro volti furono fatti conoscere grazie alla televisione che li present\u00f2 a diversi milioni di telespettatori italiani durante la terza edizione de \"La fiera dei sogni\" condotta da Mike Bongiorno, dove furono presenti ininterrottamente per ben trenta puntate accanto a personaggi di tutto rilievo come Anna Identici.\nI Gems.\nNel 1967 i gemelli si unirono all'altro fratello Patrizio il cugino Fabrizio e il batterista fiorentino Piero Masi, mutando la denominazione in \u201cGems\u201d incisero per l'Equipe un singolo \u201cInnamorati unitevi/Seduto per terra\u201d: la canzone sul lato A \u00e8 una cover di \"Lovers of the world unite\", gi\u00e0 incisa dai Motowns con il titolo \"Prendi la chitarra e vai\", con il testo scritto da Luciano Beretta, mentre il retro \u00e8 una canzone con influssi psichedelici.\nL'anno successivo segue il 45 giri \u201cQuello che ho perduto/Seduto per terra\u201d (nuovamente con la denominazione precedente \u201cLando e Luca\u201d). \nNel 1969 il complesso \u00e8 presente nella trasmissione televisiva \"Chiss\u00e0 chi lo sa\" presentata da Febo Conti, la cui sigla di apertura era appunto \u201c\"Milioni di Domande\"\u201d.\nLa Verde Stagione.\nSempre nel 1969 la band debutta con la Numero Uno con il singolo \"La Verde Stagione/Lacrime sul cuscino\"; ha abbandonato le sonorit\u00e0 beat dei dischi precedenti, per accostarsi ad una musica pi\u00f9 acustica, con la chitarra in evidenza.\nL'anno successivo segu\u00ec il singolo \"Milioni di domande (Questions)/Come una rondine\" (il lato A \u00e8 una cover di una canzone dei Moody Blues), nel 1971 \"Senza Elisa/stella stella\" e, infine, nel 1972 pubblic\u00f2 \"L'onesta/Al Nord\". \nL'esperienza de \u201cLa Verde Stagione\u201d in Numero Uno fu sicuramente pi\u00f9 significativa rispetto alle precedenti, sia per la qualit\u00e0 degli stimoli artistici che ne derivarono e per la collaborazione che scatur\u00ec a partire dal 1969 con personaggi della levatura di Mogol, Giampiero Reverberi, Alessandro Colombini e Bruno Lauzi.\nFra le loro apparizioni televisive come \"La Verde Stagione\" sono principalmente da ricordare quelle in cui accompagnarono in veste di musicisti e coristi, assieme ad Edoardo Bennato, Lucio Battisti alla televisione svizzera in \"Tutti insieme\" oltre agli spot pubblicitari con la Coca-Cola di cui rimane anche un famoso calendario del 1971.\nIn uno di questi caroselli serali si apriva una tendina e il complesso, presentato da Gianni Boncompagni, eseguiva \u201cLa Verde Stagione\u201d.\nIn uno degli spot della Coca Cola i musicisti della band erano seduti su un muretto con delle bottiglie di Coca Cola ed era presente anche Edoardo Bennato.\nLuca, in particolare, contribu\u00ec a lanciare uno stile qualitativamente nuovo e per certi versi rivoluzionario nel suonare la chitarra che fu apprezzato, oltre che dagli operatori del settore, anche dal pubblico che gli tribut\u00f2 sempre numerosi consensi.\nTavola Rotonda.\nDopo aver firmato nel 1973 un contratto con la Ri-Fi (la casa discografica per la quale avevano inciso Mina e Iva Zanicchi), il complesso cambi\u00f2 nuovamente la denominazione in \"Tavola Rotonda\", e pubblic\u00f2 il 45 giri Principessa / Destino, con sonorit\u00e0 pi\u00f9 progressive.\nInfine nel 1977, con la vecchia denominazione \"Lando e Luca\" ed un ritorno ad un tipo di musica pi\u00f9 acustica fu pubblicato \u201cIl nostro mondo / Gocce di rugiada\" con il quale la band si conged\u00f2 definitivamente dal mondo delle case discografiche.\nNel 1988 la Toast Records di Giulio Tedeschi inserir\u00e0 una canzone dei \"Gems\", \"Seduto per terra\", nella compilation \"Oracolo\", dedicata ai vecchi e ai nuovi artisti rappresentativi della psichedelia italiana.\nLuca Ihle \u00e8 mancato nel 2004, a 58 anni."}
{"id": "1215230", "revid": "1862310", "url": "https://it.wikipedia.org/wiki?curid=1215230", "title": "Illuka", "text": "Illuka (in tedesco Illuck) era un comune rurale dell'Estonia nord-orientale, nella contea di Ida-Virumaa. Il centro amministrativo del comune era l'omonima localit\u00e0 (in estone \"k\u00fcla\").\nNel 2017 il comune si \u00e8 fuso con Alaj\u00f5e, Iisaku, M\u00e4etaguse e Tudulinna nel nuovo comune di Alutaguse.\nLocalit\u00e0.\nOltre al capoluogo, il comune comprende altre 18 localit\u00e0:"}
{"id": "1215234", "revid": "784552", "url": "https://it.wikipedia.org/wiki?curid=1215234", "title": "Filatrici", "text": "Le filatrici (La favola di Aracne) \u00e8 un dipinto a olio su tela (167x252 cm) realizzato nel 1657 circa dal pittore Diego Vel\u00e1zquez.\n\u00c8 conservato nel Museo del Prado.\nFino alla met\u00e0 del XX secolo il dipinto era intitolato \"La fabbrica di arazzi di Santa Isabella in Madrid\": solo nel 1948, infatti, gli studi dello storico e critico d'arte Diego Angulo \u00cd\u00f1iguez permisero di ravvisare una relazione tra il dipinto ed l'antico mito greco di Aracne.\nScena in primo piano.\nLa luce solare entra soffusa in una stanza disadorna in cui lavorano alcune filatrici. La scena ricorda da vicino i famosi Bodegones, genere nel quale Vel\u00e1zquez si era gi\u00e0 cimentato in passato raggiungendo risultati d'eccellenza (es.: \"Cristo in casa di Marta e Maria, La vecchia friggitrice di uova, L'acquaiolo di Siviglia\"): ritroviamo le figure del popolo ed il contrasto tra questa semplice realt\u00e0, banale solo all'apparenza, ed una serie di richiami dotti ed allegorici tipici della pittura dello spagnolo.\nTra le cinque donne della scena in primo piano, due sono quelle che catturano l'attenzione dell'osservatore raccontando la loro storia: la donna di sinistra, pi\u00f9 anziana ed in penombra, aziona la ruota della spolatrice mentre, in fronte a lei, in piena luce, una giovane ragazza raccoglie il filo nell'aspa; gli sguardi delle due donne non si incontrano, sono concentrate sul loro lavoro entrambe in una posa plastica che ricorda in modo sensibile il particolare di un affresco che colp\u00ec davvero molto Velazquez durante una sua visita in Italia: l'affresco \u00e8 quello che rende unica la Cappella Sistina e nello specifico il riferimento \u00e8 agli Ignudi (Michelangelo, 1508-1512, affresco vaticano, Cappella Sistina).\nScena in secondo piano.\nCome spesso accade nei quadri di Vel\u00e1zquez, vera protagonista della tela \u00e8 la scena che si svolge dietro le spalle delle figure in primo piano, in un dotto gioco di richiami tra diversi piani spaziali e temporali. In un'alcova alle spalle delle filatrici troviamo altre filatrici, solo questa volta non anonime.\nUna luce prepotente irrompe da sinistra e sottolinea con teatralit\u00e0 la figura della dea Atena che ha appena smesso i menzogneri panni dell'anziana filatrice per rivelare la sua identit\u00e0 divina ad una stupita Aracne. \u00c8 quindi palese il riferimento alla leggenda della sfida tra Aracne ed Atena narrata da Ovidio nelle \"Metamorfosi\". Gi\u00e0 Rubens aveva trattato questa leggenda qualche anno prima, nel 1636 ma, a differenza di quest'ultimo, Vel\u00e1zquez non tratter\u00e0 della punizione inflitta dalla dea che, offesa dalla sfrontatezza dell'umana spintasi oltre i limiti del rispetto consentito, trasformer\u00e0 Aracne nell'animale tessitore per eccellenza, il ragno.\nAracne inoltre pare galleggiare tra il subpiano in cui si manifesta la dea ed il suo arazzo (raffigurante un altro mito greco, il \"Ratto d'Europa\") appeso alle spalle e che la condurr\u00e0 verso il suo triste destino: il pittore non chiarisce volontariamente le idee a questo proposito in un continuo gioco con l'osservatore. Nel rappresentare l'arazzo sullo sfondo, Vel\u00e1zquez cita esplicitamente il \"Ratto di Europa\" dipinto da Tiziano, che il pittore spagnolo conosceva tramite una copia realizzata da Rubens, oggi al Museo del Prado.\nInterpretazione.\nOgni grande quadro di Vel\u00e1zquez \u00e8 costruito attorno ad un enigma, un gioco di riflessi che, cos\u00ec come accade per l'osservatore, interessa affascina e talvolta divide gli storici dell'arte alla ricerca del significato recondito dell'opera.\nIn \"Las hilanderas\" possiamo affermare con sicurezza che il pittore lega strettamente le due scene: le donne in primo piano, Atena (notare la gamba elegante e sensuale che emerge a testimoniare la grande avvenenza celata sotto pesanti vesti) ed Aracne che lavorano assieme prima che la dea riveli la sua natura e la scena alle spalle che mostra il momento della furibonda rivelazione.\nCome gi\u00e0 detto il pittore evita di posare l'attenzione sulla punizione, la scena culminante della leggenda di Ovidio, ma pone anzi l'accento sulla parit\u00e0 tra le due donne concorrenti tanto irrimediabilmente diverse quanto unite per\u00f2 dal loro lavoro e passione.\nArte che torna prepotentemente protagonista se vediamo come in primo piano la celebre scena mitologica venga tradotta, elevata e quasi resa monumentale nella semplice bellezza della realt\u00e0 quotidiana.\nSpingendosi poco oltre si pu\u00f2 anche leggere nel pensiero del pittore il fatto che, senza la dedizione e la tecnica, neppure la dea potrebbe praticare la sua arte cos\u00ec come viceversa, passione, dedizione e capacit\u00e0 tecniche possono spingere l'uomo sorprendentemente vicino all'atto creativo della divinit\u00e0."}
{"id": "1215235", "revid": "287204", "url": "https://it.wikipedia.org/wiki?curid=1215235", "title": "Lerna", "text": "Lerna () \u00e8 un ex comune della Grecia nella periferia del Peloponneso di 3.042 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Argo-Mykines.\nSorge nei pressi di un'antica citt\u00e0 della Grecia, nell'Argolide, distante circa 10\u00a0km da Argo vicino ad una palude in cui, secondo la mitologia greca, vivevano l'Idra, animale mostruoso a nove teste, e Carcino che costituirono la seconda delle fatiche di Eracle.\nLa citt\u00e0 fu abitata fin dal Neolitico e rivela nei suoi resti preziosi manufatti dell'antica civilt\u00e0 dell'Ellade. Il capoluogo \u00e8 Myloi."}
{"id": "1215237", "revid": "2128848", "url": "https://it.wikipedia.org/wiki?curid=1215237", "title": "Ellen Gould White", "text": "Fu una dei leader e profetessa della Chiesa cristiana avventista del settimo giorno sviluppatasi in Battle Creek (Michigan), (U.S.A.), il 21 maggio 1863, come evoluzione dell'Avventismo millerita, e nel 1925 anche degli avventisti del settimo giorno del movimento di riforma. Ellen Gould Harmon, giovanissima, spos\u00f2 James Springer White, noto anche come l\"'anziano White\", che insieme a lei \u00e8 stato cofondatore della Chiesa cristiana avventista del settimo giorno. In seguito, Ellen adott\u00f2 il cognome del marito diventando cos\u00ec \"Ellen Gould White\".\nEllen White \u00e8 stata un'autrice cristiana molto prolifica: pubblic\u00f2 pi\u00f9 di 5.000 articoli in periodici religiosi e 46 libri. Considerando anche le compilazioni pubblicate a partire dalle 50.000 pagine di suoi manoscritti, sono disponibili in inglese pi\u00f9 di 100 titoli provenienti dalla sua sterminata produzione letteraria. Ellen White ha scritto principalmente di teologia, evangelizzazione, stile di vita cristiano, educazione e salute. Ha sempre sostenuto il vegetarianismo e ha promosso la nascita di scuole e ospedali che si ispirassero quanto pi\u00f9 fedelmente possibile ai principi cristiani.\nLa collana denominata \"Il Gran Conflitto\", dal titolo del libro pi\u00f9 letto e rappresentativo del suo pensiero sul conflitto tra il Bene e il Male nell'universo, cerca di fare chiarezza sul pensiero della White riguardo all'intervento di Dio nella storia biblica e del suo popolo. I suoi sostenitori credono che abbia ricevuto il dono spirituale della profezia come rivelato nel capitolo 19 di Apocalisse di Giovanni, ultimo libro della Bibbia.\nHa scritto 46 libri per un totale di circa venticinque milioni di parole, e i suoi scritti sono tenuti in alta considerazione sia dalla Chiesa cristiana avventista del settimo giorno che dagli Avventisti del settimo giorno del movimento di Riforma. Gli Avventisti del settimo giorno tengono in grande considerazione Ellen Gould White, ritenendo che essa abbia ricevuto il dono della Profezia secondo l'Apocalisse 19:10. In quanto scrittrice cristiana del XIX secolo e inizi del Novecento, Ellen White \u00e8 descritta da Randall Balmer, come \"una delle figure pi\u00f9 importanti e colorate della storia della religione statunitense\".\nI primi anni.\nEllen Gould Harmon e sua sorella gemella Elizabeth nacquero da Robert ed Eunice Harmon il 26 novembre 1827 a Gorham, Maine, (Stati Uniti d'America), ultime di otto figli. Il padre sosteneva la famiglia confezionando e vendendo cappelli. Pochi anni pi\u00f9 tardi Ellen si trasfer\u00ec in un'altra citt\u00e0 del Maine, Portland, dove all'et\u00e0 di nove anni fu colpita da un incidente molto grave che mise a repentaglio la sua vita: una coetanea le lanci\u00f2 un sasso in pieno viso procurandole ferite che la costrinsero a letto per diverse settimane. Sopravvisse, ma l'incidente le avrebbe lasciato poca salute tanto da non poter proseguire la scuola. La salute precaria l'avrebbe afflitta per buona parte della vita.\nQuesto importante episodio non le imped\u00ec comunque di formarsi e di apprendere. In particolare sin da giovanissima Ellen rivel\u00f2 un particolare interesse per i temi religiosi. All'et\u00e0 di otto anni era rimasta traumatizzata da un ritaglio di giornale in cui lesse che Ges\u00f9 sarebbe ritornato entro pochi anni. Questi sentimenti si intensificarono nei primi mesi del 1840, quando ud\u00ec per la prima volta la predicazione del battista William Miller. Ellen fu particolarmente colpita dal messaggio di questo predicatore che affermava che Ges\u00f9 sarebbe ritornato sulla Terra nel 1843. Al timore per il ritorno di Ges\u00f9 si aggiungeva il terrore di Ellen al solo pensiero dell'Inferno.\nI dubbi e le paure si iniziarono a dissipare nell'estate del 1841, quando partecip\u00f2 al raduno della Chiesa Metodista di Buxton, nel Maine. Le conferenze a cui assistette, la convinsero che Dio non corrispondeva alla figura tiranna e vendicatrice a cui era abituata, ma era pronto ad accettare e accogliere il peccatore. Il raduno fu molto importante perch\u00e9 Ellen al ritorno divent\u00f2 membro della Chiesa Metodista attraverso il battesimo per immersione, ma dalla quale in seguito fu espulsa perch\u00e9 aveva accolto il messaggio millerita. A partire dal 1844 rifer\u00ec di avere avuto numerose visioni.\nTra i suoi scritti in campo religioso e spirituale \"La speranza dell'uomo\" (\"The Desire of Ages\", 1898), il libro di Ellen sulla vita, la figura, la personalit\u00e0 e l'opera di Ges\u00f9 pi\u00f9 tradotto e diffuso nel mondo; \"La via migliore\" (\"Steps to Christ\", 1892), \"Messaggi ai giovani\" (\"Messages to Young People\") e \"Il gran conflitto tra Cristo e Satana\" (\"The Great Controversy between Christ and Satan\", 1888)."}
{"id": "1215241", "revid": "110157", "url": "https://it.wikipedia.org/wiki?curid=1215241", "title": "Live at the Showbox", "text": "Live at the Showbox \u00e8 il terzo DVD dei Pearl Jam, il primo di uno show completo.\nIl DVD.\n\"Live at the Showbox\" fu registrato il 6 dicembre 2002 al \"The Showbox\" di Seattle. Questo \u00e8 il secondo dei quattro spettacoli di apertura del Riot Act Tour. Il DVD \u00e8 disponibile solo tramite il sito web della band."}
{"id": "1215252", "revid": "106456", "url": "https://it.wikipedia.org/wiki?curid=1215252", "title": "Ch\u00e2tillon-sur-Loing", "text": ""}
{"id": "1215253", "revid": "74801", "url": "https://it.wikipedia.org/wiki?curid=1215253", "title": "Vallombrosa", "text": "Vallombrosa \u00e8 un toponimo che indica sia una foresta - la Riserva Naturale Statale Biogenetica - posta sulle pendici sud del Pratomagno, sia una localit\u00e0, posta all'interno di tale foresta, nel territorio del comune di Reggello. Vi \u00e8 ubicata la stazione meteorologica di Reggello Vallombrosa.\nMonumenti e luoghi d'interesse.\nAll'interno dell'omonima riserva sono di notevole interesse gli Arboreti Sperimentali, il vasto prato frequentatissimo nel periodo estivo in particolar modo dagli abitanti di Firenze in cerca di refrigerio e i numerosi sentieri per gli amanti del trekking. Uno dei essi (\"L'anello dei Giganti\") conduce ai due alberi pi\u00f9 alti d'Italia Il primo classificato \u00e8 un abete di Douglas alto 62,45 metri. \nIl monumento pi\u00f9 noto \u00e8 l'abbazia dei monaci vallombrosani. Per opera di Giovanni Gualberto si costitu\u00ec una comunit\u00e0 impegnata a seguire gli insegnamenti degli apostoli e dei padri della Chiesa; semplicit\u00e0, povert\u00e0, meditazione, lavoro: questi i punti su cui convergeva la propria quotidianit\u00e0. All'interno dell'Abbazia, sul lato destro del complesso, vi \u00e8 inoltre il Museo di Arte Sacra.\nIntorno all'Abbazia \u00e8 possibile percorrere a piedi il 'Circuito delle Cappelle'. Dal \"Paradisino\" (Eremo delle Celle) si ammira un panorama unico.\nStazione climatica.\nVallombrosa \u00e8 spesso associata nonch\u00e9 fraintesa con la vicina frazione di Saltino. \nLa fama del complesso Vallombrosa-Saltino come stazione climatica, infatti, nacque nella seconda met\u00e0 del XIX secolo, e raggiunse il suo apice all'inizio del XX secolo, grazie anche alla ferrovia Sant'Ellero-Saltino, da tempo dismessa.\nL'annessione del Trentino a seguito della prima guerra mondiale comport\u00f2 una decisa perdita d'interesse per Vallombrosa e per Saltino, in quanto i villeggianti preferivano le nuove mete alpine, relegando le due localit\u00e0 ad un interesse locale.\nNonostante questo costante declino la localit\u00e0 cerc\u00f2, a partire dal 1960, un nuovo rilancio turistico con la realizzazione di una stazione sciistica sulla vetta del vicino Monte Secchieta. Il piccolo comprensorio sciistico che si venne a creare avrebbe dovuto permettere a Vallombrosa, grazie all vicinanza a Firenze, di offrire un'immagine turistica di livello pi\u00f9 elevato rispetto ad altre localit\u00e0 turistiche montane della Toscana, ma la costante mancanza di neve e l'assenza di pendenze adeguate non lo fecero mai decollare veramente. La chiusura definitiva degli impianti sciistici, avvenuta nel 1986, non ha trovato seguito, anche a causa di vive polemiche per il danno ambientale che avrebbero potuto portare nuovi impianti in un luogo morfologicamente cos\u00ec poco adatto.\nLetteratura.\nPer il suo rilievo storico e spirituale la localit\u00e0 fu riscoperta e apprezzata dai Romantici e nella sua epoca d'oro ospit\u00f2 molti letterati e scrittori. La troviamo menzionata nell'Orlando Furioso di Ludovico Ariosto, nel Paradiso perduto di John Milton, che ne scrisse una parte al Paradisino, eremo situato poco sopra l'Abbazia, nelle poesie di William Wordsworth, Elizabeth Barrett Browning, e la sua letterariet\u00e0 arriva fino ai moderni e ai contemporanei: ritroviamo Vallombrosa nelle poesie di Gabriele D'Annunzio e nel romanzo I fratelli Michelangelo di Vanni Santoni."}
{"id": "1215256", "revid": "125613335", "url": "https://it.wikipedia.org/wiki?curid=1215256", "title": "Elio Lampridio Cerva", "text": "Biografia.\nCerva, nato in una delle pi\u00f9 importanti famiglie patrizie di Ragusa, godette fin da fanciullo di un'ottima educazione anche grazie allo zio, ambasciatore della Curia di Papa Sisto IV, che port\u00f2 con s\u00e9 il nipote tredicenne a Roma e gli permise di approfondire gli studi classici. Cerva ebbe cos\u00ec modo di entrare nel circolo poetico di Pomponio Leto e, grazie alle sue prime composizioni, venne cinto della corona di alloro in Campidoglio. Allo stesso tempo si dedic\u00f2 allo studio della drammaturgia antica e fece studi sulle commedie di Plauto, mentre nel 1480, all'et\u00e0 di diciassette anni, ultim\u00f2 il suo \"Lexicon\", un dizionario enciclopedico di 429 pagine in lingua latina, per far ritorno, pochi anni dopo, nella sua citt\u00e0 natale.\nLa passione umanistica di Cerva si rispecchia nel vasto uso del latino e nel rifiuto categorico dei vernacoli non romanzi diffusi nel contado dalmata, da lui definiti \"stribiligo illyrica\". La sua opera principale, il poema epico incompiuto \"De Epidauro\", narra il destino della citt\u00e0 di Ragusavecchia (\"Epidaurum\"), baluardo della latinit\u00e0 soggetto a continue incursioni straniere."}
{"id": "1215261", "revid": "228587", "url": "https://it.wikipedia.org/wiki?curid=1215261", "title": "H\u014dk\u014d-ji", "text": "H\u014dk\u014d-ji \u00e8 il nome di pi\u00f9 di un tempio buddhista in Giappone:\nAltri templi giapponesi con lo stesso nome:"}
{"id": "1215262", "revid": "1654832", "url": "https://it.wikipedia.org/wiki?curid=1215262", "title": "Corrado Carosio", "text": "Biografia.\nSi \u00e8 diplomato in pianoforte, con Mario Delli Ponti, presso il Conservatorio Antonio Vivaldi di Alessandria, dove ha studiato anche composizione e musica corale. Si \u00e8 specializzato nella canzone popolare al CPM di Milano ed \u00e8 stato direttore del coro della Brigata Alpina Taurinense. Ha diretto L'Orchestra Sinfonica Nazionale della Rai durante le sessioni di registrazione per le colonne sonore \"Non Uccidere\" e \"Rocco Schiavone\".\nAlla fine degli anni novanta, insieme a Pierangelo Fornaro, ha dato vita al sodalizio artistico \"Bottega del suono,\" con il quale ha composto e realizzato musiche originali per la TV (\"Non Uccidere, Rocco Schiavone), il Cinema (\"Mai + come prima\", \"Buio\") e la Pubblicit\u00e0\" (Bmw, Intesa Sanpaolo, Coca Cola, Rai Canone, Fiat, 12.40...) \"\"\nCaratterizzata da un approccio multistilistico, la produzione musicale di Corrado Carosio prende avvio dalle forme, dagli strumenti e dalle voci della tradizione popolare e si sviluppa attraverso l'elaborazione e il trattamento elettronico del suono.\nIl 27 Dicembre 2017, con altri testimonial italiani (dello sport, dell\u2019universit\u00e0, della scienza, dell\u2019arte e della cultura, nati il 27 dicembre) ha preso parte al video \u201cDi sani principi\u201d, realizzato dal Senato della Repubblica, per i 70 anni della Costituzione italiana."}
{"id": "1215263", "revid": "767487", "url": "https://it.wikipedia.org/wiki?curid=1215263", "title": "The Delgados", "text": "I Delgados furono una band indie rock formatasi a Motherwell (Scozia) nel 1994 e rimasta in attivit\u00e0 fino al 2005.\nBiografia.\nIl gruppo si form\u00f2 dopo che gli amici Alun Woodward (chitarra e voce), Stewart Henderson (basso) e Paul Savage (batteria) vennero espulsi dalla band in cui suonavano allora, i Bubblegum. Si un\u00ec a loro Emma Pollock (chitarra e voce), che era all'epoca fidanzata con Paul Savage. Il nome del gruppo fu scelto basandosi su quello di Pedro Delgado, ciclista vincitore del Tour de France.\nLa prima uscita commerciale fu l'inclusione della loro canzone \"Liquidation Girl\" nella compilation \"Skookum Chief Powered Teenage Zit Rock Angst\", ma successivamente il gruppo non segu\u00ec l'abitudine di firmare per una casa discografica, dando invece vita ad una propria etichetta: la Chemikal Underground, con la quale pubblicarono non solo i loro lavori ma anche quelli di diverse altre band locali. La prima \"release\" della Chemikal Underground fu il primo singolo dei Delgados, \"Monica Webster / Brand New Car\", che attir\u00f2 l'attenzione del veterano DJ della BBC John Peel. In breve la band divent\u00f2 una delle preferite del DJ, tanto che furono pi\u00f9 di dieci le occasioni in cui si esibirono nel suo programma radiofonico.\nLe spese per la pubblicazione della seconda uscita della Chemikal Underground, il singolo \"Disco Nation 45\" dei Bis, impedirono all'etichetta di poter affrontare una nuova uscita, e cos\u00ec il successivo lavoro dei Delgados, il 7\" \"Lazarwalker\", usc\u00ec per la londinese Radar Records che propose loro anche un contratto per cinque album, che la band rifiut\u00f2 ingaggiando invece il loro agente Graeme Beattie nella Chemikal Underground.\nUn altro singolo, \"Cinecentre\", vide la luce all'inizio del 1996 mentre la band si destreggiava tra il lavoro all'etichetta (reso ancor pi\u00f9 movimentato dall'apparizione dei Bis a Top of the Pops), diversi tour e la registrazione del suo album di debutto. I due singoli seguenti furono estratti da \"Domestiques\", il primo album pubblicato dai Delgados il 28 ottobre 1996. Sia i singoli che l'album furono lodati dalla critica, e la canzone \"Under Canvas, Under Wraps\" raggiunse il terzo posto nella classifica di fine anno (\"Festive Fifty\") degli ascoltatori del programma di John Peel.\nNel 1998 il gruppo diede alle stampe il secondo album, \"Peloton\", che vide l'ampliamento dello spettro musicale dei Delgados e l'inserimento di arrangiamenti pi\u00f9 complessi. A fronte di un nuovo successo di critica, il disco non riusc\u00ec per\u00f2 altrettanto bene nelle vendite, sebbene il singolo \"Pull the Wires From the Wall\" rappresent\u00f2 il primo ingresso della band nelle classifiche di vendita inglesi, piazzandosi al 69simo posto. Continu\u00f2 anche lo stretto rapporto con John Peel, con \"Pull the Wires From the Wall\" al primo posto della Festive Fifty ed altri due brani al nono e trentottesimo posto.\nL'evoluzione dei Delgados continu\u00f2 con \"The Great Eastern\", album del 2000 che, prodotto da Dave Fridmann, contiene molte parti orchestrali nonch\u00e9 tempi molto differenziati. Di nuovo il disco fu lodato dalla critica ma non fu capace di espandere in modo significativo il seguito della band. Il primo singolo, \"American Trilogy\", raggiunse la posizione numero 61 nelle classifiche inglesi, l'album ottenne una nomination al Mercury Music Prize e 4 delle canzoni in esso contenute furono incluse nella Festive Fifty (2 tra le prime 10).\nLa stessa situazione si ripet\u00e9 in occasione del loro quarto album, \"Hate\", uscito per la Mantra. Le composizioni, a tratti epiche, dell'album divennero popolari tra i critici e i votanti della Festive Fifty, ma un pi\u00f9 ampio pubblico continu\u00f2 a mostrarsi disinteressato. Il brano \"The Light Before We Land\" fu utilizzato come sigla iniziale del cartone animato \"Gunslinger Girl\".\nLa band torn\u00f2 alla Chemikal Underground per pubblicare l'ultimo album, \"Universal Audio\", del 2004, che segn\u00f2 un allontanamento da suoni orchestrali dei due lavori precedenti, abbracciando invece un pi\u00f9 semplice approccio pop.\nNell'aprile del 2005 i Delgados annunciarono la loro separazione, dovuta alla fuoriuscita del bassista Stewart Henderson che dichiar\u00f2 di trovar difficile \"versare cos\u00ec tanta della mia energia e del mio tempo in qualcosa che non \u00e8 mai sembrata ottenere l'attenzione o il rispetto che sentivo meritasse\". I quattro amici continuano a portare avanti assieme la Chemikal Underground. Emma Pollock e Alun Woodward, entrambi nelle vesti di cantautori, hanno intrapresto carriere soliste, mentre il batterista Paul Savage continua il suo lavoro di produttore negli studi della band, i Chem19 Studios di Glasgow.\nUn doppio album contenente le 29 tracce registrate negli anni negli show di John Peel, \"The Complete BBC Peel Sessions\", usc\u00ec il 12 giugno 2006 in Europa.\nDiscografia.\nTutte le registrazioni sono uscite per la Chemikal Underground tranne dove diversamente specificato."}
{"id": "1215264", "revid": "599013", "url": "https://it.wikipedia.org/wiki?curid=1215264", "title": "Icp", "text": "ICP pu\u00f2 significare:"}
{"id": "1215266", "revid": "767487", "url": "https://it.wikipedia.org/wiki?curid=1215266", "title": "Tyrone Ellis", "text": "Carriera.\nVanta un passato in Italia nella Eldo Napoli.\nCeduto dai Minnesota Timberwolves, fu acquistato da Napoli dopo il taglio di Tierre Brown, a stagione iniziata. Alla fine della stagione ha ottenuto comunque cifre discrete con una media di 10,3 punti per partita in campionato e 9 nei play-off.\nTyrone Ellis ha fatto inoltre parte della Nazionale di pallacanestro della Georgia."}
{"id": "1215271", "revid": "1833487", "url": "https://it.wikipedia.org/wiki?curid=1215271", "title": "Ciconia (Orvieto)", "text": "Ciconia \u00e8 una frazione del comune di Orvieto (TR).\nCiconia (pr. \"Cicon\u00eca\") \u00e8 sita lungo la valle del fiume Paglia, in prossimit\u00e0 di Orvieto Scalo, a partire dal bivio con la Strada statale 79 bis Orvietana. Si trova ad un'altezza di 120 e con 4.280 abitanti (dati Istat, 2001) costituisce la frazione pi\u00f9 popolosa del comune.\nStoria.\nVerosimilmente, in epoca romana era un avamposto militare a difesa di Orvieto, mentre nel Medioevo era un \"castrum\" (\"Villa Ciconia\") a difesa di Prodo e della stessa Orvieto."}
{"id": "1215277", "revid": "1442080", "url": "https://it.wikipedia.org/wiki?curid=1215277", "title": "Ragazzi Esploratori Italiani", "text": "REI (Ragazzi Esploratori Italiani) \u00e8 stata la prima associazione scout fondata in Italia, a Bagni di Lucca (LU) tra il giugno ed il luglio del 1910 dal baronetto inglese sir Francis Vane e dal maestro Remo Molinari.\nStoria.\nLa fondazione.\nI REI Ragazzi Esploratori (traduzione letterale di \u201cboys scout\u201d) nacquero ufficialmente il 12 luglio 1910 a Bagni di Lucca. Ma gi\u00e0 alcuni mesi prima, nella piccola stazione termale, centro di villeggiatura frequentato da numerosi aristocratici e borghesi italiani e stranieri, c'era stato un importante incontro che aveva determinato l'evento:\nLa proposta del Vane interess\u00f2 molto il giovane insegnante Molinari ed insieme decisero di portare avanti il progetto, seppur tra molte difficolt\u00e0. Fu fatto arrivare da Londra un modello di uniforme scout, che venne indossata da un bambino, suscitando stupore e ammirazione tra i ragazzi di Bagni di Lucca. Il fanciullo si chiamava Pompeo Dell'Omodarme e pu\u00f2 essere considerato il primo boy scout italiano. Cappelli a falda boera ed altri tessuti per le divise furono ordinati a Londra e confezionati da un sarto del luogo; i bastoni scout invece furono ricavati da manici di vanghe. Alcune signore del paese cucirono la bandiera che venne poi inaugurata il 26 giugno, dalla contessa Emmy Gamba insieme al pioniere dell'aviazione italiana Mario Calderara.\nL'atto ufficiale di fondazione dei Ragazzi Esploratori venne redatto e firmata il 12 luglio 1910 al Law Tennis Club di Bagni di Lucca. Un pubblico numeroso pubblico assistette all'evento, tra cui numerose autorit\u00e0, nobili locali, turisti inglesi ed italiani.\nFrancis Vane tenne un discorso in inglese seguito dai saluti di rito delle autorit\u00e0, dopodich\u00e9 i ragazzi esploratori effettuarono il \u201cGiuramento Scout\u201d (oggi Promessa).\nAl termine della cerimonia il Vane stesso consegn\u00f2 ad ognuno dei ragazzi il distintivo scout: un giglio bianco in campo azzurro con le lettere R e E.\nNel novembre 1910, Vane tenne una conferenza sullo scautismo a Genova. Con il suo incoraggiamento, si costitu\u00ec un comitato per fondare una sezione locale dei REI, formata dal dott. James Spensley, dal maestro Mario Mazza e dal colonnello conte Ottavio Reghini. Nella sezione REI Mazza fece confluire i ragazzi di una sua precedente iniziativa educativa, il gruppo denominato \"Gioiose\".\nIl 18 e 19 dicembre 1910 si tenne a Firenze un convegno delle sezioni REI operative nel centro-nord Italia, tra cui quella di Genova guidata dal suo commissario Spensley e dal presidente Reghini, durante il quale fu ufficialmente fondata la struttura operativa dell'associazione dei Ragazzi Esploratori Italiani nel capoluogo toscano e nominati i componenti del comitato centrale. In quella occasione sir Francis Vane fu confermato ispettore generale della REI, l'equivalente oggi a capo scout d'Italia, inoltre l'Associazione fu posta sotto l'alto patronato di Vittorio Emanuele III Re d'Italia.\nLa visita dei Ragazzi Esploratori al Sovrano d'Italia.\nL'evento pi\u00f9 significativo nella storia dei Ragazzi Esploratori fu la visita al sovrano Vittorio Emanuele III nel parco reale di San Rossore a Pisa, poich\u00e9 in seguito a ci\u00f2 la nuova associazione ricevette dal Re l'alto patronato.\nFu soprattutto grazie all'appoggio del prefetto di Lucca e del regio commissario, che erano stati presenti alla cerimonia del \"Giuramento Scout\", che il Vane ottenne di esser ricevuto in udienza da Vittorio Emanuele III con i suoi \"esploratori\".\nIl 6 novembre del 1910 trenta ragazzi esploratori partirono per San Rossore, guidati dai dirigenti-fondatori Vane e Molinari e dai alcuni istruttori scout. Accompagnati da numerose autorit\u00e0 ed da un folto gruppo di giornalisti.\nI primi Centri d'Organizzazione.\nLe cronache dei quotidiani locali e nazionali avevano dato un notevole risalto gi\u00e0 all'avvenimento della costituzione a Bagni di Lucca dei Boys Scouts italiani ed ancora di pi\u00f9 lo dettero il 6 novembre 1910 in occasione della visita al Re.\nIn seguito a ci\u00f2, diverse personalit\u00e0 italiane, interessate al neonato Movimento Scout scrissero a Bagni di Lucca per avere informazioni e maggiori chiarimenti riguardo ai principi educatvi del Boys Scouts. \nVane e Molinari perci\u00f2 stabilirono contatti e concordarono un progetto per la creazione di nuove sezioni REI in Toscana ed in Italia.\nNel 1911 i REI contavano sezioni in Albinia, Brescia, Bardi (RE), Bagni di Lucca, Firenze, Genova, Gallura, Giarre, Lucca, Messina, Milano, Modena, Molinella, Napoli, Perugia, Pisa, Pavia, Palermo, Pontedera, Roma, Venezia, Viareggio.\nAppartenenze internazionali.\nIl R.E.I. fu anche la sezione italiana dei British Boy Scouts (BBS), fondati a Londra nel 1909 e di cui il Vane era divenuto presidente, dopo essere uscito per contrasti dalla prima organizzazione scout fondata da Robert Baden-Powell.\nL'11 novembre del 1911 Vane tenne a battesimo \"The Order of World Scouts\" (di cui \u00e8 proclamato \"Grand Scoutmaster\") per unificare idealmente tutti i capi e i dirigenti scout legati ai \"BBS\" nel mondo, sia nell'impero britannico che in altri paesi, tra cui appunto l'Italia con i R.E.I. Gi\u00e0 nel 1912, a corto di risorse finanziarie, il movimento parallelo di Vane si trov\u00f2 in crisi, e questo si ripercosse anche sulla giovane sezione italiana.\nI primi problemi.\nNel 1911 Mazza, che copriva la carica di segretario della sezione genovese dei REI, lasci\u00f2 l'associazione per contrasti ideologici con il presidente della sezione genovese Ottavio Reghini, riguardanti l'aspetto confessionale.\nMario Mazza ricostitu\u00ec le Gioiose Liguri, in chiave scout, che dopo l'autorizzazione concessa dalla Curia di Genova, saranno denominati RECI cio\u00e8 Ragazzi Esploratori Cattolici Italiani. Il RECI, pur non andando oltre i confini della regione Liguria, \u00e8 la prima associazione scout cattolica in Italia, e nel 1916 confluir\u00e0 nell'Associazione Scautistica Cattolica Italiana (ASCI).\nParallelamente, nel gennaio del 1912, il dottor Carlo Colombo termin\u00f2 di scrivere lo statuto del suo movimento, diviso in due sezioni, maschile e femminile, che chiam\u00f2 rispettivamente \u00abCorpo dei giovani esploratori\u00bb e \u00abUnione delle giovinette esploratrici\u00bb. Con un gruppo di giovani della Societ\u00e0 sportiva \u00abPodistica Lazio\u00bb, Colombo comp\u00ec un esperimento, avviato il 12 ottobre 1912, ai prati della Farnesina a Roma: fu un gran successo e da quell'iniziativa ebbe origine, all'interno della societ\u00e0, la quarta sezione, dedicata \u00aball'istruzione premilitare, al tiro a segno e agli allievi esploratori\u00bb della quale fu eletto (durante l'assemblea della societ\u00e0 sportiva, come riportato dal quotidiano \u00abIl Messaggero\u00bb il 7 febbraio 1913) presidente il generale Gaetano Zoppi e fra i vice-presidenti lo stesso Colombo. Quando si sent\u00ec pronto, Colombo si stacc\u00f2 dalla societ\u00e0 sportiva dando vita al Corpo nazionale dei giovani esploratori d'Italia (GEDI), ufficialmente fondato a Roma il 30 giugno 1913.\nAnche i rimanenti REI liguri confluiranno, in seguito, in buona parte nel Corpo Nazionale Giovani Esploratori Italiani (CNGEI). Il colonnello Reghini diverr\u00e0 presidente della sezione del CNGEI di Genova. Spensley in qualit\u00e0 di commissario ligure dei REI, continuer\u00e0 ad occuparsi della costituzione delle sezioni di Genova e Savona ed inoltre, in pi\u00f9 occasioni, collaborer\u00e0 col CNGEI fino allo scoppio della guerra. Nel luglio del 1913, una pattuglia formata da sette esploratori della REI, condotta da Spensley, partecip\u00f2 al primo Jamboree mondiale, il grande raduno scout internazionale che si tenne nel Regno Unito, a Birmingham.\nIl Corpo si svilupp\u00f2 su tutto il territorio nazionale, incorporando pian piano la maggior parte dei boy scout italiani, tra cui quelli gi\u00e0 aderenti ai REI. Il CNGEI, in omaggio ai primi gruppi scout, us\u00f2 il giglio dei REI della sezione ligure, a cui fu aggiunto il cartiglio col motto \u00abSii preparato\u00bb.\nUn'altra iniziativa scout italiana che, come la RECI, non conflu\u00ec nel CNGEI fu l'ARPI. L'organizzazione nacque ad opera di un insegnante, Ugo Perucci, a Milano nel 1909 col nome di Piccoli esploratori della pace, conflu\u00ec e costitu\u00ec per alcuni anni la sezione di milanese del REI. Allo scioglimento dei \"Ragazzi Esploratori\" Perucci non ader\u00ec al CNGEI ma il suo gruppo continu\u00f2 autonomamente le attivit\u00e0 scout e assunse nel 1915 - dopo varie denominazioni - il nome di \"Associazione dei Ragazzi Pionieri Italiani\" (ARPI).\nFu per questo che, fra il 1914 ed il 1915, i REI cessarono di esistere.\nIl Giglio REI.\nIl Vane scelse quale simbolo scout per i suoi Ragazzi Esploratori un giglio, cos\u00ec come aveva fatto in Inghilterra Baden-Powell. Sull'origine si \u00e8 assai discusso e molti hanno sostenuto l'ipotesi che quel modello corrispondesse al giglio fiorentino. Ci\u00f2 in realt\u00e0 potrebbe essere vero e se non proprio al fiore di Firenze nella sua forma classica, almeno ad una delle sue molte varianti. Ma c'\u00e8 anche un'altra ipotesi. Il simbolo scelto dal Vane potrebbe anche trattarsi dello stesso motivo floreale che l'inglese aveva potuto ammirare sulla facciata del Reale Casin\u00f2 di Bagni Lucca, sito a pochi chilometri dal centro del paese cio\u00e8 nella piccola frazione di Ponte al Serraglio. Il Casin\u00f2, insieme con il Lawn Tennis Club, era assai frequentato dai facoltosi villeggianti. Il giglio si pu\u00f2 ammirare ancora oggi ben modellato negli stucchi dell'architrave decorativa esterna e al tempo compariva anche nella tappezzeria interna del circolo. Quell'emblema per\u00f2 non corrisponde al simbolo di Firenze ma al giglio borbonico. L'edificio infatti, in stile neoclassico, era stato costruito durante il periodo in cui sul Ducato di Lucca (gi\u00e0 Repubblica) regnava Carlo Lodovico di Borbone Parma, dal 1815 al 1847. Lo stemma dei Borboni \u00e8 costituito infatti da tre gigli d'oro in campo azzurro (propriamente non sono gigli ma fiordalisi).\nIl giglio bianco fu posto in campo azzurro e furono aggiunte sotto le iniziali R. ed E. cio\u00e8 Ragazzi Esploratori, le quali per\u00f2, dopo la successiva visita dei REI al re Vittorio Emanuele III, furono lette anche come Regi Esploratori, in onore del sovrano.\nCuriosit\u00e0.\nDopo il risalto destato dalla notizia della nascita dei Boys Scout italiani, il redattore del quotidiano \"La Tribuna\" scrisse per loro l'inno \"Piccoli Cavalieri\" che il maestro e compositore lucchese Giacomo Puccini si impegn\u00f2 a musicare.\nImportanza del REI.\nNonostante l'esperimento di Francis Vane abbia avuto vita breve (circa 4 anni) e sia da molti ritenuto di relativa importanza, la nascita a Bagni di Lucca nel 1910 dei Ragazzi Esploratori \u00e8 stata fondamentale e di sostanziale importanza nel dare inizio ed un forte impulso alla formazione delle successive organizzazioni scout italiane. \nAnche grazie al risalto dato dalla stampa locale e nazionale - in particolare dopo la visita al Re - gli esperimenti successivi tennero in considerazione l'iniziativa del Vane. Contemporaneamente numerosi pedagogisti italiani si avvicinarono con entusiasmo allo scautismo, dopo aver conosciuto le iniziative e le finalit\u00e0 educative dei Ragazzi Esploratori.\nLa visita di Baden-Powell in Italia.\nNel febbraio del 1913, Baden-Powell ritornando dal viaggio di nozze insieme alla giovane moglie Olave, fece scalo a Napoli, per una visita alla citt\u00e0. Alla stazione di Portici ebbe la sorpresa di incontrare gli esploratori nautici della sezione locale dei REI collegata a quella di Napoli, che lo condussero a visitare la loro sede nel porto."}
{"id": "1215279", "revid": "38129", "url": "https://it.wikipedia.org/wiki?curid=1215279", "title": "I draghi dell' alba di primavera", "text": ""}
{"id": "1215281", "revid": "1573940", "url": "https://it.wikipedia.org/wiki?curid=1215281", "title": "Jorunna funebris", "text": "Jorunna funebris () \u00e8 un mollusco nudibranchio della famiglia Discodorididae.\nDescrizione.\nCorpo bianco, ricoperto di piccolissime protuberanze, con grosse macchie nere circolari, pi\u00f9 piccole negli esemplari giovani. Talvolta macchie rosse. rinofori e ciuffo branchiale nero. Fino a 5 centimetri.\nBiologia.\nSi nutre principalmente di spugne dei generi \"Haliclona\" e \"Xestospongia\".\nDistribuzione e habitat.\nOceano Indiano e Oceano Pacifico occidentale, in acque poco profonde."}
{"id": "1215282", "revid": "486946", "url": "https://it.wikipedia.org/wiki?curid=1215282", "title": "R.E.I.", "text": ""}
{"id": "1215290", "revid": "44619296", "url": "https://it.wikipedia.org/wiki?curid=1215290", "title": "Camitico", "text": ""}
{"id": "1215292", "revid": "1305772", "url": "https://it.wikipedia.org/wiki?curid=1215292", "title": "La valle delle bambole", "text": "Con il titolo \"La valle delle bambole\" ci si pu\u00f2 riferire a:\nEsiste un altro film dal titolo simile, ma al contrario degli altri non \u00e8 tratto dal romanzo di Jacqueline Susann."}
{"id": "1215293", "revid": "1494169", "url": "https://it.wikipedia.org/wiki?curid=1215293", "title": "Selfoss", "text": ""}
{"id": "1215296", "revid": "767487", "url": "https://it.wikipedia.org/wiki?curid=1215296", "title": "Di l\u00e0 dall'acqua", "text": "Di l\u00e0 dall'acqua \u00e8 il quinto album della Compagnia dell'anello ed il primo registrato in studio dopo 12 anni.\nIl disco \u00e8 idealmente dedicato alle terre dell'Istria e della Dalmazia, ancora oggi abitate da numerosi italiani.\nOltre alla title track altri brani si ricollegano a queste terre: \"Addio a Perasto\", \"Volo su Zara\", \"Incoronate\". La \"title track\" \u00e8 citata e omaggiata dal cantautore romano Simone Cristicchi nel suo spettacolo \"Magazzino 18\".\nDa sottolineare anche che il disco contiene un inno di protesta contro il nuovo corso di parte della destra italiana, \"Anche se tutti...noi no!\""}
{"id": "1215299", "revid": "125170000", "url": "https://it.wikipedia.org/wiki?curid=1215299", "title": "Andrea Meyer", "text": "I suoi scritti trattano temi decadenti ed esoterici.\nBiografia.\nAndrea venne definita da Terrorizer una delle personalit\u00e0 pi\u00f9 intriganti della sottocultura musicale underground. Un articolo sul suo album \"Laguz Within The Lake\" descrisse il lavoro di Nebelhex\u00eb come \"la colonna sonora del prequel del Signore degli Anelli\". L'artista da parte sua riteneva le sue canzoni meditative e ossessive, influenzate dai Cocteau Twins e Kate Bush fino ai \"The Benedictine Monks of Santo Domingo de Silos\". Dichiar\u00f2 che l'album potrebbe essere definito come New Age con richiami \"crossover\" ma per un pubblico \"che non brucia incenso\".\nSi compiaceva che il suo amore per il goth inglese, la musica New Wave e l'underground l'avessero condotta a Londra nel 1990, dove divenne parte della sottocultura. Cercando sempre, e con una fascinazione verso i misteri della vita e verso i vampiri e asserendo di avere una profonda connessione con gli animali, entr\u00f2 in diversi gruppi esoterici e occulti, come gli Illuminati di Thanateros. Esplorando i lati oscuri della vita, divenne una modella nella scena fetish e una ballerina (come nei concerti dei Cradle of Filth). Entr\u00f2 anche nella Chiesa di Satana in quel periodo, che la aveva molto ispirata.\nNel 1994 esord\u00ec con il progetto musicale dark ambient Aghast. Cre\u00f2 in seguito Hagalaz' Runedance, dedito alla spiritualit\u00e0 dei popoli della Scandinavia. Gli Hagalaz' Runedance riscossero un relativo successo, ma Andrea annunci\u00f2 presto di essere annoiata dalla musica e dall'immagine del progetto e che questo non rappresentava pienamente le sue idee personali. Dal 2003 pubblic\u00f2 tutta la sua musica sotto lo pseudonimo Nebelhex\u00eb. Dopo questo cominci\u00f2 a scrivere anche sceneggiature di film, sia horror sia satirici.\nDal 1995 prese posizione contro ci\u00f2 che vedeva restringere e inibire la natura delle persone (come, ad esempio, le religioni abramitiche). Suoi interventi furono pubblicati sia nei magazine underground che nei tabloid norvegesi. Scrisse anche poesie surreali e goth.\nAndrea pubblic\u00f2 il libro \"The Ancient Fires of Midgard\", dove parlava della sua scoperta della Mitologia norrena. Afferm\u00f2 pi\u00f9 volte che l'ossessione sui miti nordici era una fase riassuntiva della sua vita e ora considerava se stessa molto spirituale, ma che questo non significava necessariamente essere religiosa.\nLa sua vita personale fu molto appartata. Ebbe una figlia, Alva, dal suo ex marito Tomas Haugen, con il quale manteneva rapporti di amicizia.\nAveva appartamenti sia in Norvegia sia in Gran Bretagna, dove negli ultimi tempi viveva con l'attore Jonathan Rhys Meyers\nAndrea insegnava kickboxing.\nIl 13 ottobre 2021 fu accoltellata a morte nella sua abitazione a Kongsberg dal 37 enne Espen Andersen Br\u00e5then, un terrorista danese forse convertito all'Islam che, armato di arco e frecce ed un'arma da taglio, provoc\u00f2 poi il panico nel centro cittadino, uccidendo altre quattro persone e ferendone tre."}
{"id": "1215300", "revid": "2028514", "url": "https://it.wikipedia.org/wiki?curid=1215300", "title": "Collegio arcivescovile Alessandro Volta", "text": "Il Collegio Volta \u00e8 una scuola italiana ubicata a Lecco in Lombardia, intitolata al fisico comasco Alessandro Volta.\nStoria.\nL'istituto fu fondato nel 1902 dal cardinale di Milano Andrea Carlo Ferrari il quale riconobbe pressoch\u00e9 immediatamente il Collegio come \u201carcivescovile\u201d, impegnandovi un sacerdote come vicerettore e alcuni studenti di teologia, come \u201cprefetti\u201d, assistenti educatori per i ragazzi. Nel Collegio trovarono posto le elementari della scuola parrocchiale e una scuola commerciale, articolata in quattro corsi sul modello degli istituti tecnici della vicina Svizzera. In virt\u00f9 dell'ormai inarrestabile incremento degli studenti negli istituti di Lecco, nel 1942 venne decisa la separazione in due rami della scuola tecnica della citt\u00e0 lariana, lasciando alle scuole statali la sezione industriale e trasferendo al \u201cVolta\u201d la scuola di avviamento commerciale.\nIl secondo dopoguerra.\nNel 1946 venne aperta anche la scuola media, legalmente riconosciuta. Il 1\u00ba marzo 1960 otteneva la parifica delle cinque classi elementari; in seguito alla riforma del 1962, la scuola di avviamento commerciale chiuse i suoi corsi nel 1967, durante il rettorato di don Giuseppe Terraneo. Pochi anni dopo venne sospeso anche l'internato delle medie e delle elementari, mentre torn\u00f2 a funzionare il convitto per gli alunni delle scuole superiori di Lecco.\nNel 1977, l'allora rettore don Giulio Mantegazzini, chiuse il convitto e diede vita al liceo scientifico. Anno dopo anno le classi ottenevano il riconoscimento legale dal Ministero della Pubblica Istruzione.\nIl 15 maggio 1982 con la formazione della classe quinta venne completamente legalizzato.\nNel 1996 \u00e8 stato chiamato alla direzione del collegio arcivescovile don Gianluigi Panzeri,\ngi\u00e0 rettore ad Arona del collegio \"De Filippi\".\nNel Settembre 2008 gli \u00e8 succeduto don Angelo Puricelli, laureato in Teologia e gi\u00e0 professore di Religione.\nIl nuovo millennio.\nA partire dall'anno scolastico 2001-2002 il collegio Volta ha potuto allargare le proprie attivit\u00e0 educative ai bambini/e pi\u00f9 piccoli grazie alla donazione dell'edificio scolastico della congregazione delle suore Figlie di Betlem; nella stessa sede \u00e8 funzionante dall'anno 2004-2005 un punto giochi (\"Pim Pam\") per bambini dai 18 ai 36 mesi."}
{"id": "1215306", "revid": "327773", "url": "https://it.wikipedia.org/wiki?curid=1215306", "title": "Selfoss (cascata)", "text": "Selfoss \u00e8 una delle grandi cascate che segnano il percorso del fiume J\u00f6kuls\u00e1 \u00e1 Fj\u00f6llum nel nord dell'Islanda, che prosegue per circa 30\u00a0km, attraverso la natura selvaggia del Parco nazionale J\u00f6kuls\u00e1rglj\u00fafur, prima di sfociare nella baia di \u00d6xarfj\u00f6r\u00f0ur, nel Mare Artico.\nDescrizione.\nSelfoss \u00e8 la prima delle tre grandi cascate che si incontrano sullo J\u00f6kuls\u00e1 \u00e1 Fj\u00f6llum procedendo dalla sorgente verso la foce. \u00c8 alta dagli 8 ai 14\u00a0m e si presenta come un velo d'acqua che cade formando un ferro di cavallo con numerosissimi salti sulle rocce. Spesso il vapore sollevato \u00e8 visibile dall'orlo del canyon, sul percorso verso Dettifoss, la cascata con pi\u00f9 portata di tutta Europa, situata a circa un chilometro pi\u00f9 a valle.\nIl fiume si origina dal ghiacciaio Vatnaj\u00f6kull e pertanto la portata d'acqua varia secondo le stagioni, le condizioni atmosferiche e l'attivit\u00e0 vulcanica della zona."}
{"id": "1215309", "revid": "767487", "url": "https://it.wikipedia.org/wiki?curid=1215309", "title": "The Rockfords", "text": "The Rockfords \u00e8 una band progetto di Seattle formata da cinque amici, i quali avevano gi\u00e0 raggiunto il successo (anche se in maniera differente) con le rispettive band: Carrie Akre, Chris Friel e Danny Newcomb dei Goodness, Mike McCready dei Pearl Jam e Rick Friel di Jodie Watts.\nFormazione.\nA met\u00e0 degli anni '80 la band gi\u00e0 esisteva col nome di Shadow. Dopo alcuni show nell'area di Los Angeles, il gruppo si sciolse e i membri andarono ognuno per la propria strada. Mike McCready nel 1990 si aggreg\u00f2 a quelli che diverrano i Pearl Jam e otterr\u00e0 un successo planetario. Chris Friel e Danny Newcomb invitavano spesso Mike McCready a suonare con loro quando i Goodness aprivano concerti per i Pearl Jam e dopo poco decisero di rifondare una band con Carrie Akre come nuovo cantante.\nPubblicazioni.\nIl loro omonimo album in studio fu pubblicato dalla Epic Records, prodotto da John Goodmanson; contiene la collaborazione con Nancy Wilson degli Heart per la canzone \"Riverwide\". Dopo alcuni show nell'area di Seattle, i membri della band tornarono ai loro gruppi di provenienza.\nNel 2003, i membri si riunirono, suonando pi\u00f9 show assieme e scrivendo svariate canzoni; nello stesso anno McCready pubblic\u00f2 un EP chiamato \"Waiting\", prodotto sempre da John Goodmanson, e un live, per la Kufala Recordings, chiamato \"Live Seattle, WA 12/13/03\"."}
{"id": "1215313", "revid": "479654", "url": "https://it.wikipedia.org/wiki?curid=1215313", "title": "Ferrovia Sant'Ellero-Saltino", "text": "La ferrovia Sant'Ellero-Saltino fu una linea ferroviaria a scartamento ridotto ad aderenza artificiale che colleg\u00f2 la stazione di Sant'Ellero con la localit\u00e0 di Saltino, in prossimit\u00e0 della stazione turistica di Vallombrosa, in provincia di Firenze. Rimase in esercizio dal 25 settembre 1892 al 18 aprile 1924&lt;ref name=\"Betti Carboncini1981A/12, 17\"&gt;.&lt;/ref&gt;.\nStoria.\nPremesse e progetto.\nLa localit\u00e0 di Vallombrosa, all'interno della foresta omonima, dal 1869 fu sede del Regio Istituto Superiore Forestale e del connesso arboreto. Ben conosciuta per la presenza dell'abbazia benedettina fondata nel 1036 da san Giovanni Gualberto, dall'inizio dell'Ottocento era molto frequentata, specialmente durante l'estate, dai turisti provenienti da Firenze&lt;ref name=\"Betti Carboncini1981A/12\"&gt;.&lt;/ref&gt;&lt;ref name=\"FENIT1996/137\"&gt;.&lt;/ref&gt;.\nNel 1891 il conte Giuseppe Telfener (Foggia, 26 maggio 1839-Torre del Greco, 1\u00ba gennaio 1898), un imprenditore foggiano di origine tirolese che aveva anche costruito linee ferroviarie in Argentina e negli Stati Uniti d'America, ritornato da un periodo di villeggiatura trascorso a Vallombrosa entusiasta della localit\u00e0 decise di fondarvi una stazione turistica e, per facilitarne l'accesso, di costruire una ferrovia che la collegasse alla linea Firenze-Roma&lt;ref name=\"Betti Carboncini1981A/12-17\"&gt;.&lt;/ref&gt;.\nAll'epoca Vallombrosa era frequentata solo da pochi villeggianti di condizione nobiliare e agiata&lt;ref name=\"Ogliari1999/57\"&gt;.&lt;/ref&gt;ed era raggiungibile soltanto tramite carrozze a cavalli, che impiegavano circa cinque ore dalla localit\u00e0 pi\u00f9 vicina percorrendo le polverose strade carrabili gi\u00e0 esistenti&lt;ref name=\"Ogliari1999/58\"&gt;.&lt;/ref&gt;.\nSostenuto da Bruno Chimirri, che nel 1891 era ministro dell'agricoltura, dell'industria e del commercio, anch'egli ammiratore del luogo oltre che promotore dello sviluppo dell'Istituto Superiore Forestale&lt;ref name=\"Ogliari1999/58\"&gt;.&lt;/ref&gt;, Telfener promosse la costituzione, in Firenze, della \"Societ\u00e0 Anonima per la Ferrovia Sant\u2019Ellero-Saltino\", avente un capitale di 800\u00a0000 lire e il fine di ottenere la concessione di costruzione e d'esercizio della linea&lt;ref name=\"Betti Carboncini1981A/12-13\"&gt;.&lt;/ref&gt;.\nGrazie all'interessamento del ministro Chimirri l'ingegner Telfener ottenne rapidamente il rilascio della concessione e dei sussidi da parte del Ministero dei lavori pubblici (di 3\u00a0000 lire per 35 anni) e da parte della Provincia di Firenze e del Comune di Reggello&lt;ref name=\"Betti Carboncini1981A/13\"&gt;.&lt;/ref&gt;&lt;ref name=\"Ogliari1999/58\"&gt;.&lt;/ref&gt;. La linea fu classificata tra le ferrovie \"economiche\" del quarto tipo definito dalla legge 29 luglio 1879, n. 5002 sulla costruzione delle \"nuove linee di completamento della rete ferroviaria del Regno\" (denominate anche \"ferrovie complementari\")&lt;ref name=\"Ogliari1999/59\"&gt;.&lt;/ref&gt;. Conseguentemente, in base al regio decreto 23 dicembre 1887, la societ\u00e0 concessionaria ricevette il promesso sussidio chilometrico ministeriale annuo, per 35 anni, di 3\u00a0000 lire, a cui si aggiunsero un sussidio di 2\u00a0000 lire all'anno da parte del Comune di Reggello, di 10\u00a0000 lire divise in cinque rate annuali da parte del Comune di Firenze e di 1\u00a0000 lire all'anno per venti anni da parte della Provincia di Firenze&lt;ref name=\"Ogliari1999/61\"&gt;.&lt;/ref&gt;.\nIl progetto e i relativi adempimenti, anch'essi evidentemente sostenuti nelle competenti sedi ministeriali dall'azione del ministro Chimirri, vennero presentati e approvati tra il novembre 1891 e il maggio 1892&lt;ref name=\"Ogliari1999/58\"&gt;.&lt;/ref&gt;.\nCostruzione della linea e arrivo del materiale rotabile.\nProfittando della buona stagione, i lavori di costruzione della linea, iniziati il 23 maggio 1892, vennero condotti celermente e conclusi il 20 settembre 1892, con inaugurazione il 25 dello stesso mese&lt;ref name=\"Ogliari1999/58\"&gt;.&lt;/ref&gt;.\nIl materiale rotabile fu approvvigionato dalla Baldwin Locomotive Works e da altre ditte che si dimostrarono in grado di fornirlo rapidamente perch\u00e9 gi\u00e0 disponibile in magazzino&lt;ref name=\"Betti Carboncini1981A/13, 15-16\"&gt;.&lt;/ref&gt;.\nContestualmente il Telfener fece erigere un albergo, il \"Grand Hotel Vallombrosa\", e quattro villini (tipo \"chalet\") su lotti della foresta demaniale concessigli in uso&lt;ref name=\"Ogliari1999/58\"&gt;.&lt;/ref&gt;. Per accelerare i tempi alcuni \"chalet\" vennero fatti giungere, smontati, direttamente dalla Svizzera&lt;ref name=\"Betti Carboncini1981A/13\"&gt;.&lt;/ref&gt;.\nCollaudo, inaugurazione e servizio.\nLa ferrovia, il cui costo al completamento della costruzione fu stimato di poco pi\u00f9 di 800\u00a0000 lire (quindi inferiore al milione previsto dal prventivo)&lt;ref name=\"Ogliari1999/61\"&gt;.&lt;/ref&gt;, inizi\u00f2 il servizio il 25 settembre 1892. Il traffico era, sostanzialmente, quello generato dai flussi turistici della localit\u00e0 da essa servita, dato che la zona, agricola e prevalentemente boschiva, non generava una domanda di trasporto legata ad altre attivit\u00e0 economiche&lt;ref name=\"Betti Carboncini1981A/16\"&gt;.&lt;/ref&gt;&lt;ref name=\"Ogliari1999/58-59\"&gt;.&lt;/ref&gt;.\nDurante l'inverno era programmata e fu effettuata una sola coppia di treni, solo di rado rinforzata da treni straordinari, che effettuava il percorso in circa un'ora. In primavera e in estate le coppie in orario diventavano due, e tre nei mesi di luglio e di agosto. Per alcuni anni si ebbe anche una quarta coppia, che si effettuava solo la domenica e che trovava coincidenza con un treno che partiva alle 21.30 da Sant'Ellero per Firenze. Nello stesso periodo, fino allo scoppio della prima guerra mondiale, il notevole afflusso di turisti spinse a moltiplicare i treni straordinari&lt;ref name=\"Ogliari1999/63\"&gt;.&lt;/ref&gt;.\nNel 1910, al culmine delle attivit\u00e0, la ferrovia effettu\u00f2 1\u00a0418 treni che trasportarono 6\u00a0683 viaggiatori e 2\u00a0112 spedizioni di bagagli e colli&lt;ref name=\"Ogliari1999/63\"&gt;.&lt;/ref&gt;.\nDeclino e fine.\nI primi segnali di pericolo si ebbero gi\u00e0 prima del conflitto mondiale: nel 1913 si ebbe il trasferimento del Regio Istituto Superiore Forestale a Firenze, che priv\u00f2 la linea di parte della sua giustificazione originale. Da allora in poi il traffico prese a diminuire e la flessione si accentu\u00f2 a causa delle vicende belliche&lt;ref name=\"Ogliari1999/63\"&gt;.&lt;/ref&gt;.\nLa prima guerra mondiale determin\u00f2 alcune cause indirette dello scadimento del servizio. Tra esse la pi\u00f9 seria fu la difficolt\u00e0 di approvvigionamento del carbone, che costrinse a sostituirlo con la lignite estratta dalle miniere di San Giovanni Valdarno. La grande quantit\u00e0 di scintille eiettate dai camini delle locomotive, con conseguenti rischi d'incendi boschivi, costrinse a munire le macchine di vistosi parascintille&lt;ref name=\"Betti Carboncini1981A/17\"&gt;.&lt;/ref&gt;.\nIl dopoguerra non port\u00f2 la sperata ripresa dei flussi turistici e del traffico. La concorrenza delle stazioni climatiche altoatesine, facenti parte della regione annessa all'Italia che aveva ricevuto una pubblicit\u00e0 indiretta dalla propaganda irredentista e dalla guerra, verso cui s'indirizzarono le scelte della clientela che anteguerra aveva preferito Vallombrosa e altre localit\u00e0 ormai anch'esse in declino, si manifest\u00f2 fin dal 1918. A essa s'aggiunse la concorrenza dei servizi di autolinee, in particolare quello gestito dalla SITA sul percorso Firenze-Pontassieve-Vallombrosa-Saltino, comprendente anche \"corse celeri di lusso\" espletate durante la stagione turistica.\nDopo che nel 1918 e nel 1919 il servizio s'era svolto in modo ridotto e discontinuo, nel 1920 esso fu sospeso completamente. Riprese dal 1922, ma sempre con poche coppie e solo durante la stagione estiva, che in tutto l'anno generarono soltanto 3\u00a0425 treni\u00b7km&lt;ref name=\"Ogliari1999/63-64\"&gt;.&lt;/ref&gt;.\nTale situazione si trascin\u00f2 fino all'anno successivo. Terminata la stagione turistica del 1923, il servizio fu di nuovo sospeso e cess\u00f2 giuridicamente dal 18 aprile 1924&lt;ref name=\"Ogliari1999/64\"&gt;.&lt;/ref&gt;. Sebbene diversi operatori economici e organi di stampa sperassero in una sua ripresa, con quell'anno l'esercizio della ferrovia di Vallombrosa termin\u00f2 definitivamente. Il materiale d'armamento e rotabile fu venduto per la demolizione negli anni immediatamente successivi. Il fabbricato viaggiatori della stazione di Sant'Ellero rimase in esercizio a servizio della linea Firenze-Chiusi, mentre quello di Saltino, ristrutturato, sopravvive come villa di villeggiatura di privati. Il deposito locomotive di Sant'Ellero, anche a seguito di sollecitazioni delle Ferrovie dello Stato, fu demolito verso il 1940.\nCaratteristiche.\nIl tracciato della ferrovia, dalla lunghezza reale d'esercizio di 7,927 km, aveva origine in corrispondenza dell'asse del fabbricato viaggiatori della stazione di Sant'Ellero della ferrovia Firenze-Roma.\nLa linea era composta da 3,96 km di rettifili e 4,554 km di curve, di raggi compresi tra i 40 e i 200 m&lt;ref name=\"Betti Carboncini1981B/15\"&gt;.&lt;/ref&gt;. La necessit\u00e0 di costruire rapidamente la sede fece s\u00ec che il tracciato si svolgesse a mezza costa seguendo l'altimetria dei luoghi e che vi fossero pochissime opere d'arte. Tra esse il pi\u00f9 vistoso era il ponte in ferro sul torrente Vicano&lt;ref name=\"Ogliari1999/59\"&gt;.&lt;/ref&gt;.\nLo scartamento della linea \u00e8 incerto, a causa delle divergenze tra le fonti: per le statistiche pubblicate dal Ministero dei lavori pubblici esso era di 0,90 m; secondo altre fonti scritte era di 0,80 m e secondo fonti orali era di 1 m.\nPoich\u00e9 la linea doveva superare un dislivello di 854 m tra le estremit\u00e0, con livellette fino a un massimo di 234 mm/m, fu necessario fare ricorso all'aderenza artificiale. L'armamento era costituito da un binario composto da rotaie Vignoles costruite in Belgio, ciascuna lunga 9 m e pesante 20 kg/m. Le campate poggiavano su 15 traverse di rovere.\nL'aderenza artificiale era consentita da un sistema a cremagliera progettato dall'ingegner Telfener, i cui particolari costruttivi si discostavano da quelli degli altri analoghi in uso all'epoca, che era composto da una rotaia dentata su cui s'impegnava la ruota dentata della locomotiva. La forza del motore azionava solo la ruota dentata; di conseguenza le altre quattro ruote avevano solo le funzioni portante e di guida della macchina&lt;ref name=\"Betti Carboncini1981A/13-14\"&gt;.&lt;/ref&gt;. Perci\u00f2 la rotaia dentata si estendeva anche nei tratti in orizzontale del tracciato e delle stazioni (compresi quelli dei deviatoi)&lt;ref name=\"Ogliari1999/60-61\"&gt;.&lt;/ref&gt;.\nStazioni.\nLa linea comprendeva le due stazioni d'estremit\u00e0 di Sant'Ellero e di Saltino e quelle intermedie di Donnini e di Filiberti&lt;ref name=\"Betti Carboncini1981A/13-15\"&gt;.&lt;/ref&gt;&lt;ref name=\"Ogliari1999/59\"&gt;.&lt;/ref&gt;.\nLa stazione di Sant'Ellero, alla quota di 112 m s.l.m., era posta in corrispondenza del fabbricato viaggiatori della stazione omonima della linea Firenze-Roma. Essa comprendeva un fabbricato viaggiatori a due piani e di stile alpino, il deposito locomotive con l'annessa officina per le riparazioni e la rimessa per le vetture passeggeri&lt;ref name=\"Betti Carboncini1981A/14\"&gt;.&lt;/ref&gt;&lt;ref name=\"Ogliari1999/59\"&gt;.&lt;/ref&gt;.\nLa stazione di Donnini, distante 4 km da Sant'Ellero, era alla quota di 326 m s.l.m e serviva il centro abitato omonimo&lt;ref name=\"Betti Carboncini1981A/15\"&gt;.&lt;/ref&gt;.\nLa stazione di Filiberti, distante 5,450 km da Sant'Ellero, era alla quota di 427 m s.l.m. Era vicina alla torre della Pieve di Pitiana e a un'importante fattoria.\nLa stazione di Saltino era alla quota di 957 m s.l.m. Era ubicata vicino al Grand Hotel Vallombrosa e da essa, tramite carrozze a cavalli, si proseguiva per il centro abitato di Vallombrosa.\nInoltre vi era un casello, alla quota di 798 m, detto \"del Vignale\". A esso, come a tutti gli altri impianti della linea, era aggregato un rifornitore dell'acqua.\nMateriale rotabile.\nIl parco della ferrovia era costituito da 3 locomotive a vapore, 4 carrozze viaggiatori, 2 carri merce chiusi e 5 carri merce aperti&lt;ref name=\"Betti Carboncini1981A/15-16\"&gt;.&lt;/ref&gt;&lt;ref name=\"Ogliari1999/62\"&gt;.&lt;/ref&gt;.\nLocomotive.\n Le locomotive a vapore furono fornite dalla Baldwin Locomotive Works di Filadelfia. La scelta quale fornitrice della ditta statunitense, in luogo di altre fabbriche europee gi\u00e0 affermatesi nel settore della produzione di macchine per linee a cremagliera, probabilmente fu dovuta alla necessit\u00e0 di ridurre al minimo i tempi d'attesa, oltre che al prezzo d'acquisto competitivo: rodiggio a parte, le locomotive della ferrovia di Vallombrosa, del tipo Burham William, erano infatti molto simili a quelle fornite nel 1890 dalla ditta statunitense alla ferrovia a cremagliera Manitou and Pike's Peak Railway di Colorado Springs. Furono costruite, in numero di tre, nel 1892-1893 e immatricolate coi numeri 1 \"Chimirri\", 2 \"Roma\" e 3 \"Vallombrosa\", come d'uso apposti sulle fiancate.\nTutte e tre le macchine avevano rodiggio 2, giacch\u00e9 le ruote (del diametro di 680 mm) avevano solo funzioni di guida e portanti. La ruota dentata (del diametro di 860 mm) era azionata direttamente dal motore tramite una coppia di bielle motrici. Lunghe 5\u00a0500 mm, con un passo rigido di 2\u00a0440 mm e una massa in servizio (a scorte complete) di 15 t, potevano sviluppare una velocit\u00e0 massima di 8 km/h. Il vapore era generato da una caldaia operante alla pressione di 13 bar. Il forno aveva una superficie di griglia di 1,1 m\u00b2. La superficie di riscaldamento era di 48 m\u00b2. Il motore dell'unit\u00e0 n. 3, costruita nel 1893, differiva da quello delle prime due, essendo di maggiori dimensioni e a doppia espansione (sistema Vauclain). Come tutte le locomotive ad aderenza artificiale erano dotate, per garantire la massima sicurezza, di vari tipi di freno: a ceppi, a nastro e a repressione&lt;ref name=\"Ogliari1999/62\"&gt;.&lt;/ref&gt;. \nNon essendovi particolari necessit\u00e0 di circolazione, le macchine vennero dotate solo d'un fanale a petrolio, posto a ciascuna delle estremit\u00e0 e avente il solo fine d'illuminare la via di corsa, e d'un fischio azionato dal vapore&lt;ref name=\"Ogliari1999/62\"&gt;.&lt;/ref&gt;.\nLe locomotive venivano collocate sempre a valle del treno, per garantirne la frenatura in qualunque condizione. Pertanto, durante il viaggio in ascesa da Sant'Ellero a Saltino il macchinista, essendo impossibilitato a guardare la linea, veniva pilotato dal capotreno, che prendeva posto sulla vettura o sul carro. A causa della potenza delle locomotive e delle esigenze della frenatura, ogni treno era composto solo dalla locomotiva e da un veicolo (carrozza o carro). In condizioni eccezionali erano possibili treni comprendenti due carri pianali, dotati di gru a bilico, che venivano utilizzati per il trasporto di tronchi d'albero o lunghe travi&lt;ref name=\"Ogliari1999/63\"&gt;.&lt;/ref&gt;.\nSecondo Antonio Federici, nel 1900 erano in servizio tre locomotive&lt;ref name=\"Federici1999/88\"&gt;.&lt;/ref&gt;\nCarri e carrozze.\nIl parco dei veicoli trainati era composto da quattro carrozze viaggiatori, di cui tre, di costruzione belga, del tipo aperto \"a giardiniera\", lunghe 11 m, della massa a pieno carico di 11 t e con 56 posti a sedere, utilizzate durante la stagione turistica, e una chiusa, a due sale, per il servizio durante le stagioni primaverile e autunnale. Durante l'inverno il servizio viaggiatori veniva espletato tramite un carro comprendente un compartimento per 10 viaggiatori pi\u00f9 il capotreno e un compartimento per bagagli e merci.\nInoltre c'erano due carri merci chiusi e cinque carri merci aperti, della portata di 4 tonnellate&lt;ref name=\"Ogliari1999/62-63\"&gt;.&lt;/ref&gt;.\nI carri merci furono impiegati prevalentemente per il trasporto dei materiali per lacostruzione dell'hotel e degli altri fabbricati d'abitazione e dell'esercizio della linea&lt;ref name=\"Ogliari1999/63\"&gt;.&lt;/ref&gt;\nSecondo Antonio Federici, nel 1900 erano in servizio 5 carrozze e 6 carri"}
{"id": "1215314", "revid": "2519", "url": "https://it.wikipedia.org/wiki?curid=1215314", "title": "Provincia di Zambales", "text": "Zambales \u00e8 una provincia delle Filippine nella regione di Luzon Centrale.\nIl suo capoluogo \u00e8 la centrale Iba ma il centro pi\u00f9 grande \u00e8 Olongapo, nell'estremo sud-orientale.\nGeografia fisica.\nZambales \u00e8 la pi\u00f9 occidentale delle province di Luzon Centrale. Si estende in direzione nord-sud tra il Mar Cinese Meridionale e i Monti Zambales occupando tutta l'area che va dal golfo di Lingayen alla baia di Manila, senza per\u00f2 affacciarsi su nessuno dei due. A nord infatti confina con la provincia di Pangasinan e a sud con quella di Bataan. Il restante confine interno, ad est, \u00e8 diviso con le province di Tarlac e Pampanga.\nA sud-est, vicino al confine con le province di Bataan e Pampanga si trova il famoso vulcano Pinatubo, protagonista nel 1991 di un'eruzione che resta tra le pi\u00f9 importanti di tutto il XX secolo.\nGeografia antropica.\nSuddivisioni amministrative.\nLa provincia di Zambales comprende 1 citt\u00e0 indipendente e 13 municipalit\u00e0.\nEconomia.\nZambales ha nell'agricoltura (mango), nella pesca e nello sfruttamento delle foreste le sue maggiori risorse. Non vanno trascurate le risorse del sottosuolo (cromite) e il turismo che \u00e8 in grande sviluppo.\nCi sono inoltre in via di realizzazione grandi piani per uno sviluppo industriale."}
{"id": "1215316", "revid": "2128848", "url": "https://it.wikipedia.org/wiki?curid=1215316", "title": "Castello Aragonese (Ischia)", "text": "Il Castello Aragonese \u00e8 una fortificazione che sorge su un'isola tidale di roccia trachitica posto sul versante orientale dell'isola d'Ischia, collegato per mezzo di un ponte in muratura lungo 220 m all'antico \"Borgo di Celsa\", conosciuto come Ischia Ponte. L'isolotto su cui \u00e8 stato edificato il castello deriva da un'eruzione sinattica avvenuta oltre 300\u00a0000 anni fa. Raggiunge un'altezza di 113 metri sul livello del mare e ricopre una superficie di circa . Geologicamente \u00e8 una bolla di magma che si \u00e8 andata consolidando nel corso di fenomeni eruttivi e viene definita \"cupola di ristagno\".\nAl castello si accede attraverso un traforo, scavato nella roccia e voluto verso la met\u00e0 del Quattrocento da Alfonso V d'Aragona. Prima di allora l'accesso era possibile solo via mare attraverso una scala situata sul lato nord dell'isolotto. Il traforo \u00e8 lungo 400 metri e il percorso \u00e8 illuminato da alti lucernari che al tempo fungevano anche da \"piombatoi\" attraverso i quali si lasciava cadere olio bollente, pietre e altri materiali sugli eventuali nemici. Il tratto successivo \u00e8 una mulattiera che si snoda in salita all'aperto e conduce fino alla sommit\u00e0 dell'isola. Da questa strada si diramano sentieri minori che portano ai vari edifici e giardini. Dagli anni settanta del Novecento \u00e8 anche in funzione un ascensore, il cui percorso \u00e8 ricavato nella roccia e che raggiunge i 60 metri sul livello del mare.\nStoria.\nLe origini.\nLa costruzione del primo castello risale al 474 a.C. sotto il nome di \"Castrum Gironis\", ovvero \"castello di Girone\", in onore del suo fondatore. In quell'anno, infatti, il grecoGerone I detto il tiranno di Siracusa prest\u00f2 aiuto con la propria flotta ai Cumani nella guerra contro i Tirreni, contribuendo alla loro sconfitta al largo delle acque di Lacco Ameno. Debitori di tale intervento, i Cumani decisero allora di ricompensare l'alleato cedendogli l'intera isola.\nLa fortezza venne poi occupata dai Partenopei, ma nel 315 a.C. i Romani riuscirono a strappar loro il controllo dell'isola e vi fondarono la colonia di \"Aenaria\". Il Castello venne utilizzato come fortino difensivo e vi furono edificate anche alcune abitazioni e alte torri per sorvegliare il movimento delle navi nemiche.\nNei secoli successivi la fortezza di Gerone fu radicalmente trasformata, in modo da fungere da rifugio sicuro per la popolazione contro i saccheggi di Visigoti, Vandali, Ostrogoti, Arabi, Normanni (1134-1194), Svevi (1194-1265) e Angioini (1265-1282).\nL'eruzione dell'Arso del 1301 forn\u00ec un notevole incentivo allo sviluppo dell'insediamento urbano: distrutta la citt\u00e0 di Geronda, che sorgeva nella zona in cui nel ventunesimo secolo vegeta la pineta, gli ischitani si rifugiarono nel castello che garantiva maggiore tranquillit\u00e0 e sicurezza, dando vita a un vero e proprio rifugio in cui vivere.\nLa struttura moderna.\nSi deve agli Aragonesi la moderna fisionomia del castello: un solido a forma quadrangolare, con mura fornite di quattro torri. Partendo dal vecchio maschio di et\u00e0 angioina, nel 1441 Alfonso V d'Aragona diede vita a una struttura che ricalcava quella del Maschio Angioino di Napoli.\nIl sovrano fece costruire un ponte di legno che congiungeva l'isolotto all'isola maggiore (che sarebbe stato successivamente sostituito da uno in pietra), mentre fino alla met\u00e0 del XV secolo l'unico strumento di accesso al castello era costituito da una scala esterna di cui si pu\u00f2 ancora intravedere qualche rudere dal mare, dal lato che d\u00e0 sull'isola di Vivara. Furono inoltre realizzate poderose mura e fortificazioni (come i cosiddetti \"piombatoi\", ossia fessure da cui venivano lanciati acqua bollente, piombo fuso, pietre e proiettili sull'eventuale invasore) dentro le quali quasi tutto il popolo d'Ischia trovava rifugio e protezione durante le incursioni dei pirati.\nAll'interno dell'edificio erano posti gli alloggi reali e quelli riservati ai cortigiani, alla truppa e ai servi. Ai piedi del castello fu invece posta una casamatta, adibita a quartiere della guarnigione addetta alle manovre del ponte levatoio.\nIl periodo di massimo splendore della struttura si ebbe alla fine del XVI secolo: al tempo il castello ospitava 1\u00a0892 famiglie, il monastero delle clarisse, l'abbazia dei monaci basiliani di Grecia, il vescovo con il capitolo e il seminario, il principe con la guarnigione. Vi erano tredici chiese tra cui la cattedrale, dove il 27 dicembre 1509 furono celebrate le nozze tra Fernando Francesco d'Avalos, marchese di Pescara e condottiero delle truppe imperiali di Carlo V, e la poetessa Vittoria Colonna.\nIl soggiorno di Vittoria Colonna nel castello, dal 1501 al 1536, coincise con un momento culturalmente assai felice per l'intera isola: la poetessa fu infatti circondata dai migliori artisti e letterati del secolo, tra cui Michelangelo Buonarroti, Ludovico Ariosto, Jacopo Sannazaro, Giovanni Pontano, Bernardo Tasso, Annibale Caro l'Aretino e molti altri.\nDal Settecento all'unit\u00e0 d'Italia.\nNella seconda met\u00e0 del Settecento, cessato il pericolo dei pirati, la gente cominci\u00f2 ad abbandonare il castello, in cerca di una pi\u00f9 comoda dimora nei vari comuni dell'isola per poter curare meglio le attivit\u00e0 economiche principali: la coltivazione della terra e la pesca.\nNel 1809 le truppe inglesi assediarono l'isolotto, sotto il comando francese, e lo cannoneggiarono fino a distruggerlo quasi completamente.\nNel 1823 Ferdinando I, re delle Due Sicilie ed esponente della dinastia borbonica, allontan\u00f2 gli ultimi trenta abitanti, riconvert\u00ec la fortezza a luogo di pena per gli ergastolani e trasform\u00f2 le stanze in alloggi per le guardie carcerarie. Il castello divenne, a partire dal 1851, prigione per i cospiratori contro il Regno delle Due Sicilie, tra i quali Carlo Poerio, Luigi Settembrini, Michele Pironti e Pasquale Battistessa.\nNel 1860, con l'invasione di Giuseppe Garibaldi, Ischia fu annessa al Regno d'Italia e il carcere politico fu soppresso.\nL'8 giugno 1912 l'amministrazione del demanio, con trattativa privata, pose il Castello Aragonese in vendita all'asta. Da allora l'isola \u00e8 gestita da privati, che ne curano i restauri e la gestione. Il castello \u00e8 aperto al pubblico ed \u00e8 una meta turistica.\nIn questo castello, nel 1952, sono state girate alcune scene del film statunitense \"Il corsaro dell'isola verde\" con Burt Lancaster.\nDescrizione.\nGli edifici ricoprono una parte minima della superficie dell'isolotto, che \u00e8 per lo pi\u00f9 occupato da ruderi, da orti, vigneti e scogliere scoscese. Le fitte costruzioni ritratte nelle stampe settecentesche sono state in buona parte distrutte dagli eventi bellici che hanno interessato l'isola sotto la dominazione francese nei primi dell'Ottocento e, in seguito, dall'incuria e dall'abbandono fino all'acquisto dell'isola da parte di una famiglia ischitana.\nAlcuni eredi di questa famiglia hanno lentamente intrapreso una campagna di restauri che, a partire dalle poche stanze elette a propria dimora, hanno gradualmente interessato la parte monumentale del complesso architettonico, anche se molte strutture sono ancora in rovina.\nCappella votiva del Traforo.\nScavata a forza di scalpello nella viva roccia nell'anno 1441 a completamento del traforo lungo 457 metri voluto da Alfonso V d'Aragona per arrivare protetto alla cittadella fortificata, contiene al suo interno un piccolo altare. Originariamente dedicata a san Leonardo abate, per volont\u00e0 del vescovo Pastineo, dal XIX secolo ospita un dipinto che riproduce il volto di san Giovan Giuseppe della Croce, perch\u00e9 inizialmente si riteneva che qui fosse avvenuta la guarigione miracolosa dalla peste ottenuta dal santo bambino deposto malato dai genitori ai piedi dell'altare. Secondo altre fonti, invece, il bambino fu deposto nella cappella della Madonna della Libera di propriet\u00e0 dei Calosirto presente sulla cittadella, la cui pala \u00e8 custodita nell'attuale cattedrale.\nChiesa dell'Immacolata.\nLa sua cupola domina l'intero castello e offre una magnifica vista del borgo di Ischia Ponte, anticamente chiamato \"borgo di Celsa\" per la presenza di una piantagione di gelsi nei terreni dei frati agostiniani. Essi avevano importato sull'isola l'allevamento intensivo del baco da seta (il cui nutrimento, il gelso, \u00e8 appunto chiamato \"morus celsa\"). L'attivit\u00e0 s'interruppe di colpo nel 1809, quando Gioacchino Murat eman\u00f2 un decreto di soppressione degli ordini religiosi per impossessarsi delle enormi ricchezze che i religiosi avevano accumulato nei secoli nel Regno di Napoli. La chiesa fu costruita a partire dal 1737 al posto di una precedente cappella dedicata a san Francesco, per volere della badessa Giovanna Battista Lanfreschi dell'attiguo convento delle Clarisse. L'enorme impegno economico imped\u00ec alle suore di portare a termine la costruzione e, nonostante fosse stata venduta persino l'argenteria del convento per far fronte alle spese, la facciata e gli interni della chiesa non sono rifiniti e le pareti sono completamente bianche. La pianta della chiesa \u00e8 a croce greca con l'aggiunta di un presbiterio e di un pronao d'ingresso. Su un tamburo circolare con otto finestroni, insiste l'imponente cupola che domina l'intero complesso di edifici. Fino agli anni ottanta del Novecento, sui tre altari pendevano tre pale del XVI secolo di autore ignoto, raffiguranti l'Immacolata, sant'Antonio e san Michele. Dopo il restauro eseguito nel 1980, la chiesa viene utilizzata per mostre temporanee di pittura e scultura.\nMonastero delle Clarisse.\nIl Monastero delle Clarisse fu fondato nel 1575 da Beatrice Quadra, vedova di Muzio d'Avalos, che si insedi\u00f2 con sette monache provenienti dall'eremo di San Nicola che si trovava sul monte Epomeo. Il breve pontificio porta la data del 1576, mentre \u00e8 del luglio 1577 la proclamazione della clausura. Ma in epoche successive il numero crebbe fino ad arrivare a trenta. Le monache provenivano da famiglie nobili che le destinavano in genere alla vita claustrale gi\u00e0 dall'infanzia per evitare la frammentazione delle eredit\u00e0. Il monastero fu chiuso nel 1810 in seguito alla gi\u00e0 citata legge di secolarizzazione emanata da Murat. Le sedici religiose trovarono allora rifugio temporaneo nel Palazzo Lanfreschi, sull'isola maggiore. Con la soppressione del 1866, le Clarisse si sciolsero. Un'ala del monastero ospita un albergo, le cui stanze sono le celle di un tempo.\nL'annesso cimitero sotterraneo (XVI secolo) presenta, a ridosso delle pareti, sedili in pietra su cui venivano adagiati, in posizione seduta e a tronco eretto, i corpi senza vita delle monache affinch\u00e9 mummificassero. La carne si decomponeva lentamente e i liquidi venivano raccolti in appositi vasi situati sotto i sedili, finch\u00e9 gli scheletri non venivano raccolti in un ossario. Ogni giorno le monache vi si recavano in preghiera e meditavano sulla morte e sulla durata effimera della vita terrena.\nCattedrale dell'Assunta.\nQuesta cattedrale fu eretta dalla popolazione nel 1306 come ex-voto, in sostituzione di quella situata sull'isola maggiore, distrutta dall'eruzione vulcanica del 1301. \u00c8 una basilica a tre navate, e lo spazio absidale era verosimilmente ricoperto da una cupola a sesto ribassato. Nel 1509 vi furono celebrate le nozze tra Fernando Francesco d'Avalos e Vittoria Colonna. Originariamente di stile romanico, fu ritoccata nel XVI secolo e rifinita successivamente con stucchi barocchi. Nel 1809 fu distrutta dalle cannonate degli inglesi, per cui si presenta come uno spazio semiaperto, senza soffitto, e ospita concerti di musica classica e letture di prosa e di poesia. A seguito di tali bombardamenti, la Cattedrale sub\u00ec una serie di spoliazioni. L'altare maggiore, dono di mons. Felice Amato, fu trasferito nell'attuale cattedrale, cos\u00ec come il fonte battesimale e un crocefisso ligneo policromo, risalente al XIII secolo. I monumenti sepolcrali furono invece venduti nel 1725 ai marmorari per finanziare la pavimentazione dell'attuale cattedrale.\nLa cripta, costruita fra l'XI e il XII secolo, era in origine una cappella. Fu trasformata in cripta quando vi fu costruita sopra la cattedrale dell'Assunta. \u00c8 costituita da un ambiente centrale con volta a crociera e da sette piccole cappelle con volta a botte che si sviluppano lungo il perimetro. Ciascuna cappella rappresentava una delle famiglie gentilizie che abitavano l'isolotto ed \u00e8 decorata da affreschi databikli tra XIII e XVII secolo, spesso frammentari, e per i quali \u00e8 stato avviato un restauro. Si tratta di un gruppo di santi, tra i quali \u00e8 possibile riconoscere san Nicola, santa Caterina d'Alessandria e san Benedetto da Norcia. In una seconda cappella \u00e8 possibile riconoscere san Francesco d'Assisi, sant'Anna e poco discosto un re santo che molti riconoscono in san Luigi di Francia.\nChiesa di San Pietro a Pantaniello.\nLa chiesa, la cui costruzione attribuita \u00e8 attribuita all'architetto Jacopo Barozzi da Vignola nel XVI secolo, un importante esponente del Rinascimento italiano, si presenta spoglia e priva di qualsiasi traccia che possa lasciare intuire la conformazione originaria. Dai documenti \u00e8 emerso che l'edificio cost\u00f2 500 ducati, ma nulla di pi\u00f9.\nDa non dimenticarsi la chiesa di Santa Maria delle Grazie (XVI secolo), il terrazzo panoramico degli ulivi, le carceri politiche (che ospitarono gli eroi del Risorgimento italiano), il Maschio e l'abbazia dei Basiliani di Grecia.\nCarcere borbonico.\nFu costruito per volere di Ferdinando I di Borbone nel 1723. Secondo alcuni, inizialmente il Bagno di pena si trovava all'interno del Maschio, passati alla leggenda come le \"Carceri di Sansone\" dove erano imprigionati i colpevoli di reati comuni e i nemici catturati nel corso delle guerre. \u00c8 accertata la presenza tra le sue mura di Carlo Poerio, Michele Pironti, Silvio Spaventa, Nicola Nisco arrestati in seguito ai disordini del 1848. Soppresse nel 1860, le prigioni furono ripristinate nel 1874. Tuttavia, gli ischitani, mal sopportando la presenza del carcere chiesero al Ministro dell'interno la chiusura dell'ergastolo che avvenne nel 1890.\nLe manifestazioni.\nA partire dagli anni settanta il castello \u00e8 stato palcoscenico di numerose mostre dedicate ad artisti di fama internazionale come Giorgio Morandi, Giacomo Manz\u00f9, Filippo de Pisis, Giorgio De Chirico, Pablo Picasso, Salvador Dal\u00ed e Aligi Sassu.\nAnnualmente \u00e8 anche cornice del Festival di musica arti e spettacolo."}
{"id": "1215317", "revid": "287204", "url": "https://it.wikipedia.org/wiki?curid=1215317", "title": "Alafoss", "text": ""}
{"id": "1215318", "revid": "287204", "url": "https://it.wikipedia.org/wiki?curid=1215318", "title": "\u00c0lafoss", "text": ""}
{"id": "1215325", "revid": "767487", "url": "https://it.wikipedia.org/wiki?curid=1215325", "title": "Aldeyjarfoss", "text": "Aldeyjarfoss \u00e8 una cascata situata nel nord dell'Islanda, nella parte pi\u00f9 settentrionale della strada Sprengisandur, ci\u00f2 significa che si trova negli Altopiani d'Islanda.\nUna delle caratteristiche principali di questa cascata \u00e8 il contrasto fra le colonne di basalto nero e la bianca acqua della cascata. In questo, \u00e8 molto simile alla piccola cascata Svartifoss nel parco nazionale Skaftafell.\nIl fiume Skj\u00e1lfandaflj\u00f3t ha qui un dislivello di 20 m. Il basalto appartiene ad un campo lavico chiamato \"Frambruni\" o \"Su\u00f0ur\u00e1rhraun\", con la parola \"\"-hraun\" \" che significa per l'appunto \"lava\" in islandese.\nCollegamenti esterni.\nFoto: "}
{"id": "1215329", "revid": "1516087", "url": "https://it.wikipedia.org/wiki?curid=1215329", "title": "Renegade (serie televisiva)", "text": "Renegade \u00e8 una serie televisiva statunitense prodotta dal 1992 al 1997, ideato da Stephen J. Cannell, che compare come attore nel ruolo del tenente Dixon, presente in vari episodi.\nTrama.\nReno Raines \u00e8 un sergente di polizia che lavora a San Diego e viene chiamato dal suo amico Harry Wells, procuratore di Bay City, per indagare su alcuni agenti corrotti in quella citt\u00e0. Trasferitosi, Reno raccoglie prove contro l'agente Burrell e ne parla con Harry ed il tenente locale \"Dutch\" Dixon, senza sapere che \u00e8 anch'egli corrotto. Dixon e Burrell fanno evadere un criminale affinch\u00e9 uccida Reno, ma l'attentato fallisce; Dixon elimina allora Burrell incolpando Reno, per farlo uccidere appena sar\u00e0 in prigione. Tuttavia il cacciatore di taglie \"Bobby\" Sixkiller, assunto da Dixon, si convince dell'innocenza di Reno e rifiuta di consegnarlo, assumendolo invece come socio. Cambiata identit\u00e0, assumendo lo pseudonimo di \"Vince Black\", Reno lavora quindi come cacciatore di taglie, cercando nel frattempo di dimostrare la sua innocenza. La serie si interrompe prima che ci\u00f2 avvenga; nell'ultimo episodio Dixon sfugge all'arresto e diviene egli stesso ricercato, inseguito da Reno e Bobby.\nProduzione.\nLa serie fu prodotta da Stephen J. Cannell Productions e girata a San Diego; nella finzione l'ambientazione principale \u00e8 invece Bay City, immaginaria citt\u00e0 della California.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa negli Usa dal 19 settembre 1992 al 4 aprile 1997 e distribuita da Mill Creek Entertainment, un network via cavo in syndication con le prime quattro stagioni, e in seguito da USA Network che ha trasmesso la quinta ed ultima stagione della serie. In Italia la serie \u00e8 stata trasmessa da Italia 1 in prima visione a partire dal 6 marzo 1994 per poi essere trasferita su Rete 4 ed essere replicata completamente. Nell'estate del 2007 la serie \u00e8 passata nuovamente a Italia 1 che ha poi replicato tutte e cinque le stagioni. Dal 2008 al 2011 la serie \u00e8 stata riproposta su Rete 4 in access prime time durante l'estate al posto delle repliche di \"Walker Texas Ranger\". Durante la stagione di lockdown 2020-2021 \u00e8 stata programmata nel primissimo mattino su Iris e poi su 20."}
{"id": "1215334", "revid": "120100403", "url": "https://it.wikipedia.org/wiki?curid=1215334", "title": "Vulcano Laziale", "text": "Il Vulcano Laziale (\"Latium Volcano\"), detto anche Vulcano Albano, \u00e8 la struttura geologica dei Colli Albani, l'attuale paesaggio del territorio dei Castelli Romani. \nDescrizione.\nQuesto grande vulcano cominci\u00f2 a formarsi accumulando i prodotti delle sue prime attivit\u00e0 su un basamento pi\u00f9 antico di sedimenti marini di rocce carbonatiche che formavano un'ampia pianura tra la costa ed i Monti Appennini.\nSi stima che abbia eruttato circa 297 km\u00b3 di materiale vulcanico, il 90% del quale nella prima fase eruttiva.\nGli studi di Funiciello del 2002 sull'attivit\u00e0 recente del cratere del Lago Albano, confermano che manifestazioni vulcaniche eruttive si sono verificate fino a circa 5000 anni fa, con esondazioni del lago e catastrofici Lahar fino alla soglia del IV secolo a.C. Tali date sono per\u00f2 state messe in discussione da studi pi\u00f9 recenti, che negano l'esistenza di eruzioni vulcaniche durante l'Olocene, e la natura vulcanica delle esondazioni del lago. Secondo tali studi, le ultime attivit\u00e0 eruttive dei Colli Albani si sarebbero verificate circa 36.000 anni fa. \nAttualmente, questa area vulcanica mantiene una discreta attivit\u00e0, costituita prevalentemente da emissioni gassose (anche altamente tossiche), deformazioni nel terreno e frequenti deboli scosse sismiche (raramente potenti e distruttive, come negli anni 1438, 1806, 1829, 1899, 1927), tanto da essere classificato come vulcano quiescente. \nIl fatto che il vulcano sia quiescente ed abbia avuto fasi di riposo anche di 30-40000 anni fra una fase eruttiva ed un'altra, pone il problema su una possibile fase eruttiva futura, costituendo quindi un potenziale pericolo per tutti gli abitanti dei paesi dei Colli Albani e di Roma.\nGeologia.\nLa storia geologica del Vulcano Laziale, intessuta di innumerevoli episodi presi singolarmente e nel loro complesso, pu\u00f2 essere schematizzata in tre periodi o \"fasi\", cos\u00ec come vengono generalmente catalogate negli studi di settore.\nI fase, o \"Tuscolano-Artemisio\".\nIn questa prima fase si cre\u00f2 la struttura del vulcano, caratterizzata da imponenti esplosioni e colate piroclastiche e laviche, intercalate da lunghi periodi di calma e dalla formazione di accumuli dei primi prodotti vulcanici (tufi grigi granulari) sopra le argille, le sabbie, le ghiaie marine e continentali che formavano una prima ampia fascia pianeggiante compresa tra la costa e il piede dei rilievi appenninici. L'accumulo delle lave prodotte, che arrivarono fino alle future porte di Roma, e successivamente, di lapilli, scorie e ceneri (tufi inferiori: pozzolane, tufo lionato, tufo di Villa Senni) form\u00f2 un grande cono largo alla base oltre 60\u00a0km.\nQuesta fase \u00e8 suddivisa in quattro cicli intervallati da periodi di stasi con formazione di paleosuoli:\nLa prima fase termina intorno a 360.000 anni fa. Attualmente della sommit\u00e0 di quella caldera rimane un ampio recinto di rilievi collinari, che si estende dal Monte Tuscolo fino al Monte Artemisio a forma di ferro di cavallo (il recinto esterno o recinto Tuscolano-Artemisio), e supera di poco i 700 metri d'altezza arrivando, sul Monte Artemisio, a toccare i 939 metri col Monte Peschio.\nII fase, o \"Delle Faete\" o \"dei Campi di Annibale\".\nIn questa seconda fase 280.000 anni fa si form\u00f2 un nuovo vulcano, pi\u00f9 piccolo all'interno del precedente, l'apparato delle Faete, la cui sommit\u00e0 era formata da una vasta cavit\u00e0 circolare (caldera) larga 15\u00a0km e chiusa da alte pareti. Parallelamente a questa attivit\u00e0 centrale si ebbe una notevole attivit\u00e0 anche da bocche laterali, con trabocco di grandi colate di lava lungo delle fratture: sarebbe questa l'origine della zona settentrionale del Vulcano Laziale, notevolmente ribassata, che un tempo ospitava il \"Pantano Borghese\".\nDopo un periodo di relativa calma l'attivit\u00e0 riprese, nuove lave si aprirono la strada verso la valle (colata di Capo di Bove) e si innalzarono coni di scorie lungo le faglie delle pareti della caldera dell'edificio Tuscolano-Artemisio (es. Monte Ceraso lato E) e Monte Cavo sulle pareti dell'edificio delle Faete. Terminata anche la seconda fase inizi\u00f2 un periodo di quiete che culmin\u00f2 con il raffreddamento del camino centrale (260\u00a0000 anni fa) e la formazione di un vero e proprio \"tappo\" di materiale magmatico consolidato.\nIII fase, o \"Di via dei Laghi\".\nSi verifica tra i 200.000 ed i 19.000 anni fa o forse anche pi\u00f9 di recente, ed \u00e8 detta anche \"idromagmatica\" (dal greco \"hydros\" = acqua, e magma), perch\u00e9 vede l'incontro tra le acque sotterranee e il magma del Vulcano. Il magma incandescente sottostante dovette aprirsi nuove strade nei fianchi del cono incontrando per\u00f2, prima di uscire all'aperto, a diverse centinaia di metri di profondit\u00e0, delle falde acquifere. L'acqua della falda profonda (falda freatica) venendo a contatto con il magma in masse consistenti provoc\u00f2 la formazione di grosse quantit\u00e0 di composti volatili che trovando le vie di sfogo ostruite, crearono un potenziale esplosivo di inimmaginabili dimensioni. Quando si verifica che la pressione interna dei gas supera la resistenza meccanica delle rocce incassanti, avviene un'esplosione che le squarcia nel punto di maggiore debolezza. \nCos\u00ec risalendo, da qualche chilometro di profondit\u00e0, i gas, in prossimit\u00e0 della superficie, disgregano repentinamente le rocce lanciandone in aria brandelli misti a vapori. Il materiale lanciato in aria ricadde formando gli accumuli dei noti peperini. La distribuzione in superficie, stratigrafica, dei peperini indica che le esplosioni freatiche sono state numerose e violente nella fase finale dell'attivit\u00e0 del vulcano. Tale fase di intensa attivit\u00e0 pu\u00f2 essere ricondotta al formarsi di una notevole frattura nel basamento carbonatico profondo, messa in evidenza dallo sprofondamento di tutto il settore sud-occidentale dell'apparato vulcanico lungo una linea orientata da Frascati a Velletri. A seguito di questa fase, il cono di Monte Cavo si spegne, occludendo il cratere preesistente, mentre i crateri minori vengono riempiti dalle acque. \u00c8 il caso di Campovecchio tra Marino e Grottaferrata, del Lago Regillo presso Frascati, di Pantano Secco e di Prata Porci sotto Monte Porzio Catone, la Doganella sotto Rocca Priora, Vallericcia sotto Ariccia, e il Laghetto di Turno sotto Castel Gandolfo, oltre ai due famosi laghi che ancora oggi esistono: il Lago Albano e il Lago di Nemi. \nLa maggior parte di questi bacini fu prosciugata dai Romani (\u00e8 il caso di Vallericcia e del Lago Regillo), altri in epoca pi\u00f9 recente (nel 1611 fu prosciugato il Laghetto di Turno), altri ancora sono spariti per cause naturali. Il Pantano della Doganella \u00e8 famoso perch\u00e9 di tanto in tanto \"riappare\" e \"scompare\".\nIl Vulcano Laziale oggi.\nL'area del Vulcano Laziale, oggi Colli Albani, ha una forma circolare (partendo da Albano, i bordi dell'antico cratere vulcanico formano un enorme cerchio che passa per Castel Gandolfo, Marino, Grottaferrata, Rocca Priora, Velletri e Genzano di Roma). Appartiene in buona parte alla rinomata zona dei Castelli Romani e vi si trovano ancor oggi rocce e materiali da costruzione tipici di una zona vulcanica che si estendono fino ad Ardea, Pomezia e parte di Aprilia.\nAd esempio il tufo (specie nella zona di Rocca di Papa, dov'\u00e8 la piana dei Campi d'Annibale che costituisce il cratere ormai estinto del Vulcano), il peperino (soprattutto tra Marino ed Albano), la pozzolana (in particolare nella zona che discende verso Roma) e colate laviche massive da cui si estraggono i sanpietrini in questo caso a composizione fonolitica. \nInoltre la zona \u00e8 famosa per i suoi vini D.O.C., tra i quali ricordiamo il Frascati, il Marino, il Lanuvio, il Velletri, bench\u00e9 coltivazioni vi siano anche a Grottaferrata e nel lato sud di Rocca di Papa. La bont\u00e0 delle viti \u00e8 dovuta proprio al tipo di suolo, vulcanico e ricco di sali minerali, che ha lasciato il Vulcano Laziale. \u00c8 facile trovare sorgenti di acqua minerale nel cratere del vulcano, e sono note in particolare nella zona dei Pratoni del Vivaro, frazione di Rocca di Papa, dove il CONI ha stabilito la sede di un Centro Equestre di importanza nazionale.\nL'intera zona \u00e8 considerata a rischio sismico moderato."}
{"id": "1215337", "revid": "119670396", "url": "https://it.wikipedia.org/wiki?curid=1215337", "title": "Balletto americano", "text": "All'inizio del XX secolo anche il pubblico degli Stati Uniti fu introdotto al balletto classico attraverso i tour di compagnie di ballerini europei. Le prime troupe americane furono fondate negli anni '30, quando ballerini e coreografi si unirono grazie a una passione per il balletto e grazie a persone come Lincoln Kirstein.\nLincoln Kirstein (1907-1996) invit\u00f2 il coreografo russo George Balanchine (1904-1983) negli Stati Uniti nel 1933 e i due l'anno successivo fondarono dapprima la School of American Ballet e poco dopo la compagnia American Ballet, che debutt\u00f2 a Hartford e l'anno successivo a New York con numerosi balletti di Balanchine. Dal 1936 al 1938 la compagnia \u00e8 fissa al Metropolitan Opera di New York; nel marzo del 1941 si fonde con il Ballet Caravan sotto la direzione di G. Balanchine, ma l'associazione tra le due compagnie termina presto (ottobre 1941) e l'American Ballet interrompe l'attivit\u00e0, mentre la scuola resta sempre molto attiva.\nNel 1946 Kirstein e Balanchine fondano un nuovo gruppo, il Ballet Society insieme a L\u00e9on Barzin (direttore musicale) e Lew Christensen (ma\u00eetre de ballet), che sar\u00e0 diretto da Paul Magriel. Il Ballet Society si occuper\u00e0 anche di edizioni di libri e di pubblicazioni varie, tra cui il \"Dance Index\". Nel 1948 la compagnia \u00e8 invitata a esibirsi al City Center e diviene New York City Ballet.\nLa prima rappresentazione di questa importantissima compagnia statunitense avvenne l'11 ottobre del 1948 con un programma di balletti di Balanchine, che ne \u00e8 nominato direttore artistico, mentre la direzione generale \u00e8 affidata a Lincoln Kirstein.\nNel 1949 sono assunti come coreografi Antony Tudor e Jerome Robbins (1918-1998) e quest'ultimo \u00e8 anche nominato direttore artistico aggiunto della compagnia. A partire dal 1952 il New York City ballet inizia a fare numerose tourn\u00e9e in Europa.\nTra i principali danzatori che hanno lavorato nella compagnia troviamo Diana Adams, Jacques d'Amboise, Tanaquil Le Clercq, Melissa Hayden, Nicholas Magallanes, Francisco Moncion, Maria Tallchief e Patricia Wilde.\nIl manager e agente pubblicitario Richard Pleasant (1909-1961) e la danzatrice Lucia Chase (1907-1986) nel 1939 diedero avvio alla seconda organizzazione del balletto americano, il Ballet Theatre, che inizialmente era costituito dai danzatori di un'altra compagnia, il Ballet Mordkin: Alicia Alonso, Nora Kaye e Eugene Loring. Durante la prima stagione vi lavorarono come coreografi gli americani Eug\u00e8ne Loring e Agnes de Mille, i russi Michel Fokine, Bronislava Fomini\u010dna Ni\u017einskaja, Adolph Bolm e Michel Mordkin e gli inglesi Antony Tudor, Anton Dolin e Andr\u00e9e Howard. La Chase fu per lunghi anni direttrice e patron della compagnia, che nel 1957 prender\u00e0 il nuovo nome di American Ballet Theatre, interromper\u00e0 l'attivit\u00e0 per circa due anni e sar\u00e0 ricostituita dalla Chase nel 1960.\nParadossalmente, mentre i direttori americani come Pleasant e Chase hanno incluso il repertorio classico russo, con il russo Balanchine il balletto americano si caratterizzer\u00e0 per una qualit\u00e0 nuova del movimento che si discosta di molto dal repertorio russo standard del passato. Non \u00e8 un caso, infatti, che questo coreografo abbia mosso i suoi primi passi nella compagnia avanguardistica di Sergej Pavlovi\u010d Djagilev.\nCon il tempo la scena del balletto americano \u00e8 divenuta un mix di revival classici e lavori originali, coreografati con i pi\u00f9 talentuosi ballerini come Jerome Robbins, Robert Joffrey (1930-1988), Eliot Feld (1942), Arthur Mitchell (1934) e Michail Bary\u0161nikov (1948)."}
{"id": "1215339", "revid": "287204", "url": "https://it.wikipedia.org/wiki?curid=1215339", "title": "Tsuchigumo", "text": "Gli sono creature leggendarie (y\u014dkai) della mitologia giapponese, descritti come ragni intelligenti e dalle dimensioni enormi.\nOrigini.\nSembra che gli tsuchigumo mitologici siano basati su un'antica popolazione dalle abitudini cavernicole che abit\u00f2 in passato alcune regioni montuose del Giappone; dal punto di vista dei giapponesi i loro arti erano sproporzionatamente lunghi rispetto al corpo e il loro carattere violento, suggerendo l'associazione mitica con i ragni. Questa interpretazione tradizionale \u00e8 per\u00f2 contestata da alcuni studiosi.\nMito.\nIl mito pi\u00f9 noto che ha per protagonista uno tsuchigumo \u00e8 quello associato all'eroe epico Minamoto no Yorimitsu, meglio conosciuto come Minamoto no Raik\u014d. Del mito esistono pi\u00f9 versioni: in alcune il demone si presenta con le sembianze di una splendida donna che seduce l'eroe, in altre come un ragazzo che entra al suo servizio, in altre come un monaco buddhista. In ogni caso, l'eroe non si accorge della vera natura della creatura, mentre la sua salute peggiora sempre pi\u00f9 rapidamente; divenuto ormai sospettoso dell'ospite, lo attacca all'improvviso, e mentre la creatura fugge le illusioni da lei create si dissolvono, rivelando una tela di ragno intorno a Raik\u014d, che con l'aiuto dei suoi uomini si libera e parte all'inseguimento. La scia di sangue della creatura ferita li conduce ad una grotta. Secondo alcune versioni gli uomini trovano il ragno gi\u00e0 morto a causa del colpo infertogli da Raik\u014d, secondo altre nella tana della creatura ha luogo un'ultima battaglia che vede l'eroe e i suoi compagni emergere vittoriosi.\nL'associazione tradizionale degli tsuchigumo con una popolazione realmente esistita ha condotto alcuni a speculare che il demone del mito possa rappresentare un gruppo di banditi che l'eroe avrebbe affrontato e sconfitto."}
{"id": "1215341", "revid": "117384229", "url": "https://it.wikipedia.org/wiki?curid=1215341", "title": "Promissio Carisiaca", "text": "La Promissio Carisiaca (nota anche come Donatio Carisiaca, donazione di Pipino, patto di Quierzy o donazione di Quierzy) fu un atto sottoscritto dal re dei Franchi Pipino il Breve nel 754. Il documento contiene la promessa di donazione alla Sede Apostolica di una serie di territori gi\u00e0 appartenuti all'impero bizantino e ad esso sottratti dai Longobardi. L'aggettivo \"carisiaca\" deriva dal nome latino di Quierzy (\"Carisium\"). L'atto segna l'inizio della protezione dei Franchi sulla Sede Apostolica.\nAntefatto.\nNel 751 i longobardi conquistarono Ravenna. Pass\u00f2 sotto il dominio germanico l'Esarcato d'Italia, di cui faceva parte anche il Ducato di Roma. Il re longobardo Astolfo non attacc\u00f2 direttamente Roma, ma continu\u00f2 a soggiornare nella sua capitale, Pavia.\nDue anni dopo l'imperatore bizantino Costantino V decise di chiedere ad Astolfo la restituzione dei territori sottratti. Siccome l'ultimo esarca Eutichio era caduto in battaglia, l'unica personalit\u00e0 in grado di eseguire la missione era il pontefice romano. Sedeva sul trono di Pietro papa Stefano II (752-757). Il pontefice fu raggiunto nell'Urbe da un alto dignitario (\"silentiarius\") della corte imperiale, Giovanni, partito appositamente da Costantinopoli. Nell'ottobre 753 i due partirono da Roma e si recarono da Astolfo a Pavia. L'imperatore aveva ufficialmente incaricato il papa di trattare con il re longobardo la restituzione delle citt\u00e0 occupate. Giovanni, da parte sua, consegn\u00f2 ad Astolfo una o pi\u00f9 lettere di Costantino V. La missione non ebbe successo. Esaurito il suo compito, il \"silentiarius\" Giovanni torn\u00f2 a Roma.\nViaggio di Stefano II presso i Franchi.\nStefano II invece prosegu\u00ec il suo viaggio e si rec\u00f2 in Francia, alla corte del re Pipino il Breve. Lo raggiunse il 6 gennaio 754 a Ponthion (90 km a sud di Reims), dove Pipino aveva una delle sue residenze. Il papa spieg\u00f2 al re franco che, con la scomparsa della presenza bizantina in Italia, la citt\u00e0 di Roma si sarebbe trovata in grave pericolo. Era dunque a beneficio di San Pietro apostolo che il re dei Franchi sarebbe dovuto intervenire. Non si trattava quindi di difendere una citt\u00e0, sebbene una citt\u00e0 importante come Roma, ma la \"Sancta Dei ecclesia reipublic\u00e6 Romanorum\", cio\u00e8 il \"bene comune\" costituito dalla santa Chiesa di Dio. Con questa nuova formula il pontefice intese aggirare la mancanza di un mandato diretto dell'imperatore a trattare con il re dei Franchi. \nL'accordo consisteva infatti non nel restituire all'imperatore le terre recuperate, bens\u00ec a donarle a San Pietro in persona. Pipino avrebbe ceduto i territori a San Pietro apostolo e, per lui, al pontefice regnante e ai suoi successori in perpetuo. La donazione promessa aveva come oggetto Ravenna e tutte le altre citt\u00e0 dell'Esarcato e della Pentapoli che re Astolfo aveva preso a partire dalla sua ascesa al trono, nel luglio 749. L'atto rappresentava anche una garanzia, ai fini della salvaguardia dell'ex ducato di Roma, offerta dai Franchi.\nPipino convoc\u00f2 i nobili di Francia. Alcuni mesi dopo, il 14 aprile, nella villa reale di \"Carisium\" (Quierzy, 90 km a Nord di Reims), l'assemblea dei nobili ratific\u00f2 la \"Promissio\". I termini dell'accordo erano i seguenti:\nAttuazione dell'accordo.\nPipino manca di attuare la \"promissio\".\nIl presupposto per l'attuazione della \"promissio\" era la distruzione del regno longobardo \"manu militari\". Successivamente il re dei Franchi avrebbe dato attuazione alla \"Promissio\". Secondo i patti, i Franchi avrebbero annesso la Langobardia Maior, mentre alla Santa Sede sarebbero andati gli ex territori bizantini d'Italia. La linea di confine tra i due dominii iniziava dalla costa del mar Tirreno in corrispondenza di Luni e giungeva a Monselice, ai confini con il territorio bizantino della \"Venetik\u00e0\" (Venezia).\nNel 755 Pipino sconfisse Astolfo alle chiuse (fortificazioni di confine) della Val di Susa. Il re longobardo promise la restituzione di Ravenna \"cum diversis civitatibus\" (Prima pace di Pavia, giugno 755), ma non mantenne i patti. Nella primavera del 756 Pipino scese di nuovo in Italia ma, contrariamente ai suoi piani, non riusc\u00ec ad annientare il regno longobardo. Si giunse a una pace siglata a Pavia (Seconda pace di Pavia, giugno 756). Astolfo capitol\u00f2 e dovette accettare dure condizioni: la consegna di un terzo del tesoro della corona longobarda, il versamento di un tributo annuale a Pipino e la cessione della citt\u00e0 di Ravenna e delle altre citt\u00e0 precedentemente conquistate. Il regno longobardo conserv\u00f2 comunque l'indipendenza per altri vent'anni. La vittoria franca, quindi, non consent\u00ec a Pipino la piena attuazione della \"promissio\". Pipino non torn\u00f2 pi\u00f9 in Italia e mor\u00ec nel 768 senza aver mai messo piede a Roma.\nCarlo Magno d\u00e0 attuazione alla \"promissio\".\nIl 5 giugno 774 Carlo Magno, figlio e successore di Pipino, prese Pavia, sancendo la fine del regno longobardo. Dal momento che la \"promissio\" del suo predecessore non era stata resa esecutiva, egli si rec\u00f2 a Roma dove fece redigere una seconda promessa di donazione, che confermava quella precedente.\nIl biografo di papa Adriano I (772-795) redasse una sintesi del documento. Esso contiene un elenco dei territori che sarebbero spettati alla Diocesi di Roma dopo la sconfitta definitiva dei Longobardi. In base agli accordi presi da papa Stefano II e re Pipino, la delimitazione dei rispettivi dominii era costituita dalla direttrice Luni - Monselice. Spettavano quindi al \"Patrimonium Sancti Petri\" tutte le citt\u00e0 della pianura cispadana da Parma a Rimini con l'aggiunta di Mantova. A sud la linea di confine era rappresentata dalla dorsale dell'Appennino centrale e meridionale, includendo i ducati di Spoleto e di Benevento.\nLa donazione fu perfezionata da Carlo Magno secondo una tipica procedura romano-germanica: il 6 aprile 774 i convenuti si riunirono davanti alla tomba di Pietro apostolo. Qui fu data lettura dell'atto; dopo la lettura il re franco appoggi\u00f2 il documento sul sepolcro e, su di esso, pose le chiavi della citt\u00e0 (\"claves portarum civitatum\"). Il gesto stava a significare l'avvenuto trapasso della propriet\u00e0 dei territori test\u00e9 menzionati alla Sede di San Pietro. Il 7 luglio successivo il re dei Franchi entr\u00f2 in Pavia e il 16 luglio si fregi\u00f2 del triplice titolo di \"Rex Francorum et Langobardorum atque Patricius Romanorum\".\nConclusione.\nI territori di cui la Santa Sede chiedeva la restituzione appartenevano a tre tipologie diverse:\nL'insieme era molto eterogeneo, estendendosi dalla Corsica all'Istria, da Mantova al ducato di Tuscia.\nPapa Adriano I, con molto senso della realt\u00e0, avanz\u00f2 richieste solo su territori che confinavano con il Lazio. Fu cos\u00ec che ottenne da Carlo Magno una parte della Sabina (781); una serie di citt\u00e0 da Soana a Populonia a nord e, a sud, Sora, Arpino, Arce e Aquino (787).\nL'insieme dei territori cui la Sede Apostolica aspir\u00f2 con Stefano II assomigliava molto all'Italia suburbicaria di romana memoria. Quello che ottenne effettivamente invece parve ricalcare il distretto giudiziario del \"Praefectus Urbis\", che si estendeva sul Lazio per cento miglia romane sia nord che a sud dell'Urbe, cio\u00e8 da Talamone, presso il Monte Argentario, fino a Minturno, sul fiume Liri.\nFonte.\nLe copie originali sia della \"promissio Carisiaca\" che della \"promissio Romana\" (di Carlo Magno) sono andate perdute. \nRimane un resoconto particolareggiato nella biografia di papa Adriano I."}
{"id": "1215342", "revid": "132266", "url": "https://it.wikipedia.org/wiki?curid=1215342", "title": "Donatio Carisiaca", "text": ""}
{"id": "1215344", "revid": "132266", "url": "https://it.wikipedia.org/wiki?curid=1215344", "title": "Donazione di Pipino", "text": ""}
{"id": "1215345", "revid": "125798429", "url": "https://it.wikipedia.org/wiki?curid=1215345", "title": "Hostage (film 2005)", "text": "Hostage \u00e8 un film del 2005 diretto da Florent Emilio Siri, con protagonista Bruce Willis, tratto dall'omonimo romanzo di Robert Crais.\nTrama.\nJeff Talley \u00e8 un poliziotto in forza alla SWAT di Los Angeles, dove lavora come negoziatore specializzato nel trattare situazioni delicate con ostaggi. Nel suo ultimo caso non riesce a risolvere una di queste crisi in cui un uomo ha preso in ostaggio sua moglie e suo figlio dopo aver appreso che lei lo tradiva. Si crea l'occasione per i cecchini di uccidere l'uomo, ma l'indecisione di Talley produce un esito infausto: l'uomo uccide entrambi, e poi si toglie la vita. Il poliziotto si sente colpevole, soprattutto per non aver salvato il bambino, che gli \u00e8 morto tra le braccia.\nTraumatizzato dall'episodio, Talley si trasferisce con la famiglia a Bristo Camino, un immaginario borgo suburbano nella vicina contea di Ventura in California, dove diviene capo della polizia locale.\nUn anno dopo, Talley si ritrova in una situazione ancora pi\u00f9 complicata. Due fratelli adolescenti travagliati, Dennis e Kevin Kelly, e un complice sociopatico, Marshall \"Mars\" Krupcheck, tutti ben armati, tentano una rapina in una villa molto lussuosa. La rapina fallisce, ma tengono il proprietario Walter Smith e i suoi due figli, Jennifer e Tommy, in ostaggio nella loro casa. Infatti, una agente di polizia, Carol Flores, risponde alla segnalazione dell'allarme silenzioso attivato dal bambino, ma viene colpita da due colpi di pistola da Mars dopo essere stata informata via radio che il veicolo rosso dei sequestratori parcheggiato di fronte alla casa era segnalato come rubato. Talley, che era intervenuto in supporto, va in suo aiuto ma riesce a fare poco perch\u00e9 l'agente muore. Pur di evitare il trauma vissuto nel suo passato professionale Talley lascia il \ncomando dell'operazione di gestione della crisi degli ostaggi all'ufficio dello sceriffo della contea di Ventura.\nI tre sequestratori, tuttavia, non sanno che sono capitati nella casa sbagliata perch\u00e9 Walter Smith \u00e8 difatti il contabile di una potente e misteriosa organizzazione criminale per conto della quale ricicla e sposta ingenti capitali attraverso delle societ\u00e0 offshore. In pi\u00f9 la casa si rivela essere superblindata per cui \u00e8 difficile per loro trovare delle vie di fuga.\nSmith si stava preparando a girare all'organizzazione una serie di importanti file crittografati registrati su un DVD, quando \u00e8 stato preso in ostaggio. Per impedire che venissero scoperte prove incriminanti, l'organizzazione affida l'incarico ad un agente spietato, noto come \"il Guardiano\". Questi rapisce la moglie e la figlia di Talley, in modo da costringerlo, a tornare sulla scena degli ostaggi e a riprendere il comando delle operazioni. L'obbiettivo \u00e8 perdere tempo per un po' fino a quando l'organizzazione non \u00e8 in grado di lanciare il proprio attacco contro la casa di Smith.\nTalley deve cos\u00ec compiere due missioni: salvare sia la sua famiglia che quella degli Smith.\nIl figlio piccolo di Smith, Tommy, sfugge al sequestro nascondendosi nei tubi di aerazione e, usando il cellulare della sorella, riesce a mettersi in contatto con Talley e a dargli pi\u00f9 informazioni possibili sui rapitori. Talley gli chiede poi di prendere quel DVD e di tenerlo con s\u00e9. Talley dal canto suo giunge a un accordo con uno dei rapitori e riesce a farsi consegnare da loro Walter Smith che \u00e8 gravemente ferito alla testa e incosciente ma ancora vivo.\nDopo un accurato studio della planimetria dell'abitazione e dopo aver ritrovato fiducia in se stesso, Talley pianifica di penetrare nella villa per aiutare la ragazza e il ragazzo rapiti. Il pi\u00f9 feroce di costoro, per\u00f2, lo psicopatico Mars, uccide i suoi due compagni che iniziano ad avere segni di cedimento, e inizia a usare violenza anche sui due fratelli Smith anche perch\u00e9 Jennifer si mostra insensibile alle sue infatuazioni. Tommy e Jennifer Smith fuggono e trovano rifugio in una stanza del bagno che diventa per loro una trappola, mentre Talley ascolta tutto dal cellulare del ragazzo. Dopo averli trovati, Mars inizia a dar fuoco alla casa con delle molotov mentre l'organizzazione criminale, camuffata da agenti F.B.I., entra rapidamente tagliando l'energia elettrica.\nA questo punto Talley rompe gli indugi e con una macchina sfonda il cancello d'entrata e supera i tentativi di difesa di Smith. Si mette alla ricerca degli ostaggi e non si arrende quando Mars uccide due agenti dell'organizzazione criminale scagliando contro di loro altre molotov. Talley trova i due fratelli e cerca di scappare dalla casa, ma un agente armato li trova e ferisce Talley per farsi consegnare il DVD che gli aveva dato prima il ragazzino ma spunta Mars con in mano una molotov e colpisce l'agente che Talley finisce a colpi di pistola. Mars ritorna, ferito gravemente, con altre due molotov: una la lancia sui soldi sparsi a terra e sui due fratelli complici morti, mentre la seconda \u00e8 destinata ai fratelli Smith ma esita guardando Jennifer, di cui era infatuato, e la lascia cadere addosso a se stesso.\nOrmai il DVD \u00e8 perso nell'incendio e l'organizzazione criminale minaccia di far fuori la famiglia di Talley, a Talley non resta che servirsi di Walter Smith per salvare la sua famiglia mostrando che il loro contabile \u00e8 vivo e con lui tutti i segreti che custodisce.\nTalley si reca con Walter Smith sul luogo dell'appuntamento per effettuare lo scambio. Smith, grato a Talley per avergli salvato i figli, finge di tradirlo per poi sparare al capo dei rapitori permettendo a Talley di uccidere il resto della banda e salvare finalmente la sua famiglia.\nProduzione.\nLe riprese del film si sono svolte in California, tra Los Angeles, Malib\u00f9 e Azusa.\nIl ruolo di Amanda \u00e8 interpretata da Rumer Willis, figlia di Bruce Willis nella vita reale. Ha ottenuto la parte sostenendo un provino, come gli altri attori.\nAccoglienza.\nIl film ha incassato $34,639,939 negli Stati Uniti e $43,304,786 nel resto del mondo, per complessivi $77,944,725."}
{"id": "1215346", "revid": "132266", "url": "https://it.wikipedia.org/wiki?curid=1215346", "title": "Donazione di Qierzy", "text": ""}
{"id": "1215347", "revid": "132266", "url": "https://it.wikipedia.org/wiki?curid=1215347", "title": "Promessa di Qierzy", "text": ""}
{"id": "1215348", "revid": "132266", "url": "https://it.wikipedia.org/wiki?curid=1215348", "title": "Trattato di Qierzy", "text": ""}
{"id": "1215349", "revid": "78273", "url": "https://it.wikipedia.org/wiki?curid=1215349", "title": "Croce di Santa Maria Novella (Giotto)", "text": ""}
{"id": "1215351", "revid": "21880", "url": "https://it.wikipedia.org/wiki?curid=1215351", "title": "Dactylopus michaelsarsi", "text": ""}
{"id": "1215354", "revid": "486946", "url": "https://it.wikipedia.org/wiki?curid=1215354", "title": "Dactylopus", "text": ""}
{"id": "1215355", "revid": "365417", "url": "https://it.wikipedia.org/wiki?curid=1215355", "title": "Phylliroe lichtensteinii", "text": "Phylliroe lichtensteini \u00e8 un mollusco nudibranchio della famiglia Phylliroidae."}
{"id": "1215357", "revid": "1772671", "url": "https://it.wikipedia.org/wiki?curid=1215357", "title": "Eurydice", "text": ""}
{"id": "1215358", "revid": "1632387", "url": "https://it.wikipedia.org/wiki?curid=1215358", "title": "Ermitage", "text": "L'Ermitage, o Hermitage, ufficialmente Museo statale Ermitage (), si trova in Russia a San Pietroburgo, sul Lungoneva del Palazzo e ospita una delle pi\u00f9 importanti collezioni d'arte del mondo; l'edificio in origine faceva parte della reggia imperiale che per due secoli ospit\u00f2 le famiglie degli zar Romanov, fino al 1917, anno dell'inizio della Rivoluzione d'Ottobre. \u00c8 uno dei musei d'arte pi\u00f9 visitati al mondo.\nIl museo espone opere di numerosissimi autori, fra i quali Caravaggio, Paul C\u00e9zanne, Giambattista Pittoni, Leonardo da Vinci, Raffaello,\nAntonio Canova, Francesco Casanova,\nJacques-Louis David, Edgar Degas, Paul Gauguin, Fra Filippo Lippi, Henri Matisse, Claude Monet, Pablo Picasso, Pierre-Auguste Renoir, Rembrandt, Vincenzo Petrocelli, Pieter Paul Rubens, Tiziano Vecellio, Vincent van Gogh, Jacob van Ruisdael, Diego Vel\u00e1zquez, Paolo Pagani.\nLa sede.\nCon il nome di Ermitage si indica il complesso architettonico che comprende vari edifici costruiti tra il XVIII e il XIX secolo:\nIl Palazzo d'Inverno era nato come residenza imperiale. Eretto per la zarina Elisabetta di Russia, fu completato solo dopo la sua morte. Fu Caterina la Grande la vera ideatrice del museo. Accanto al Palazzo d'Inverno, per sfuggire al trambusto di corte, nel 1764 la zarina volle farsi costruire un piccolo rifugio e gli diede il nome vezzoso di \"Petit Ermitage\" (dall'antico francese \"hermit\", dal latino \"eremita\", dal greco \"eremites\").\nNel piccolo \"Ermitage\", Caterina si appartava volentieri circondandosi di opere d'arte che andava acquistando sui mercati europei; nelle stanze in origine venivano ammessi solo pochi privilegiati. Successivamente, la collezione crebbe a dismisura e fu necessario costruire altri edifici per poterla ospitare; di qui, il nome \"Ermitage\" and\u00f2 ad indicare l'intero complesso dei cinque edifici prima elencati.\nOggi il museo dell'Ermitage si estende ben oltre questi cinque edifici, occupando anche una parte del Palazzo dello Stato Maggiore, sempre sulla Piazza del Palazzo, il Palazzo Menshikov, il Museo della Porcellana presso la Manifattura Imperiale di Porcellana, l'esposizione permanente presso la reggia di Strelna, il deposito di Staraja Derevnia, che prende il nome dalla stazione della metropolitana.\nEsistono inoltre sedi in altre citt\u00e0, sia in Russia, Kazan' e Vyborg, sia all'estero, a Las Vegas, Amsterdam, a Londra e a Venezia. Quest'ultima sede fa parte del progetto denominato Ermitage Italia che ha portato all'apertura nella citt\u00e0 di Venezia di un centro di ricerca e studio finalizzato alla catalogazione delle opere italiane dell'Ermitage.\nLa storia.\nIl Palazzo d'Inverno, progettato in stile barocco dall'architetto Bartolomeo Rastrelli, venne completato nel 1762. Rastrelli, giunto in Russia con suo padre nel 1716 al servizio di Pietro il Grande, fu nominato architetto di corte nel 1738 e il suo stile ricco e sontuoso divenne molto popolare grazie soprattutto alla zarina Elisabetta. Rastrelli volle ritirarsi nel 1763, quando questa mor\u00ec e sal\u00ec al trono Caterina la Grande, che allo sfarzo preferiva la semplicit\u00e0 dello stile neoclassico.\nL'opera di Rastrelli \u00e8 rimasta pressoch\u00e9 immutata all'esterno, mentre gli interni furono pi\u00f9 volte modificati nel 1806 da Giuseppe Lucchini sotto le direttive di Giacomo Quarenghi e completamente ricostruiti nel 1837, quando il Palazzo venne semidistrutto a causa di un devastante incendio. Nel 1852, dopo alcuni ampliamenti, l'Ermitage divenne il primo museo pubblico della citt\u00e0, anche se l'accesso era limitato ad una cerchia di utenti definiti \"rispettabili\" (usanza che decadde dopo la Rivoluzione).\nIl museo contiene pi\u00f9 di tre milioni di opere, ma gli spazi consentono l'esposizione di \"soli\" sessantamila pezzi. La monumentale espansione della collezione \u00e8 dovuta all'apporto di Caterina la Grande, sovrana amante e patrocinante dell'arte. Consigliata da Diderot e da altri illustri esperti europei, la zarina acquist\u00f2 pi\u00f9 di 2000 dipinti. Altri sovrani arricchirono la collezione con donazioni e acquisti.\nDopo la Rivoluzione, il governo sovietico, per ottenere valuta preziosa, prese la decisione di vendere alcuni pezzi ai musei di New York, Washington e Amsterdam.\nOltre alle opere d'arte, il museo ospita interessanti sezioni dedicate alle antichit\u00e0 egizie, greche e romane, agli argenti russi, all'arte sasanide e all'arte degli Sciti.\nInoltre il museo ospita alcune opere di Pietro Bracci autore di molte sculture romane come il \"Nettuno\" della Fontana di Trevi e il monumento di papa Benedetto XIV nella Basilica di San Pietro.\nI gatti dell'Ermitage.\nAll'interno del museo \u00e8 presente anche un gruppo di gatti noti appunto come \"gatti dell'Ermitage\" (). La loro storia ha origine quando Pietro il Grande si port\u00f2 dai Paesi Bassi un gatto, pare di nome Basilio, e lo fece vivere con s\u00e9 nel Palazzo di legno. Pietro emise un decreto che ordinava che i gatti fossero tenuti nei fienili per proteggere le persone dai topi e dai ratti.\nNel XVIII secolo, nell'allora Palazzo d'Inverno, vi era una forte presenza di topi e ratti che provocarono diversi danni all'edificio. Nel 1745 l'imperatrice Elisabetta ordin\u00f2 che un certo numero di gatti fosse introdotto nel palazzo per dare la caccia ai roditori.\nIl museo ha un'addetta stampa dedicata loro, e tre persone che fungono da loro custodi. I gatti vivono nel seminterrato ma si fanno vedere anche sul terrapieno e sulla piazza durante l'estate; in passato giravano anche per tutte le gallerie.\nSecondo quanto dichiarato da Maria Khaltunen, che dirige il programma dei gatti del museo, nel maggio 2013 il numero di gatti presenti era di 74 unit\u00e0 di entrambi i sessi. Esistono cucine apposite per preparare il loro cibo e anche un piccolo ospedale."}
{"id": "1215359", "revid": "21880", "url": "https://it.wikipedia.org/wiki?curid=1215359", "title": "Nectophylliroe michaelsarsi", "text": ""}
{"id": "1215360", "revid": "9663384", "url": "https://it.wikipedia.org/wiki?curid=1215360", "title": "Punjabi MC", "text": ""}
{"id": "1215361", "revid": "486946", "url": "https://it.wikipedia.org/wiki?curid=1215361", "title": "Nectophylliroe", "text": ""}
{"id": "1215363", "revid": "9663398", "url": "https://it.wikipedia.org/wiki?curid=1215363", "title": "Rajinder Sing Rai", "text": ""}
{"id": "1215369", "revid": "287204", "url": "https://it.wikipedia.org/wiki?curid=1215369", "title": "Phillips Collection", "text": "La Phillips Collection si trova a Washington (Stati Uniti); fu il primo museo d'arte moderna degli Stati Uniti.\nIl museo espone, tra le altre, opere di: Pierre Bonnard, Georges Braque, Edgar Degas, El Greco, Pablo Picasso, Pierre-Auguste Renoir, Henri Rousseau, William Congdon.\nLa sede.\nLa collezione, composta da pi\u00f9 di 2400 opere, \u00e8 ospitata in quella che fu la casa del fondatore del museo, il collezionista Duncan Phillips (1886-1966).\nLa storia.\nIl museo apr\u00ec i battenti nel 1921 con il nome di \"The Phillips Memorial Gallery\" dopo la morte di alcuni componenti della famiglia Phillips, ad opera di Duncan, in un'ala della casa di residenza.\nL'espansione della collezione costrinse successivamente la famiglia a trasferirsi presso un'altra residenza, adibendo l'ex abitazione unicamente a museo.\nDuncan divenne amico di molti pittori, come ad esempio Pierre Bonnard e si adoper\u00f2 per la loro promozione.\nAttualmente il museo, oltre ad ospitare una collezione permanente, accoglie un centro studi d'arte."}
{"id": "1215370", "revid": "641883", "url": "https://it.wikipedia.org/wiki?curid=1215370", "title": "Valvola mitralica", "text": ""}
{"id": "1215371", "revid": "1564499", "url": "https://it.wikipedia.org/wiki?curid=1215371", "title": "Parma (disambigua)", "text": ""}
{"id": "1215372", "revid": "767487", "url": "https://it.wikipedia.org/wiki?curid=1215372", "title": "Eyjar og Miklaholt", "text": "Eyjar og Miklaholt (is. Eyja- og Miklaholtshreppur) \u00e8 un comune islandese della regione di Vesturland."}
{"id": "1215373", "revid": "463126", "url": "https://it.wikipedia.org/wiki?curid=1215373", "title": "Medicina delle catastrofi", "text": "La medicina delle grandi emergenze e delle catastrofi analizza e comprende tutte le procedure mediche e di primo soccorso che vengono attuate in caso di maxiemergenza o di catastrofe; le due diverse situazioni sono cos\u00ec definite:\nPrincipi fondamentali.\nLa medicina delle catastrofi ha lo scopo di fornire la risposta sanitaria corretta quando le risorse sono insufficienti rispetto alle necessit\u00e0 dell'evento, e si basa sull'integrazione delle varie componenti dei soccorsi (sanitari e logistici).\nCome riferimento orientativo si utilizza lequazione di Bernini Carri detta \"regola del danno dinamico\" che enuncia:\n\"l'intensit\u00e0 di un fenomeno (detta: \"danno\") (Q) \u00e8 direttamente proporzionale all'intensit\u00e0 dello stesso (n) e indirettamente proporzionale alle risorse esistenti per gestirlo (f) per il tempo nel quale esso si sviluppa (t)\"\nformula_1\ndove (n) rappresenta il numero di coinvolti nella catastrofe (feriti, deceduti o sopravvissuti che necessitano di assistenza) e (f) rappresenta il numero di soccorritori o i mezzi utilizzati per il soccorso.\nIn questa equazione pu\u00f2 essere successivamente considerato il \"fattore di resilienza (R)\" della popolazione (Q = n/f x t / R) inteso come la capacit\u00e0 di una determinata popolazione di reagire in maniera positiva e attiva alla riduzione del Danno; pertanto pi\u00f9 si considera alto il fattore di resilienza (R), pi\u00f9 viene mitigato l'effetto del Danno (questo \u00e8 importante soprattutto per le fasi successive a un evento catastrofico). \nNella medicina dei disastri vanno sempre considerati due aspetti basilari:\nStrumenti.\nLa medicina delle catastrofi rappresenta in realt\u00e0 l'insieme di vari tipi di discipline rivolte al raggiungimento di obiettivi comuni, cio\u00e8 alla limitazione delle sequele e della perdita di vite umane.\nL'ambiente ostile dove si svolgono le operazioni necessita di una capacit\u00e0 di adattamento tipica della medicina da campo; l'identificazione delle priorit\u00e0 caratterizza la medicina d'urgenza, la presa in carico sanitaria di un gran numero di vittime deve tenere conto della medicina di massa, e il concetto di vittima inteso nella sua globalit\u00e0 \u00e8 peculiare della medicina globale. Occorre partire da una pianificazione preventiva applicabile sul campo tipica della medicina di dottrina, mantenendo una gerarchia dei compiti e un'essenzialit\u00e0 dei trattamenti caratteristici della medicina di guerra.\nL'aspetto peculiare di ogni disciplina scientifica \u00e8 l'utilizzo di strumenti operativi; quelli che caratterizzano la medicina delle catastrofi sono tre:\nStrategia.\nLa strategia \u00e8 l'arte di ideare i piani di emergenza, e tre capisaldi ne rappresentano il cardine:\nLogistica.\nLa logistica \u00e8 tutto quanto permetter\u00e0 al sistema di sopravvivere e funzionare; \u00e8 letteralmente definibile come l'arte del provvedere e di permettere un equo e razionale dispiegamento sul campo di uomini, materiali e mezzi.\nOccorre stabilire a priori alcuni criteri di valutazione:\nTattica.\nLa tattica \u00e8 l'applicazione dei piani di soccorso attraverso procedure operative consequenziali, finalizzate alla creazione della catena dei soccorsi.\nQuesta sequenza \u00e8 applicabile in ogni evento, indipendentemente dal tipo di catastrofe, e deve essere considerata il modello operativo di base a cui riferirsi. \nGli aspetti peculiari della catena dei soccorsi devono rispondere a determinati requisiti:\nAnalizzeremo seguito ciascuna fase temporale prevista nella tattica:\nAspetti e compiti della zona dei soccorsi:\nPosto medico avanzato (PMA).\nIl PMA viene definito nella Gazzetta Ufficiale. del 12 maggio 2001 come un \"dispositivo funzionale di selezione e trattamento sanitario delle vittime, localizzato ai margini esterni dell'area di sicurezza o in una zona centrale rispetto al fronte dell'evento\u2026\u201d che \u201c... pu\u00f2 essere sia una struttura sia un'area funzionale dove radunare le vittime, concentrare le risorse di primo trattamento, effettuare il triage ed organizzare l'evacuazione sanitaria dei feriti nei centri ospedalieri pi\u00f9 idonei\u201d.\nIl luogo idoneo di installazione verr\u00e0 deciso dal direttore (o coordinatore) dei soccorsi sanitari (DSS) di concerto con il direttore tecnico dei soccorsi (DTS). Sono da prediligere strutture preesistenti in muratura, quali hangar, magazzini, palestre, scuole; o in alternativa moduli di attendamento gonfiabili, inviati dalla centrale operativa 118 di competenza. \nIl posto medico avanzato deve possedere alcuni requisiti:\nAll'interno del PMA operano medici e infermieri, ma possono trovarvi collocazione anche soccorritori non sanitari che espleteranno funzioni logistiche.\nIl triage.\nIl triage \u00e8 un processo decisionale clinico, finalizzato alla prioritizzazione delle emergenze sanitarie delle vittime; nel contesto extraospedaliero verr\u00e0 applicato in due momenti:\nComando e coordinamento.\nLa normativa vigente (decreto 116, G.U. n. 81/2001) prevede che sul luogo dell'evento il responsabile della C.O.118 o il responsabile del DEA (Dipartimento emergenza e accettazione), o un Medico delegato dal responsabile medico del 118 svolga il ruolo di Direttore dei soccorsi sanitari (DSS), rapportandosi con referenti analoghi di altre Istituzioni deputate alla gestione dell'emergenza. Egli si assumer\u00e0 la responsabilit\u00e0 di ogni dispositivo di intervento sanitario nella zona delle operazioni, mantenendo un collegamento costante con la CO118. \nSul sito \u00e8 previsto un Posto di comando avanzato (PCA), in cui operano il Direttore tecnico dei soccorsi e il DSS.\nIn riferimento al ruolo statunitense dell'\"Incident commander\", l'Associazione italiana di medicina delle catastrofi ha proposto una nuova denominazione per il Direttore dei soccorsi sanitari, cio\u00e8 il \u201c\"Medical disaster manager\"\u201d; identificandolo come colui che, sotto il profilo sanitario, \u00e8 in grado di coordinare tutte le fasi sequenziali dell'evento. \nSotto il profilo formativo, l'obiettivo didattico dei corsi \"Medical disaster manager\" \u00e8 la creazione di una catena di comando ove figure legate da una gerarchia funzionale opereranno in autonomia, ciascuno nel proprio settore di competenza. La Direzione dei Soccorsi spetter\u00e0 a un sovracoordinatore, il quale avr\u00e0 il compito di stabilire un punto di comando avanzato, ottimizzare le risorse a disposizione, garantire collegamenti comunicazioni e rifornimenti alle aree funzionali di lavoro e ultimo, ma non in ordine di importanza, verificare che sussistano le condizioni di sicurezza per gli operatori. \nSquadra di gestione della maxiemergenza.\nLa filosofia proposta nel sistema MDM \u00e8 sicuramente innovativa perch\u00e9 scardina la figura di comando che accentra su di s\u00e9 gli oneri che il ruolo comporta. Una gestione di questo tipo \u00e8 destinata a fallire per l'enorme carico di lavoro e richieste che in breve tempo giungeranno. La soluzione proposta \u00e8 affidare il coordinamento a una squadra di figure esperte schierate nelle aree decisionali della catena dei soccorsi. Ciascun dirigente \u00e8 legato al coordinatore da una gerarchia funzionale, mantiene cio\u00e8 un'autonomia quasi assoluta all'interno della propria area di competenza. \nIdentificazione dei ruoli.\nUno degli aspetti cruciali relativi al coordinamento \u00e8 l'identificazione dei ruoli sul campo. Il soccorso sanitario incontra questa problematica anche nella quotidianit\u00e0 degli interventi di emergenza routinaria, ma \u00e8 indispensabile utilizzare casacche colorate per evidenziare i compiti dei coordinatori.\nPiani di emergenza ospedalieri.\nIn caso di catena dei soccorsi sanitari per catastrofi limitate, il trasporto termina in uno o pi\u00f9 ospedali della zona, che dovranno predisporre i piani relativi a un afflusso massiccio di feriti come da normativa vigente. La trattazione delle problematiche legate alla gestione della maxiemergenza ospedaliera esula dai contenuti di questo testo, tuttavia vogliamo specificare che il concetto della catena di comando rimane valido anche nell'ambito ospedaliero; a tal fine l'Associazione Italiana di Medicina delle catastrofi ha messo a punto la figura del Direttore medico del presidio ospedaliero (\"Hospital Disaster Manager\" o HDM) che pur movendosi in un contesto operativo diverso mantiene inalterata la filosofia proposta. \nGli ospedali rappresentano l'ultimo anello della catena dei soccorsi, incominciata con l'attivazione dell'allarme alla C.O.118. \nEsperienze a confronto.\nIn Italia l'organizzazione dei soccorsi in caso di grande emergenza non ha ancora una connotazione uniforme.\nMolti Sistemi 118 hanno adottato una politica gestionale che si basa sull'adozione di procedure importate da Paesi stranieri, con la convinzione che ci\u00f2 che funziona all'estero, possa funzionare da noi; in fondo perch\u00e9 no! Ma la cultura di Paesi diversi dal nostro si basa su sistemi operativi sperimentati, che si avvalgono di criteri categorici di formazione e rispetto dei ruoli, inseriti in una catena di comando tipicamente militare, dove non \u00e8 concepibile l'iniziativa personale tanto cara nelle nostre latitudini. Non \u00e8 ragionevole pensare che un sistema \u201ccopiato e importato\u201d equivalga a un sistema efficace.\nAltri sistemi utilizzano come strumento operativo la formazione degli operatori, senza farla seguire da procedure conosciute, e per conosciute intendo che l'operatore le apprende e gestisce veramente. Questa modalit\u00e0 spesso applica sistemi di apprendimento teorici: mi riferisco al fatto che negli ultimi anni molti atenei o enti privati hanno attivato Master in Medicina delle Catastrofi, i cui programmi di studio comprendono ore dedicate al BLS, alla suture chirurgiche nei campi profughi cambogiani o alle malattie infettive, che per quanto interessanti non rientrano tra le competenze dei medici che devono affrontare i soccorsi in caso di incidente ferroviario.\nMolti operatori dei sistemi di emergenza si sono ammantati di un'aura di autoreferenzialit\u00e0 nel campo della Medicina dei disastri. Mi riferisco a nomine a sfondo \u201cpolitico\u201d che nulla hanno da spartire con chi si \u00e8 costruito un'esperienza operativa o culturale, maturata negli anni, condivisa con Colleghi stranieri e convalidata da confronti in campo dirigenziale e organizzativo, che raramente \u00e8 possibile ottenere in Italia.\nPer ci\u00f2 che attiene alle problematiche della gestione della grande emergenza intraospedaliera, il discorso non muta di molto.\nDa almeno otto anni il metodo esiste, \u00e8 stato proposto dall'Associazione Italiana di Medicina delle Catastrofi, analizzato e trasformato in linee guida dal Dipartimento nazionale della Protezione Civile, e confermato dal Ministero della 1\u00aa Salute in un recente lavoro di Pianificazione attuato in favore della Regione Calabria, ma i cui contenuti sono estrapolabili e utilizzabili da ciascuno dei circa 2 000 ospedali italiani.\nLa pianificazione della risposta ospedaliera si basa su una \u201cpiramide\u201d procedurale e dottrinale che analizza i punti che devono essere attivati per ottenere un Piano di Emergenza efficace e attuabile nella nostra realt\u00e0.\nI gradini di questa piramide sono:\nRispettando e attivando questi gradini si otterr\u00e0 un Piano efficace e gestibile, simile nei criteri di dottrina al sistema dei soccorsi sul campo.\nLa grande emergenza non pu\u00f2 essere affrontata come un'emergenza ordinaria, ma necessita di una mentalit\u00e0 specifica che si acquisisce con l'applicazione della dottrina, l'adattabilit\u00e0 delle componenti operative e la verifica dei risultati (verifica vera che spesso richiede coscienza, coraggio e umilt\u00e0, almeno in senso culturale).\nIl Dipartimento della Protezione Civile, le Regioni e le Aziende Sanitarie, e marginalmente il Ministero della Salute, devono uscire dal limbo per confrontare i risultati ottenuti, attuare le verifiche e promuovere la cultura necessaria per consentire il raggiungimento di quegli standard cos\u00ec scontati ed evidenti all'estero.\nIl panorama non mi sembra confortante, ma spesso i miglioramenti si hanno dopo molti anni di confronti con sistemi che funzionano o che comunque garantiscono la corretta applicazione di quei criteri di dottrina gi\u00e0 esistenti, che se applicati nel modo giusto contribuiscono a rendere pi\u00f9 efficace la qualit\u00e0 del nostro lavoro e a mitigare i danni che gli eventi arrecano alla collettivit\u00e0, di cui noi facciamo parte a pieno titolo."}
{"id": "1215374", "revid": "767487", "url": "https://it.wikipedia.org/wiki?curid=1215374", "title": "Gj\u00e1in", "text": "La valle Gj\u00e1in, che comprende piccole cascatelle, laghetti e elementi vulcanici, \u00e8 situata nel sud dell'Islanda, come la cascata H\u00e1ifoss.\nGeografia.\nSi trova a circa mezz'ora di cammino dalla storica fattoria \"St\u00f6ng\".\nDalla localit\u00e0 si pu\u00f2 vedere il vulcano Hekla."}
{"id": "1215376", "revid": "132266", "url": "https://it.wikipedia.org/wiki?curid=1215376", "title": "Potere temporale del papa", "text": ""}
{"id": "1215377", "revid": "287204", "url": "https://it.wikipedia.org/wiki?curid=1215377", "title": "Laboratorio Dallmann", "text": "Il laboratorio Dallmann (in tedesco \"Dallmann-Labor\") \u00e8 una laboratorio antartico estivo tedesco intitolato a Eduard Dallmann, navigatore ed esploratore artico.\nUbicazione.\nLocalizzata ad una latitudine di 62\u00b014' sud e ad una longitudine di 58\u00b040' ovest a 10 metri di altitudine, il laboratorio si trova nell'Isola di re Giorgio (Shetland Meridionali). La struttura \u00e8 a pochi metri dalla base argentina Carlini da cui dipende logisticamente.\nInaugurato nel gennaio 1994 il laboratorio impiega sino ad un massimo di 12 scienziati durante la stagione estiva ed \u00e8 gestito dall'Alfred-Wegener-Institut in collaborazione con le autorit\u00e0 argentine ed olandesi, ma \u00e8 aperto anche a progetti di altri paesi.\nAttivit\u00e0.\nLa struttura \u00e8 equipaggiata con 4 laboratori, un'officina, un magazzino ed un acquario e permette agli scienziati di operare in prossimit\u00e0 dell'Oceano antartico ricerche di biologia marina e di biologia terrestre."}
{"id": "1215379", "revid": "275648", "url": "https://it.wikipedia.org/wiki?curid=1215379", "title": "Matteo De Simone", "text": "Biografia.\nHa fondato nel 1977 con Toni Servillo, Sandro Leggiadro, Eugenio Tescione e Riccardo Ragozzino il \"Teatro Studio\" di Caserta, gruppo che fece parte della cosiddetta \"postavanguardia teatrale\".\nCome sceneggiatore ha vinto la menzione d'onore al Premio Solinas 1995 con la sceneggiatura \"Delinquente per tendenza\" e nel 1998 il Premio del Ministero per la migliore sceneggiatura con \"La scuola del silenzio\", entrambi scritti con Ninni Bruschetta. \nHa collaborato alla sceneggiatura del film di Stefano Incerti \"Il verificatore\", uscito nelle sale nel 1995 (film vincitore di premi italiani e internazionali tra cui David di Donatello, Grolla d'Oro, Globo d'Oro).\nNel 1999 ha partecipato al Festival di Venezia nella \"Sezione Corti\" con \"Pugni nell'aria\" (Italia, 23'), scritto insieme a Roberto De Francesco.\nNegli ultimi anni si \u00e8 dedicato prevalentemente al teatro, mettendo in scena per Rossoteatro \"La grande occasione\" (Alan Bennett) di cui ha curato regia e drammaturgia. \u00c8 inoltre autore dei monologhi \"Terra Rossa\" e \"O core mio: Titina, una dei tre\". Ha scritto \"L'isola\", e \"Tengo pure il diabete\". \u00c8 coautore degli atti unici \"El che\" e \"Giuseppina\"."}
{"id": "1215384", "revid": "933835", "url": "https://it.wikipedia.org/wiki?curid=1215384", "title": "Federico I del Palatinato", "text": "Biografia.\nEra figlio di Ludovico III del Palatinato e della di lui seconda moglie, Matilde di Savoia. I suoi nonni materni erano Amedeo di Savoia-Acaia, principe di Acaia, e Caterina di Ginevra. \nResse il Palatinato alla morte del fratello Ludovico IV, come custode del nipote Filippo, contro il volere di Federico III d'Asburgo, che si alle\u00f2 con Ludovico IX di Baviera.\nFederico I combatt\u00e9 anche contro Alberto III di Brandeburgo e Dieter di Isenburg, contro l'arcivescovo di Magonza, ed estese i propri territori. Con la battaglia di Seckenheim (1462), durante la guerra di Magonza (1461-1463) cattur\u00f2 i propri antagonisti, Giorgio di Metz, Carlo I, margravio di Baden-Baden e Ulrico V di W\u00fcrttemberg.\nMatrimonio e discendenza.\nNel 1471 (o nel 1472), Federico spos\u00f2 Clara Tott, sua amante da lungo tempo. Ella era una donna comune e come tale il matrimonio venne considerato morganatico. Da questo matrimonio nacque un figlio:"}
{"id": "1215389", "revid": "327773", "url": "https://it.wikipedia.org/wiki?curid=1215389", "title": "Grundarfj\u00f6r\u00f0ur", "text": "Grundarfj\u00f6r\u00f0ur \u00e8 un comune islandese situato nell'omonimo fiordo della regione di Vesturland, nel settore nord-occidentale dell'Islanda. La vicina montagna Kirkjufell forma una piccola penisola."}
{"id": "1215390", "revid": "190427", "url": "https://it.wikipedia.org/wiki?curid=1215390", "title": "NGC 2359", "text": "NGC 2359 (nota anche come Nebulosa Elmetto di Thor e Gum 4) \u00e8 una nebulosa a emissione situata nella costellazione del Cane Maggiore.\nReperire la sua esatta posizione in cielo non \u00e8 affatto semplice; l'unico modo meno difficile \u00e8 seguire l'allineamento tra le stelle \u03b9 e \u03b3 Canis Majoris e poi, proseguendo di circa due volte la loro distanza, deviare la direzione di circa 10\u00b0 verso est. Al di fuori della portata di qualunque binocolo, \u00e8 invece visibile attraverso Telescopi di aperture di almeno 120mm di diametro, nei quali si presenta come una macchietta a forma di lettera \"Q\". In fotografia appare invece un oggetto meraviglioso. Al centro della nebulosa si trova una caldissima stella di Wolf-Rayet, che la illumina, eccitandone l'idrogeno e ionizzandolo; questa stella \u00e8 catalogata come WR\u00a07, o HD\u00a056925, e possiede una magnitudine pari a 10,40, e sarebbe la principale responsabile della formazione della nebulosa, composta dal gas espulso dalla stella stessa.\nAltre ipotesi per spiegare i getti a forma di arco osservati nella nube comprendono quella secondo cui la stella centrale circa 7 milioni di anni fa sia stata una supergigante rossa, il cui moto proprio in direzione est ha causato un'onda d'urto allo scontro fra il forte vento stellare e il mezzo interstellare circostante, molto denso a causa della presenza di una nube molecolare, causando la struttura visibile; altre ipotesi ancora menzionano altre stelle come responsabili della struttura arcuata della nebulosa."}
{"id": "1215393", "revid": "287204", "url": "https://it.wikipedia.org/wiki?curid=1215393", "title": "Grundarfjordur", "text": ""}
{"id": "1215394", "revid": "287204", "url": "https://it.wikipedia.org/wiki?curid=1215394", "title": "Herf\u00f8lge Boldklub", "text": "LHerf\u00f8lge Boldklub \u00e8 una squadra di calcio di Herf\u00f8lge, in Danimarca. \nStoria.\nFondata nel 1921, la squadra ha vinto una stagione del campionato danese. La Herf\u00f8lge Stadion, che ospita le partite interne, ha una capienza di 8.500 spettatori. "}
{"id": "1215405", "revid": "767487", "url": "https://it.wikipedia.org/wiki?curid=1215405", "title": "Detroit Cougars", "text": "I Detroit Cougars furono un club calcistico statunitense attivo a Detroit dal 1967 al 1968. Dopo l'esordio nel campionato USA, il club entr\u00f2 nel 1968 a far parte della neonata NASL per poi scomparire l'anno seguente.\nStoria.\nLa franchigia dei Detroit Cougars fece il suo esordio nell'USA - United Soccer Association, uno dei due campionati professionistici antecedenti alla NASL. Il campionato \"USA\" (riconosciuto da USSF e FIFA come torneo di prima divisione nazionale) era formato da squadre straniere chiamate a giocare nelle citt\u00e0 statunitensi a nome dei club locali. Il club che gioc\u00f2 sotto il nome di Detroit Cougars furono i nordirlandesi del .\nL'anno seguente, i Cougars formarono una squadra propria per partecipare alla prima edizione del campionato NASL, non riuscendo neanche stavolta a qualificarsi per i playoff. Al termine della stagione la franchigia fu coinvolta nella crisi economica che colp\u00ec la NASL, non riuscendo a iscriversi al campionato del 1968 e chiudendo definitivamente i battenti."}
{"id": "1215410", "revid": "56620", "url": "https://it.wikipedia.org/wiki?curid=1215410", "title": "Conestabile", "text": ""}
{"id": "1215415", "revid": "16066", "url": "https://it.wikipedia.org/wiki?curid=1215415", "title": "Boston Globe", "text": ""}
{"id": "1215420", "revid": "767487", "url": "https://it.wikipedia.org/wiki?curid=1215420", "title": "La citt\u00e0 delle ossa", "text": "La citt\u00e0 delle ossa \u00e8 un libro di Michael Connelly, uscito nel 2002 con il titolo originale \"City of Bones\".\nIl detective Hieronymus (Harry) Bosch, protagonista di molti dei romanzi dello scrittore californiano Michael Connelly, vive nella caotica e violenta Los Angeles; agente capace ma dal carattere difficile, piccolo orfano, reduce dal Vietnam, un passato di eccessi (fumo e alcol), un matrimonio fallito, una casa semidistrutta da un terremoto, ne fanno un elemento importante per le indagini pi\u00f9 complesse, ma \"scomodo\" per i superiori che subiscono pressioni politiche e d'immagine alle quali l'ormai cinquantenne detective non si \u00e8 mai piegato.\nTrama.\nL'ormai attempato Bosch sembra avere uno scossone positivo dal colpo di fulmine che lo porta ad un rapporto sentimentale con la \"pivellina\" agente Julia Brasher; la donna \u00e8 in realt\u00e0 un'affascinante trentacinquenne con una tardiva vocazione per la polizia dopo una breve carriera da avvocato e una vita avventurosa. \nLe indagini sul ritrovamento di ossa umane semisepolte da circa 20 anni su una delle impervie colline di Hollywood diventano sempre pi\u00f9 drammatiche: dalla identificazione del cadavere (il dodicenne \"skater\" Arthur Delacroix), alla fuga di notizie (che causa un suicidio) fino alla imprevedibile sequenza che vede come sfortunata protagonista (con voglia di protagonismo) proprio la \"pivellina\" Julia.\nLa soluzione del caso sembra a portata di mano, i precedenti e addirittura la confessione del maggior sospettato stanno per far chiudere le indagini, ma Harry sapr\u00e0 ancora una volta intuire la verit\u00e0.\nIl finale non si esaurisce con la soluzione del caso: Harry, a causa di una \"sospetta\" promozione, pensa che sia ora di appendere il distintivo al chiodo.\nPer chi sia stato nel sud della California il libro acquista pi\u00f9 interesse, Connelly ama infatti dilungarsi su aspetti apparentemente secondari in un thriller (i nomi delle strade, i panorami, le sensazioni di vivere al confine -la zona nord dei canyon- di una metropoli tentacolare ed inquinata).\nSi scopre nelle ultime pagine che il ragazzo \u00e8 stato assassinato da un coetaneo disadattato, probabilmente col solo scopo di rubargli lo skate. Questo stesso personaggio, nel finale della storia veniva ucciso durante la sua cattura in uno scontro a fuoco con la polizia."}
{"id": "1215425", "revid": "125811851", "url": "https://it.wikipedia.org/wiki?curid=1215425", "title": "Comuni d'Italia soppressi", "text": " \nQuesta lista riporta l'elenco dei comuni italiani soppressi a causa di accorpamenti, unioni o divisioni, dal 1861 in poi. Vengono considerati solamente i comuni attualmente non autonomi, e non i comuni soppressi ed in seguito ricostituiti.\nFriuli-Venezia Giulia.\nLa lista comprende anche i comuni soppressi per cessione dei territori alla Jugoslavia, ordinati secondo le divisioni provinciali del 1947.\nProvince comprese in territori ceduti.\nProvincia di Pola.\nComuni ceduti nel 1947 all'amministrazione jugoslava della Zona B del Territorio Libero di Trieste\nLombardia.\nAl 2019 si contano circa 1000 comuni soppressi della Lombardia."}
{"id": "1215427", "revid": "767487", "url": "https://it.wikipedia.org/wiki?curid=1215427", "title": "Helgafellssveit", "text": "Helgafellssveit \u00e8 un comune islandese della regione di Vesturland.\nNote.\n "}
{"id": "1215432", "revid": "124466240", "url": "https://it.wikipedia.org/wiki?curid=1215432", "title": "Ludovico IV del Palatinato", "text": "Biografia.\nLudovico IV era figlio di Ludovico III del Palatinato e della sua seconda moglie, Matilde di Savoia.\nDalla morte del padre nel 1436 fino al 1442, govern\u00f2 il Palatinato sotto la guida dello zio, il conte Ottone I del Palatinato-Mosbach. Nel 1444 respinse l'attacco degli Armagnac come capitano dell'esercito imperiale.\nNel 1445 spos\u00f2 Margherita di Savoia, vedova del re Luigi III di Napoli (1403 \u2013 1434), e figlia del duca Amedeo VIII di Savoia, dalla quale ebbe un figlio, Filippo. Quando mor\u00ec nel 1449 a, soli 25 anni, suo fratello Federico eredit\u00f2 il Palatinato. Ludovico venne sepolto nella chiesa del Santo Spirito a Heidelberg."}
{"id": "1215434", "revid": "110157", "url": "https://it.wikipedia.org/wiki?curid=1215434", "title": "Hvalfjar\u00f0arsveit", "text": "Hvalfjar\u00f0arsveit \u00e8 un comune islandese della regione di Vesturland."}
{"id": "1215438", "revid": "287204", "url": "https://it.wikipedia.org/wiki?curid=1215438", "title": "Hvalfjardarsveit", "text": ""}
{"id": "1215441", "revid": "76963", "url": "https://it.wikipedia.org/wiki?curid=1215441", "title": "Richard Karn", "text": "Nel 2002 ha sostituito Louie Anderson nella serie TV \"Family Feud\"; inoltre ha fatto la comparsa nel video musicale della band \"Guided by Voices\".\nKarn spesso si definisce Richard Junior, poich\u00e9 il suo nome parte da \"Richard Dawson\" in Family Feud ha lo stesso nome; nell'autunno del 2006, per\u00f2, \u00e8 stato sostituito da \"John O'Hurley\" nella sitcom \"Family Feud\".\nKarn \u00e8 figlio di Gene e Louise Wilson ed ha una sorella, Sue. Sua madre era pittrice ed \u00e8 morta di cancro nel 1983, mentre suo padre era un imprenditore edile. Karn \u00e8 sposato con Tudi Roche, che \u00e8 comparsa in \"Quell'uragano di pap\u00e0\" come sorella di Jill nel 1985; lui e sua moglie vivono a Los Angeles, California, con il loro figlio Cooper (nato nel 1992). Dopo la laurea all'High School Theodore Roosevelt\" \"a Seattle, Washington, in cui aveva programmato di essere drammaturgo, and\u00f2 all'University of Washington. Ha ricevuto un \"Bachelor of Fine Arts\" dal programma di formazione professionale degli attori; mentre era un membro dell'associazione \"Beta Theta Pi Fraternity\"."}
{"id": "1215444", "revid": "1543377", "url": "https://it.wikipedia.org/wiki?curid=1215444", "title": "NGC 2360", "text": "NGC 2360 (noto anche col nome Ammasso di Caroline o con la sigla C 58) \u00e8 un ricco e famoso ammasso aperto visibile nella costellazione del Cane Maggiore.\nOsservazione.\nIn cielo lo si trova esattamente 3,5\u00b0 ad est della stella , lungo la scia luminosa della Via Lattea; \u00e8 un oggetto di piccole dimensioni, le cui stelle principali sono di decima magnitudine. Attraverso un binocolo 10x50 \u00e8 visibile come una piccola macchia chiara e ben distinta, ma la sua risoluzione in stelle \u00e8 impossibile; appare invece in un telescopio da 80mm come un fitto gruppo di deboli stelline, di forma allungata in senso est-ovest e con una stella bianca di magnitudine 8,9 nell'estrema propaggine orientale. Un telescopio da 200mm di apertura e ingrandimenti sugli 100x lo risolve completamente in decine di stelle.\nLa declinazione moderatamente australe di quest'ammasso favorisce gli osservatori dell'emisfero sud, sebbene si presenti circumpolare solo a partire da latitudini molto elevate; dall'emisfero boreale la sua osservazione risulta penalizzata soltanto dalle regioni situate a elevate latitudini settentrionali ed \u00e8 osservabile da quasi tutte le aree popolate della Terra. Il periodo migliore per la sua osservazione nel cielo serale \u00e8 quello compreso fra dicembre e aprile.\nStoria delle osservazioni.\nNGC 2360 venne individuato per la prima volta da Caroline Herschel nel febbraio del 1785 attraverso un telescopio riflettore da 4,2\u00a0pollici; lo segnal\u00f2 a suo fratello William, che lo descrisse come un bell'ammasso di stelle molto compatto. Il figlio di quest'ultimo, John Herschel, lo riosserv\u00f2 in seguito e lo inser\u00ec poi nel suo General Catalogue of Nebulae and Clusters col numero 1507.\nCaratteristiche.\nNGC 2360 \u00e8 un ammasso molto ricco e concentrato, sebbene non risulti particolarmente esteso o luminoso; si trova alla distanza di 1887\u00a0parsec (6152 anni luce) ed \u00e8 quindi situato sul Braccio di Perseo, in un punto in cui questo inizia a presentare segni di disgregazione a causa della sua terminazione.\nSi tratta di un ammasso di et\u00e0 intermedia, simile alle Iadi e al Presepe, formatosi probabilmente circa 560 milioni di anni fa, anche se non mancano stime di un'et\u00e0 maggiore, fino a 2,2 miliardi di anni; contiene una quindicina di giganti rosse evolute, fra le quali una risulta essere variabile. La sua stella pi\u00f9 luminosa possiede una magnitudine pari a 10,4, mentre le componenti pi\u00f9 deboli, in massima parte stelle di classe spettrale G e K, arrivano alla magnitudine 17."}
{"id": "1215452", "revid": "767487", "url": "https://it.wikipedia.org/wiki?curid=1215452", "title": "Skorradalur", "text": "Skorradalur (is. Skorradalshreppur) \u00e8 un comune islandese della regione di Vesturland."}
{"id": "1215454", "revid": "991694", "url": "https://it.wikipedia.org/wiki?curid=1215454", "title": "Waldhof Mannheim", "text": ""}
{"id": "1215459", "revid": "75775", "url": "https://it.wikipedia.org/wiki?curid=1215459", "title": "Alto elfo", "text": ""}
{"id": "1215462", "revid": "1754055", "url": "https://it.wikipedia.org/wiki?curid=1215462", "title": "Fiume d'autunno", "text": "Fiume d'autunno \u00e8 un dipinto a olio su cartone (20\u00d730,5\u00a0cm) realizzato nei primi del Novecento dal pittore Vasily Kandinsky. \u00c8 conservato nel Museo di Stato Russo di San Pietroburgo."}
{"id": "1215466", "revid": "1391549", "url": "https://it.wikipedia.org/wiki?curid=1215466", "title": "Sn\u00e6fellsb\u00e6r", "text": "Sn\u00e6fellsb\u00e6r \u00e8 un comune islandese della regione di Vesturland."}
{"id": "1215468", "revid": "287204", "url": "https://it.wikipedia.org/wiki?curid=1215468", "title": "Snaefellsbaer", "text": ""}
{"id": "1215474", "revid": "125593601", "url": "https://it.wikipedia.org/wiki?curid=1215474", "title": "Il cavaliere azzurro (Kandinskij)", "text": "Il cavaliere azzurro (in tedesco: \"Der Blaue Reiter\") \u00e8 un dipinto a olio su tela (55\u00d760 cm) realizzato nel 1903 dal pittore Vasilij Kandinskij. Fa parte di una collezione privata di Zurigo.\nL'opera rappresenta un cavaliere che, vestito d'azzurro e in groppa al suo cavallo bianco, cavalca velocemente su di una collina verde-oro. Tale collina \u00e8 delimitata da una delicata linea curva che declina procedendo da destra verso sinistra e su di essa si stagliano degli alberi con le foglie ingiallite, chiaro segno del fatto che ci troviamo nella piena stagione autunnale.\nLa tecnica utilizzata da Kandinskij \u00e8 ancora molto vicina all'Impressionismo.\nKandinskij trasse ispirazione per questo quadro dalle leggende e fiabe del medioevo tedesco e della tradizione popolare russa, per le quali aveva maturato un grande interesse.In particolare l'artista era affascinato proprio dalla figura dei cavalieri che per combattere il male affrontavano le prove pi\u00f9 ardue e i pericoli pi\u00f9 spaventosi: essi sono quindi il simbolo della lotta fra bene e male, della battaglia dello spirito contro il materialismo. Il titolo di questo dipinto venne riutilizzato da Kandinskij e Franz Marc come nome del gruppo da loro fondato: \"Der Blaue Reiter\"."}
{"id": "1215476", "revid": "1543377", "url": "https://it.wikipedia.org/wiki?curid=1215476", "title": "Vecchia citt\u00e0 II", "text": "Vecchia citt\u00e0 II \u00e8 un dipinto a olio su tela di 52\u00d778,5 cm realizzato nel 1902 dal pittore Vasily Kandinsky. \u00c8 conservato nel Centre Pompidou di Parigi.\nQuesto dipinto fa parte del periodo impressionista del pittore.\nCollegamenti esterni.\nCentre Georges Pompidou \u2013 Sito ufficiale"}
{"id": "1215477", "revid": "124465043", "url": "https://it.wikipedia.org/wiki?curid=1215477", "title": "Filippo Guglielmo del Palatinato", "text": "Era figlio di Volfango Guglielmo del Palatinato-Neuburg e di Maddalena di Baviera.\nBiografia.\nNel 1685, con la morte del cugino protestante, l'elettore palatino Carlo II del Palatinato, eredit\u00f2 il Palatinato, tornando alle riforme di Ottone Enrico del Palatinato, che scacciarono i protestanti dai territori cattolici. Le continue proteste di Elisabetta Carlotta del Palatinato, cognata di Luigi XIV di Francia, furono il pretesto per la Francia di invadere il Palatinato nel 1688, scatenando la guerra dei Nove anni.\nFilippo Guglielmo contrasse due matrimoni: in prime nozze spos\u00f2 Anna Caterina Vasa, figlia del re Sigismondo III Vasa di Polonia che per\u00f2 gli diede un figlio nato e morto il 18 luglio 1645.\nNel 1653 si rispos\u00f2 con Elisabetta Amalia d'Assia-Darmstadt, figlia di Giorgio II d'Assia-Darmstadt, che gli diede ben 17 figli, inclusi i due successivi elettori palatini, Giovanni Guglielmo e Carlo III Filippo.\nDiscendenza.\nFilippo Guglielmo ed Elisabetta Amalia ebbero:"}
{"id": "1215481", "revid": "146644", "url": "https://it.wikipedia.org/wiki?curid=1215481", "title": "Dallmann-Labor", "text": ""}
{"id": "1215483", "revid": "146644", "url": "https://it.wikipedia.org/wiki?curid=1215483", "title": "Base Dallmann", "text": ""}
{"id": "1215484", "revid": "1714743", "url": "https://it.wikipedia.org/wiki?curid=1215484", "title": "Carlo II del Palatinato", "text": "Era figlio di Carlo I Luigi del Palatinato e di Carlotta d'Assia-Kassel.\nBiografia.\nNel 1671, grazie anche all'intervento della zia Sofia, spos\u00f2 Guglielmina Ernestina, figlia di Federico III di Danimarca. Dal loro matrimonio non nacquero figli.\nAlla sua morte il Palatinato pass\u00f2 al ramo cattolico della famiglia, i Wittelsbach-Neuburg. Tale successione, per\u00f2, non fu senza conseguenze. Infatti Luigi XIV di Francia, cognato di Elisabetta Carlotta, sorella di Carlo II, rivendic\u00f2 il Palatinato per la cognata. Questo port\u00f2 all'invasione, nel 1688, da parte dell'esercito francese del Palatinato. Inizi\u00f2 cos\u00ec la Guerra della Grande Alleanza."}
{"id": "1215485", "revid": "146644", "url": "https://it.wikipedia.org/wiki?curid=1215485", "title": "Dallmann Base", "text": ""}
{"id": "1215486", "revid": "146644", "url": "https://it.wikipedia.org/wiki?curid=1215486", "title": "Dallmann base", "text": ""}
{"id": "1215488", "revid": "6923", "url": "https://it.wikipedia.org/wiki?curid=1215488", "title": "Duomo di Bolzano", "text": "Il duomo di Bolzano, anche chiesa di Santa Maria Assunta (in tedesco Dom Maria Himmelfahrt, Bozner Dom o anche Propsteipfarrkirche Bozen), \u00e8 il luogo di culto principale della citt\u00e0 di Bolzano e concattedrale della diocesi di Bolzano-Bressanone.\nStoria.\nNell'autunno dell'anno 1948, con il restauro del duomo di Bolzano gravemente danneggiato dai bombardamenti alleati del 1944, si rinvennero sotto la sua pavimentazione le fondamenta d'altre tre chiese, che datavano dal IV secolo d.C. al XII secolo e si rinvenne una lapide con iscrizione d'et\u00e0 romana.\nLa basilica paleocristiana: IV secolo.\nLe fondamenta della chiesa pi\u00f9 antica risalgono al IV secolo e probabilmente era consacrata a San Vigilio, poich\u00e9 molte chiese paleocristiane dei dintorni erano consacrate a lui. L'edificio aveva una pianta rettangolare, era lungo 38 metri e largo 14 ed era diviso in tre ambienti grazie a muri divisori. I muri laterali della chiesa erano provvisti di 8 contrafforti.\nLa basilica era stata edificata secondo la tipologia costruttiva orientale, diffusa nella zona del Noricum, provincia romana corrispondente all'incirca all'attuale Austria, e nella zona di Aquileia, a cui la basilica in questione faceva riferimento. La basilica aveva nella parte occidentale un \"atrium\", dove forse era collocata un'acquasantiera, e aveva un banco presbiteriale. Esso era una costruzione circolare posta nell'area dell'altare dove potevano prendere posto i sacerdoti. Vicino alla basilica sorgeva un piccolo sepolcreto, testimoniato dalla lapide di \"Secundus Regontius\", risalente al III secolo d.C. Costui \u00e8 il primo abitante di Bolzano di cui si conosce il nome. In seguito, verso il VI-VII secolo, la chiesa venne ristrutturata, come \u00e8 testimoniato dal riempimento della pareti lasciate vuote dai contrafforti.\nLa chiesa altomedievale: VIII secolo.\nScavando sotto la pavimentazione si scopr\u00ec un muro leggermente pi\u00f9 lungo che risaliva all'et\u00e0 carolingia. Di quest'epoca non si rinvenne solo il muro, ma anche cinque frammenti di pittura parietale, raffiguranti visi volti alla preghiera. Questo ritrovamento ci fa intuire che dopo le invasioni barbariche la nuova popolazione bolzanina, che in parte si era insediata sul Virgolo/\"Virgl\", sede di un conte baiuvaro gi\u00e0 nel 679 (come testimoniato da Paolo Diacono), si insedi\u00f2 stabilmente nella conca costituendo cos\u00ec un piccolo villaggio preurbano attorno al ponte sul fiume Isarco/\"Eisack\".\nLa prima chiesa medievale: XI-XII secolo.\nSi rinvennero le fondamenta di una chiesa medievale, con una pianta assai particolare: infatti, questa chiesa aveva solo una fila di colonne, cosicch\u00e9 possedeva due navate asimmetriche. Questa costruzione aveva una poderosa torre che dai muri di grande spessore, forse per proteggerla dalle frequenti e violente inondazioni dell'Isarco. La chiesa era in stile romanico e la facciata \u00e8 ancora visibile: infatti, se si osserva, si nota che ai lati del rosone gotico vi sono due finestre con arco a tutto sesto, tipiche dello stile romanico. L'edificio romanico \u00e8 attestato nel 1180, all'interno della cosiddetta \"Bozner Chronik\", ed il suo parroco, un tale \"Rudolfus\", nel 1195 nel contesto di un contratto stipulato tra il convento di Tegernsee e i vescovi di Trento.\nNella cappella dell'abside dell'attuale chiesa, si conserva una statuetta della Madonna che allatta Ges\u00f9 bambino, risalente al XII secolo: secondo la leggenda, un carrettiere di Bolzano, che tornava da Bronzolo, trov\u00f2 questa piccola statua sul bordo di una palude, dove in seguito venne eretta la chiesa, inizialmente dedicata proprio alla \"Madonna della palude\" (\"Maria im Moos - \"le paludi dell'Isarco in quella zona sono da secoli prosciugate).\nLa chiesa tardogotica: XV-XVI secolo d.C..\nLa chiesa medievale sorgeva sui resti della basilica paleocristiana del VI secolo: la struttura gotica fu completata nel 1519 con l'erezione del campanile tardo-gotico di 65 metri, opera dell'architetto Burkhard Engelberg di Augusta e dello svevo Hans Lutz von Schussenried. \nL'edificio \u00e8 una chiesa a sala divisa in tre navate da pilastri quadrati, con coro circondato da deambulatorio e cappella absidale. Presenta volte a crociera nella parte del piedicroce e stellate nella parte absidale. \nRisale allo stesso periodo il pulpito tardogotico in arenaria, scolpito dal menzionato Hans Lutz, parzialmente distrutto nel 1943 dai bombardamenti alleati, e ricostruito nel 1949.\nBisogna poi ricordare che la chiesa dal 1363 ha acquisito funzioni memoriali per gli Asburgo, come documentato nel suo \"Anniversario liturgico\".\n\u00c8 della seconda met\u00e0 del Quattrocento (1453-60) l'urbario e \"liber iurium\" della chiesa parrocchiale, redatto in lingua tedesca dal notaio civico e prevosto Christof Hasler il giovane, conservato sin dal 1871 presso la Biblioteca nazionale e universitaria di Strasburgo in Francia.\nL'altare maggiore \u00e8 stato progettato dal carmelitano scalzo ed architetto Jacopo Antonio Pozzo e realizzato poi dall'architetto veronese Ranghieri.\nIn seguito all'abbondante nevicata dell'inverno 2008 alcune tegole si staccarono dal tetto precipitando nel cortile sottostante; dopo un'accurata ispezione si constat\u00f2 la precaria situazione del tetto in generale e quindi l'assoluta necessit\u00e0 di immediati lavori di ristrutturazione. La somma necessaria per il risanamento del tetto (circa 1 milione di euro) fu raccolta grazie alla generosit\u00e0 di tutti i cittadini cui venne offerta la possibilit\u00e0 di comprare una tegola del Duomo al prezzo di 25 \u20ac; sostanziali donazioni furono fatte anche dalla Provincia di Bolzano e dalla Fondazione Cassa di Risparmio.\nCapitolo collegiale.\nPer volont\u00e0 del principe vescovo Giovanni Michele Spaur nel 1717 fu fondato il capitolo dei clerici (in ted. \"Stiftskapitel\" o \"Kollegiatstift\"), che a partire dal 1723 fu amministrato dal \"prevosto con mitria\", cos\u00ec chiamato in quanto nelle occasioni solenni portava mitria, anello e bastone da abate (il termine tedesco \u00e8 \"infulierter Propst\", ossia prevosto cinto dell'infula). L'ultimo prevosto con mitria fu Josef Kalser, mentre il pi\u00f9 noto canonico bolzanino fu Michael Gamper.\nEpitaffi.\nNella navata sinistra della chiesa \u00e8 conservato l'epitaffio rinascimentale di Wilhelm III von Henneberg-Schleusingen, morto a Salorno nel 1480. La lapide, notevole per espressivit\u00e0 e qualit\u00e0 artistica, fu commissionata allo scultore Erasmus Forster, scolpita a Gardolo presso Trento e posta nel duomo nel 1495-1496.\nNel coro del duomo si trova la lapide tombale di Ranieri Giuseppe d'Asburgo-Lorena, vicer\u00e9 del Regno Lombardo-Veneto, morto a Bolzano nel 1853.\nCampane.\nIl campanile contiene un concerto di 5 campane montate a slancio tirolese in accordo di salve regina a doppia ottava in Do3, fuse in diverse epoche e fusioni pi\u00f9 due campane per le ore e i quarti:\nI: Do3 crescente. Fusa da Chiappani di Trento nel 1845;\nII: Mi3 crescente. Fusa dalla Grassmayr di Innsbruck nel 1968;\nIII: Sol3 crescente. Fusa dalla Grassmayr di Innsbruck nel 1968;\nIV: La3 crescente. Fusa dalla Grassmayr di Innsbruck nel 1968;\nV: Do4 crescente. Fusa da Hans Seelos nel 1506.\nCampane delle ore: 1: Mib4; 2: Sib4\nDal 2010 il duomo dispone di un particolare carillon di campane (\"Glockenspiel\"), opera dell'artista Ivo Radakovich di Egna realizzata dalla nota fonderia Grassmayr di Innsbruck. Dispone di 25 campane in scala cromatica di Fa4 di dimensione medio-piccola che eseguono diverse melodie ogni giorno alle ore 11:00 e alle ore 16:00.\nMuseo del duomo.\nNel 2007 fu allestito, nella prepositura del duomo posta a meridione della chiesa, il Museo del duomo (\"Dommuseum\" o \"Domschatzkammer Bozen\") che mette in mostra i tesori del duomo e offre un percorso storico-didattico sulla storia ecclesiastica della citt\u00e0."}
{"id": "1215489", "revid": "146644", "url": "https://it.wikipedia.org/wiki?curid=1215489", "title": "Dallmann Station", "text": ""}
{"id": "1215490", "revid": "146644", "url": "https://it.wikipedia.org/wiki?curid=1215490", "title": "Dallmann station", "text": ""}
{"id": "1215491", "revid": "287204", "url": "https://it.wikipedia.org/wiki?curid=1215491", "title": "Castello di Vaux-le-Vicomte", "text": "Vaux-le-Vicomte \u00e8 un castello situato a circa 6\u00a0km a est di Melun e a 55\u00a0km a sud-est di Parigi, nel dipartimento francese di Senna e Marna, nella regione dell'\u00cele-de-France.\nFu edificato tra il 1656 e il 1661 per volere di Nicolas Fouquet, sovrintendente alle finanze di Luigi XIV: l'architetto fu Louis Le Vau, mentre degli affreschi e delle decorazioni interne si occup\u00f2 Charles Le Brun con la collaborazione di Pierre Mignard e Pierre Puget, e i giardini furono progettati dal celebre architetto paesaggista Andr\u00e9 Le N\u00f4tre.\nStoria.\nInizio della costruzione.\nNel 1641 il ventiseienne Nicolas Fouquet, allora membro del \"Parlement,\" acquist\u00f2 una tenuta alla confluenza di due piccoli fiumi sulla quale si trovava un modesto castello. La scelta di Fouquet era dettata da ragioni strategiche. Situata a met\u00e0 strada tra le due residenze reali di Vincennes e Fontainebleau, si prestava meglio di ogni altra a divenire il centro direzionale della sua carriera politica. Secondo le intenzioni del nuovo proprietario, si sarebbe dovuta organizzare in due ambienti tra loro complementari ma distinti: un castello e una fattoria.\nQuindici anni dopo Fouquet, divenuto ministro delle finanze di Luigi XIV, avvi\u00f2 la ristrutturazione della sua tenuta e, assicuratosi la collaborazione di tre personalit\u00e0 eccellenti, Le Vau, Le Brun e Le N\u00f4tre, realizz\u00f2 quello che si sarebbe rivelato il pi\u00f9 bel castello con giardino alla francese della sua epoca. La costruzione dell'edificio progred\u00ec rapidamente, ma fu necessario demolire le strutture preesistenti e spianare le colline presenti nell'area. Tra il 1653 ed il 1654 vennero condotti i primi lavori per lo scavo dei canali per il trasporto dell'acqua necessaria al funzionamento delle fontane progettate per il grande parco e per l'irrigazione dei parterres.\nNel 1655, la progettazione del parco poteva dirsi conclusa e nel 1656 l'architetto Daniel Gittard pot\u00e9 cos\u00ec iniziare i lavori alla struttura vera e propria del castello. Il progetto originario prevedeva una facciata con mattoni a vista secondo il gusto dell'epoca, ma fu lo stesso Fouquet a volerne mutare il disegno ricoprendola di pietra bianca di Cr\u00e9il. La struttura venne terminata con il tetto nel 1657 e dall'anno successivo il pittore Le Brun pot\u00e9 iniziare le decorazioni degli ambienti interni.\nInaugurazione del castello e la \"corte\" di Fouquet.\nIl 14 luglio 1659, Fouquet ricevette al castello non ancora terminato la visita del Cardinale Mazzarino, di Luigi XIV, di Filippo suo fratello e della regina madre Anna d'Austria. Il re, con la sua giovane sposa Maria Teresa d'Austria, vi soggiornarono il 10 luglio 1660. Il 12 luglio 1661 vi si ospit\u00f2 una festa in onore della regina d'Inghilterra, Enrichetta Maria di Borbone-Francia. Con tutte queste visite di rilievo, il castello conobbe una breve ma intensa stagione di eventi mondani e culturali; tra i frequentatori abituali vi furono il poeta La Fontaine e il commediografo Moli\u00e8re. Un'opera teatrale di quest'ultimo (\"Les F\u00e2cheux\") fu inscenata durante la sontuosa festa di inaugurazione tenutasi il 17 agosto del 1661 alla presenza di Luigi XIV e rallegrata da una lussuosa cena organizzata da Vatel, seguita da un imponente spettacolo pirotecnico.\nCaduta di Fouquet.\nNel giro di poche settimane (5 settembre) and\u00f2 in scena un altro dramma, la caduta in disgrazia di Fouquet. Rimosso dal suo incarico, venne in seguito arrestato e imprigionato, per volont\u00e0 del sovrano, dal suo successore al ministero delle Finanze, Colbert. La leggenda vuole che le accuse di corruzione che gli erano state mosse per giustificare provvedimenti cos\u00ec duri, fossero causate dall'invidia suscitata dalla magnificenza del castello del suo sottoposto nell'animo di Luigi XIV. In realt\u00e0, la sorte del funzionario era stata decisa ben prima dell'inaugurazione della sua residenza. Ci\u00f2 non toglie che questa versione dei fatti ha giovato alla fama del castello ed \u00e8 tuttora usata per magnificarne la bellezza. Durante le festivit\u00e0 in suo onore al castello, Luigi XIV seppe resistere all'idea di rivelare i propri intenti al proprio peggior nemico, cogliendo nel contempo l'occasione per meditare sull'opera eseguita da Fouquet per la propria residenza, traendone forse spunto per la propria.\nDopo l'arresto di Fouquet, la moglie venne esiliata ed il castello di Vaux-le-Vicomte venne posto sotto sequestro e si procedette alla confisca anche di 120 arazzi, oltre che di tutte le statue e le piante di arancio presenti nell'orangerie. Nello stesso anno, Luigi XIV assegn\u00f2 l'incarico ai tre artisti di ristrutturare il casino di caccia di Versailles per la realizzazione di quella che sar\u00e0 un'autentica reggia, simbolo incontrastato del suo potere.\nDopo i Fouquet.\nA distanza di dieci anni dal sequestro, l'ormai vedova di Fouquet pot\u00e9 ritornare al castello coi propri figli, ma nel 1705 la famiglia Fouquet vendette Vaux-le-Vicomte al generale francese Claude Louis Hector de Villars, la tenuta venne rinominata Vaux-Villars, e poco dopo Luigi XIV eresse Vaux a ducato come riconoscimento per i meriti del proprietario.\nNel 1875, dopo trent'anni di semi-abbandono, la residenza venne venduta ad Alfred Sommier in asta pubblica. Il castello era ormai vuoto, alcune delle strutture esterne erano crollate per l'incuria ed i famosi giardini erano ormai ridotti a terra incolta. I lavori di ristrutturazione vennero condotti sotto la direzione dell'architetto Hippolyte Destailleur, assistito dall'architetto paesaggista Elie Lain\u00e9. Quando Sommier mor\u00ec nel 1908, il castello ed i suoi giardini avevano ormai ripreso la loro parvenza originaria. Suo figlio, Edme Sommier, complet\u00f2 il lavoro. Attualmente, i suoi discendenti continuano a preservare il castello, che rimane una residenza privata di Patrice e Cristina de Vog\u00fc\u00e9, conte e contessa di Vog\u00fc\u00e9, ed \u00e8 amministrato dai loro tre figli Alexandre, Jean-Charles e Ascanio de Vog\u00fc\u00e9.\nRiconosciuto monumento storico nazionale, attualmente \u00e8 aperto al pubblico e visitabile.\nArchitettura.\nIl castello \u00e8 situato a circa 1,5 km dall'asse d'ingresso della propriet\u00e0. Esternamente l'architettura del castello appare perfettamente simmetrica, eppure osservando pi\u00f9 da vicino la pianta si possono notare alcune piccole differenze tra l'ala est e l'ala ovest della struttura. Le due sale al centro, il vestibolo d'entrata a nord ed il salone ovale a sud dovevano essere in origine una loggia aperta che divideva il castello in due sezioni distinte. Le decorazione interne di queste due sale, infatti, rimandano ancora oggi a raffigurazioni per esterno. Tre set di tre archi, quelli che immettono dal fronte sul davanti, tre tra il vestibolo ed il salone e tre che dal salone portano verso il giardino si trovano allineati e permettono al visitatore di arriva di avere una visione d'insieme dell'asse centrale del giardino ancor prima di entrare nel castello.\nGli archi esterni avevano la possibilit\u00e0 di essere chiusi con dei cancelli di ferro e solo successivamente vennero completati con porte vetrate. Dal momento che la loggia aperta originaria doveva dividere la struttura in due met\u00e0, vi sono due scaloni simmetrici su ogni lato al posto di uno scalone unico. Le sale poste nell'ala est sarebbero state utilizzate per accogliere il re, mentre quelle ad ovest erano destinate a Fouquet: questo fatto non deve stupire in quanto nelle case dell'alta aristocrazia del tempo era in uso riservare alcune stanze per il re che frequentemente si recava in visita a questi castelli.\nAltro fatto inusuale per il castello \u00e8 il fatto che le sale principali si trovino tutte quante al piano terreno anzich\u00e9 al primo piano (il tradizionale \"piano nobile\") come era in uso all'epoca, motivazione in parte da ricercare nell'assenza di uno scalone adeguato che permettesse di immettere la corte intera negli ambienti superiori. La presenza di corridoi esterni alle sale principali (in particolare alle camere da letto) garantiva il mantenimento di una certa privacy in un periodo nel quale l'uso dei corridoi nelle residenze era quasi del tutto sconosciuto.\nVaux-le-Vicomte venne originariamente pensato per essere costruito in pietra e mattoni, ma fu lo stesso Fouquet in accordo con Le Vau a optare per l'uso della sola pietra, una decisione probabilmente influenzata dall'uso della pietra fatto da Fran\u00e7ois Mansart nel Castello di Maisons-Laffitte. Le strutture di servizio che fiancheggiano la grande \"avant-cour\" a nord del palazzo, invece, vennero realizzate come di consueto in pietra e mattoni per differenziarle dalla struttura padronale.\nIl castello residenziale \u00e8 eretto sopra una piattaforma circondata da un fossato, raggiungibile unicamente attraverso due ponti, entrambi allineati sull'asse centrale della struttura e posti rispettivamente a nord ed a sud. Il fossato \u00e8 una pittoresca eredit\u00e0 medievale che per\u00f2 qui \u00e8 stata rivisitata in chiave paesaggistica e per isolare la struttura residenziale dal resto del giardino e della propriet\u00e0. Il fossato di Vaux-le-Vicomte venne probabilmente ispirato dal precedente fossato che qui si trovava e che probabilmente aveva il medesimo tracciato.\nIl ponte sul fossato a nord funge da \"avant-cour\" per la particolarit\u00e0 di condurre ad un terrazzamento piuttosto ampio davanti alla facciata che sembra rievocare la \"cour d'honneur\" delle antiche case aristocratiche, per quanto essa non sia in realt\u00e0 fiancheggiata da strutture di servizio che in altri progetti fanno naturalmente assumere ai complessi la tipica struttura a \"U\".\nIl fronte d'entrata al castello \u00e8 di stile tipicamente francese, coi due padiglioni laterali che affiancano l'avancorpo centrale, chiaro riferimento al lavoro svolto da Manstart a Maisons. Le Vau implement\u00f2 per\u00f2 il ruolo dei padiglioni laterali retrocedendo il corpo centrale e creando un effetto chiaroscurale singolare. Gli elementi che compongono il corpo del castello sono enfatizzati dalla presenza di una serie di tetti piramidali mansardati.\nIl fronte verso il giardino \u00e8 considerato di maggior pregio architettonico. L'enorme corpo del salone centrale si protrude verso l'esterno dell'edificio, definendone chiaramente la struttura che penetra all'interno del cortile retrostante. Dal retro \u00e8 chiaramente visibile come il salone centrale risulti coperto da una mastodontica cupola terminante con una lanterna e definito sul fronte da un portico identico a quello visibile nell'H\u00f4tel Tambonneau. L'idea di un salone centrale di forma ovale e chiaramente visibile dall'esterno nelle sue forme, venne sicuramente mutuato da Le Vau dall'architettura dell'Italia dell'epoca che, pur non avendo mai visitato personalmente, ebbe modo di studiare approfonditamente. Esempi del genere si possono notare a Palazzo Barberini a Roma, soluzione di cui gi\u00e0 si era fatto uso al Castello di Raincy.\nI giardini.\nIl castello si eleva su una piattaforma soprelevata nel mezzo di boschi che definiscono il confine tra spazi eguali, ciascuno definito in maniera diversa. Questo effetto si nota maggiormente oggi che i boschi sono cresciuti con le loro piante che nel XVII secolo quando il sito era ancora in gran parte terra coltivata e gli alberi piantati erano ancora giovani. I giardini di Le Notre, ad ogni modo, sin dalla loro realizzazione, divennero la struttura dominante dell'intero complesso, con una estensione di 3 chilometri, con una composizione bilanciata di bacini d'acqua e canali in pietra, fontane, sentieri sterrati e parterre che richiamano apertamente quelli progettati poi dallo stesso Le Notre per la Reggia di Versailles.\nIl sito era naturalmente ben fornito d'acqua con due piccoli fiumi che si incontravano proprio nel parco, le cui acque incanalate andarono a costituire il Grand Canal. Sfruttando la prospettiva, Le Notre impront\u00f2 la visibilit\u00e0 del giardino dalla casa, utilizzando il terreno a proprio vantaggio. Egli pose il canale nella parte pi\u00f9 bassa del complesso, nascondendolo quindi dal principale punto prospettico del complesso. Dopo il canale, i giardini discendono sino a raggiungere la colonna di Ercole eretta nel parco nel XIX secolo.\nL\"anamorphosis abscondita\" dei giardini di Vaux-le-Vicomte.\nLe N\u00f4tre impieg\u00f2 nella progettazione dei giardini di Vaux-le-Vicomte un'illusione ottica chiamata \"anamorphosis abscondita\" (tradotta come \"distorsione nascosta\") di modo da stabilire una prospettiva decelerata. Il cambiamento pi\u00f9 rilevante sono i riflessi negli specchi d'acqua. Essi si trovano vicini rispetto allo spettatore (sul retro del castello) e poi nel punto pi\u00f9 lontano. Questo fatto produce una sorta di particolare prospettiva forzata che induce l'occhio a percepire gli elementi pi\u00f9 vicini di quanto in realt\u00e0 non siano. Il punto preciso da cui si pu\u00f2 godere al meglio di questa prospettiva \u00e8 la cima della scalinata sul retro del castello. L\"anamorphosis abscondita\" non \u00e8 un effetto che si incontra in natura, fatto che rende lo spettacolo dei giardini incredibilmente inusuale per il visitatore, mentre tale effetto non riesce assolutamente ad avere effetto tramite fotografia ed \u00e8 quindi visibile e percepibile unicamente a occhio nudo.\nDalla cima della scalinata esterna si ha come l'impressione che l'intero giardino appaia all'osservatore tutto nel suo complesso contemporaneamente, favorito in questo dalla presenza di viali rettilinei, fontane, statue e composizioni floreali dei parterres che sono tra loro perfettamente simmetrici: questi elementi esemplificano il desiderio barocco di modellare la natura a proprio piacimento, utilizzando la natura per imitare la natura. Il punto centrale del giardino \u00e8 rappresentato da una grande fontana fiancheggiata da grotte con statue e nicchie. Il declivio del grande prato non \u00e8 visibile sino a quando lo spettatore non decida di esplorare il giardino e quindi ha modo di rendersi conto che in realt\u00e0 il giardino \u00e8 molto pi\u00f9 grande di quanto appaia.\nLa fontana centrale, circolare, da lontano appare di forma ovale e, sebbene essa sia in un piano pi\u00f9 ribassato rispetto al resto del giardino, in realt\u00e0 essa appare soprelevata e chiaramente visibile. Secondo Allen Weiss, nel suo \"Mirrors of Infinity\", questo effetto ottico \u00e8 il risultato dell'uso del decimo teorema di Euclide esposto nel suo \"Ottica\", il quale asserisce che \"i punti pi\u00f9 distanti di un piano situati sotto l'occhio appaiono pi\u00f9 elevati\". Al tempo di Fouquet era possibile attraversare il canale in barca, da dove effettivamente si ha invece l'impressione che i giardini siano molto pi\u00f9 allungati di quanto in realt\u00e0 non siano.\nFilm girati a Vaux-le-Vicomte.\nNel castello e nei giardini di Vaux-le-Vicomte sono state effettuate parte delle riprese di numerosi film."}
{"id": "1215492", "revid": "146644", "url": "https://it.wikipedia.org/wiki?curid=1215492", "title": "Dallmann Hut", "text": ""}
{"id": "1215493", "revid": "30232", "url": "https://it.wikipedia.org/wiki?curid=1215493", "title": "Carrozza (ferrovia)", "text": ""}
{"id": "1215495", "revid": "146644", "url": "https://it.wikipedia.org/wiki?curid=1215495", "title": "Dallmann hut", "text": ""}
{"id": "1215496", "revid": "146644", "url": "https://it.wikipedia.org/wiki?curid=1215496", "title": "Stazione Dallmann", "text": ""}
{"id": "1215497", "revid": "146644", "url": "https://it.wikipedia.org/wiki?curid=1215497", "title": "Rifugio Dallmann", "text": ""}
{"id": "1215500", "revid": "163662", "url": "https://it.wikipedia.org/wiki?curid=1215500", "title": "La morte e il taglialegna", "text": "La morte ed il taglialegna \u00e8 un dipinto (77x100 cm) realizzato nel 1859 dal pittore Jean-Fran\u00e7ois Millet. \u00c8 conservato nel Ny Carlsberg Glyptotek di Copenaghen.\nIl tema del quadro \u00e8 ripreso da una nota favola dello scrittore francese del XVII secolo La Fontaine."}
{"id": "1215502", "revid": "367445", "url": "https://it.wikipedia.org/wiki?curid=1215502", "title": "Radio Onde Furlane", "text": "Radio Onde Furlane \u00e8 un'emittente radiofonica comunitaria con sede a Udine costituita il 5 febbraio del 1980.\nLa radio trasmette principalmente in lingua friulana e si occupa di cultura friulana oltre che d'informazione, musica ed intrattenimento. Il direttore responsabile \u00e8 Mauro Missana, curatore anche della programmazione. Carlo Puppo (Carli Pup) \u00e8 il presidente di \"Informazione Friulana\", la cooperativa editrice dell'emittente, Lorenzo Fabbro \u00e8 invece il Vice-presidente.\nRadio Onde Furlane \u00e8 stata fondata negli anni ottanta per promuovere la lingua friulana. Oggi l'emittente trasmette per il settanta per cento del tempo programmi in friulano.\nStoria.\nRadio Onde Furlane nacque dal contesto socio-culturale originatosi a seguito del terremoto che sconvolse il Friuli nel 1976 risvegliando i movimenti autonomisti. Durante il periodo delle tendopoli diversi comitati che si riunivano per le necessit\u00e0 contingenti e future facilitarono l'avvio di una nuova coscienza, colta come un'occasione di rinascita. A seguito di questi stimoli culturali e identitari, negli anni successivi, fra il 1977 e il 1979, si form\u00f2 il Comitato popolare per l'Universit\u00e0 del Friuli che chiese ed ottenne dallo Stato italiano una legge costitutiva per l'Universit\u00e0 di Udine.\nLa fine degli anni Settanta fu, dunque, in Friuli, un periodo denso a livello socio-culturale che port\u00f2 nell'estate del 1979 un gruppo di persone di diverso orientamento politico, formazione culturale e generazionale a discutere del futuro della cultura friulana, di autodeterminazione e di nazionalit\u00e0. Nel giro di pochi mesi scrissero uno statuto che proponeva di \"pubblicare giornali a stampa e radio-telediffusioni, prodotti dai soci, indirizzati alla valorizzazione ed alla diffusione della cultura della comunit\u00e0 friulana\". L'atto costitutivo venne firmato il 2 febbraio 1980 presso un notaio di Udine dando vita alla cooperativa \"Informazione Friulana\". La cooperativa nacque con l'intento principale di creare una radio libera per dare voce alla questione autonomista e per far riconoscere la lingua friulana, assieme alle altre lingue minoritarie, dallo Stato italiano. \nI soci fondatori della cooperativa erano: Sergio Venuti (area cattolica moderata), Silvano Pagani (autonomista), Federico Rossi (insegnante di religione e conduttore radio), Mauro Tosoni (insegnante di lettere e giornalista), Giorgio Cavallo (militante di Democrazia Proletaria), Maurizio Florissi (agente di commercio), Elia Mioni (militante di Democrazia Proletaria), Elio Fedele (giovane studente), Maurizio Staderoli (simpatizzante del Movimento Friuli), Oriella Mion (giovane infermiera) e Roberto Meroi (simpatizzante del Movimento Friuli). La radio vide la sua nascita in un piccolo studio al 63 di piazzale Cella a Udine. Essendo una radio libera i soci fondatori misero una quota per l'acquisto del materiale tecnico.\nOnde Furlane curava spazi autogestiti per i gruppi della societ\u00e0 civile che non ce l'avevano, ma che condividevano dei valori come l'identit\u00e0 linguistica e culturale, l'autonomia, la difesa ecologica dell'ambiente, l'antimilitarismo, la solidariet\u00e0 sociale e la pace. All'interno della fascia radiofonica \"Spazi viert\" (\"Spazio aperto\") si trovavano i giovani che facevano parte del WWF, del Coordinamento antimilitarista e antinucleare, dell'Associazione donatori di organi e tanti altri."}
{"id": "1215503", "revid": "123222288", "url": "https://it.wikipedia.org/wiki?curid=1215503", "title": "Le spigolatrici (Millet)", "text": "Le Spigolatrici (in francese: \"Des glaneuses\") \u00e8 un dipinto ad olio su tela (83,5x111 cm) del pittore francese Jean-Fran\u00e7ois Millet, realizzato nel 1857 e conservato al Mus\u00e9e d'Orsay di Parigi.\nIl dipinto ritrae in primo piano tre donne, curve nei campi, che raccolgono le spighe sfuggite alla mietitura, mentre alle loro spalle la luce del Sole illumina il campo, dove c'\u00e8 una piccola fattoria, sotto un cielo terso.\nStoria del dipinto.\nIl mondo rurale \u00e8 da sempre stato uno dei temi pi\u00f9 amati da Jean-Fran\u00e7ois Millet, pittore impegnato socialmente, che nel 1857 lo traspose su pittura in un'opera intitolata appunto \"Des glaneuses dit aussi Les glaneuses\" ['Alcune spigolatrici' detto anche 'Le spigolatrici']. Il dipinto fu presentato al Salon di Parigi dello stesso anno, dove diede scandalo e suscit\u00f2 l'animosit\u00e0 dell'Ottocento borghese che, essendo ricco, mal gradiva la rappresentazione della povert\u00e0 che era, indirettamente, un atto di accusa nei loro confronti. Ad essere accusate, oltre al contenuto spiccatamente polemico, furono anche l'audacia di Millet, che per raffigurare una scena contadina si serv\u00ec di dimensioni in genere riservate alla pittura storica, e l'aspetto dimesso delle tre spigolatrici, che valse al dipinto lo sprezzante appellativo de \u00able tre grazie dei poveri\u00bb.\nDopo il Salon, Millet vendette l'opera al misero prezzo di tremila franchi (ben al di sotto del costo minimo di quattromila franchi da lui imposto) al signor Binder, di nazionalit\u00e0 inglese. Se, insomma, il quadro inizialmente non fu affatto apprezzato, dopo la morte dell'artista inizi\u00f2 ad acquistare crescente notoriet\u00e0: nel 1889 fu battuto all'asta per la somma di trecentomila franchi, e nel 1914 addirittura divent\u00f2 a simbolo del patriottismo francese, venendo riprodotto in volantini a scopo propagandistico utili per l'arruolamento per la prima guerra mondiale. Altrettanto notevole fu il retaggio dell'opera, che influenz\u00f2 artisti come Pissarro, Renoir, Seurat, e van Gogh.\nDopo esser stato donato al mus\u00e9e du Louvre da Jeanne-Alexandrine Pommery, il dipinto venne trasferito al mus\u00e9e d'Orsay, dove \u00e8 tuttora esposto.\nDescrizione.\n\"Le spigolatrici\", con l'immediatezza di un'istantanea fotografica, raffigura tre contadine chine a terra e con la schiena ricurva intente a raccogliere le spighe di grano disperse nei campi dopo la mietitura; le donne sono poste in modo tale da riprodurre i movimenti imposti dalla spigolatura, ovvero il chinarsi, il raccoglimento delle spighe, ed il rialzarsi. L'occhio indagatore di Millet analizza fino in fondo le tre figure, mettendone a nudo ogni dettaglio: pur nascondendone i visi, infatti, ne mette in rilievo i lineamenti grossolani, le mani arrossate e gonfie per la durezza del lavoro, gli abiti frusti, la pelle ustionata dal sole cocente alle loro spalle. Le spigolatrici, pur essendo indubbiamente di bassa estrazione sociale, non sono per\u00f2 prive di dignit\u00e0: l'opera, infatti, \u00e8 permeata da un respiro epico che si manifesta nel loro gesto immobilizzato e nella loro plastica monumentalit\u00e0.\nLe donne, in questo modo, indicano il simbolo del proletariato rurale, la cui sussistenza era legata proprio a questo tipo di sostegni comunitari, quali l'autorizzazione a spigolare per i campi. Il raccolto poverissimo delle tre contadine ed il loro atteggiamento sottomesso si contrappongono alla moltitudine di fasci e covoni alle loro spalle ed al clima frenetico e festoso che anima l'apposito gruppo di mietitori; in lontananza, isolato dagli altri assembramenti, si scorge anche un uomo a cavallo, che probabilmente sovrintende sia gli operai addetti alla mietitura che le spigolatrici, vigilando affinch\u00e9 quest'ultime svolgano regolarmente il loro lavoro. L'uomo a cavallo \u00e8 anche un emblema delle disparit\u00e0 sociali che intercorrono tra i diversi gruppi di lavoratori, tutti alle dipendenze (pi\u00f9 o meno indirettamente) del proprietario-latifondista di queste terre, del quale egli \u00e8 l'emanazione.\nAl margine dell'opera, in alto a destra, uno stormo di uccelli si libra lontanissimo in cielo, portando avanti quei valori di libert\u00e0 e speranza che sembrano essere contestati alle tre spigolatrici, indissolubilmente legate alla dimensione terrena."}
{"id": "1215504", "revid": "146644", "url": "https://it.wikipedia.org/wiki?curid=1215504", "title": "Dallmann Labor", "text": ""}
{"id": "1215505", "revid": "949200", "url": "https://it.wikipedia.org/wiki?curid=1215505", "title": "Vagliatore", "text": "Il vagliatore \u00e8 un dipinto (101 x 71\u00a0cm) realizzato nel 1848 dal pittore Jean-Fran\u00e7ois Millet. \u00c8 conservato nella National Gallery di Londra.\nIl dipinto raffigura un contadino, ripreso mentre sta separando (appunto, vagliando) il grano dalla pula."}
{"id": "1215512", "revid": "125841622", "url": "https://it.wikipedia.org/wiki?curid=1215512", "title": "Ludovico III del Palatinato", "text": "Biografia.\nEra figlio del re Roberto di Germania e di sua moglie Elisabetta di Norimberga. Divenne membro della Lega di Costanza.\nMatrimoni ed eredi.\nContrasse due matrimoni: in prime nozze spos\u00f2, il 6 luglio 1402, Bianca di Lancaster (1392 \u2013 21 maggio 1409), figlia del re Enrico IV d'Inghilterra e di Maria di Bohun. Da questo matrimonio nacque un figlio che raggiunse l'et\u00e0 adulta:\nAlla morte della prima moglie spos\u00f2, il 30 novembre 1417, Matilde di Savoia, figlia di Amedeo di Savoia-Acaia, principe di Acaia. I figli, nati da questo matrimonio, che raggiunsero l'et\u00e0 adulta furono:"}
{"id": "1215513", "revid": "1862310", "url": "https://it.wikipedia.org/wiki?curid=1215513", "title": "Kohtla", "text": "Kohtla era un comune rurale dell'Estonia nord-orientale, nella contea di Ida-Virumaa. Il centro amministrativo del comune era la localit\u00e0 (in estone \"k\u00fcla\") di J\u00e4rve.\nNel 2017 il comune \u00e8 stato inglobato nel comune di Toila.\nLocalit\u00e0.\nOltre al capoluogo, il comune comprende altre 16 localit\u00e0:\nAmula, J\u00e4rve, Kaasikaia, Kaasikv\u00e4lja, Kabelimetsa, Kohtla, Kukruse, M\u00f5isamaa, Ontika, Paate, Peeri, Roodu, Saka, Serva\u00e4\u00e4re, T\u00e4kumetsa, Valaste, Vitsiku."}
{"id": "1215515", "revid": "1371684", "url": "https://it.wikipedia.org/wiki?curid=1215515", "title": "Primavera (Millet)", "text": "Primavera \u00e8 un dipinto cm 86x111 cm) realizzato tra il 1868 ed il 1876 dal pittore Jean-Fran\u00e7ois Millet. \u00c8 conservato nel Museo d'Orsay di Parigi.\n\u00c8 il primo di un ciclo di dipinti sulle quattro stagioni, commissionati nel 1868 dal collezionista Fr\u00e9d\u00e9ric Hartmann. I quattro dipinti oggi sono conservati in musei differenti:\nLa rappresentazione del paesaggio presenta quella modalit\u00e0 lirica che caratterizzava la pittura dell'artista, influenzata dall'opera di John Constable e soprattutto dell'olandese Jacob van Ruysdael."}
{"id": "1215520", "revid": "300067", "url": "https://it.wikipedia.org/wiki?curid=1215520", "title": "Carlo Andreoli (sportivo)", "text": "Carriera.\nEra tesserato per la SEF Costanza Milano. Il 30 settembre 1917 arriv\u00f2 terzo alle gare nazionali della FISA a Milano nel lancio della pietra.\nCon la societ\u00e0 milanese disput\u00f2 anche delle gare di salto in alto e salto triplo nel 1919. Gi\u00e0 nel 1913 divenne campione italiano di salto in alto (cos\u00ec come nel 1914) e salto in alto da fermo.\nNel 1920 fu scelto come capitano della sezione pallacanestro, che vinse il primo scudetto italiano."}
{"id": "1215522", "revid": "178842", "url": "https://it.wikipedia.org/wiki?curid=1215522", "title": "Sistema integrato", "text": ""}
{"id": "1215526", "revid": "1498232", "url": "https://it.wikipedia.org/wiki?curid=1215526", "title": "Trasporti e infrastrutture di Berlino", "text": "Durante la seconda guerra mondiale, la citt\u00e0 di Berlino \u00e8 stata duramente colpita dai bombardamenti ed \u00e8 stata in seguito ricostruita con una particolare attenzione alla viabilit\u00e0 ed ai trasporti. Le arterie stradali principali sopportano un traffico intenso ma scorrevole.\nAutostrade e strade federali.\nIl territorio della citt\u00e0 \u00e8 attraversato da alcune strade federali (\"Bundesstra\u00dfen\"): B 1, B 2, B 5, B 96, B 96a, B 101, B 109, B 158 e B 179.\nVi sono inoltre numerose tratte di autostrade urbane (\"Stadtautobahnen\"), costruite soprattutto negli anni sessanta e settanta nei settori occidentali della citt\u00e0.\nLa prima autostrada costruita fu la cosiddetta \"AVUS\" (\"Automobil-Verkehrs- und \u00dcbungsstra\u00dfe\"), nel 1921, oggi parte dell'A 115.\nSegu\u00ec nel periodo nazionalsocialista la costruzione della parte meridionale ed orientale del raccordo anulare A 10, a grande distanza dalla citt\u00e0, completato poi negli anni settanta.\nNel secondo dopoguerra, l'aumento del traffico automobilistico sugger\u00ec la costruzione di una rete di autostrade urbane, sancita, nei settori occidentali, dal piano regolatore del 1965 (\"Autogerechte Stadt\", o \"citt\u00e0 adattata all'automobile\"). Nel settore orientale progetti analoghi furono continuamente rimandati per mancanza di risorse economiche.\nDalla fine degli anni settanta la costruzione di nuove tratte fu per\u00f2 bloccata, sulla spinta delle proteste popolari che contestavano l'inserimento urbanistico delle autostrade urbane.\nAttualmente, il sistema delle autostrade urbane berlinesi si compone delle seguenti tratte:\nI progetti futuri prevedono un prolungamento della A 100 (che era originariamente prevista come anello completo) in direzione est, dall'\"Autobahndreieck\" Neuk\u00f6lln alla \"Landsberger Allee\" attraversando i quartieri di Alt-Treptow e Friedrichshain.\nFerrovia.\nLa rete ferroviaria berlinese \u00e8 gestita dalla Deutsche Bahn. Alcune linee minori, di importanza regionale, sono concesse ad altre societ\u00e0.\nIl traffico nazionale ed internazionale, compresi i treni InterCityExpress, EuroCity ed InterCity, si serve quasi esclusivamente delle stazioni Hauptbahnhof, Gesundbrunnen, Ostbahnhof, Spandau e S\u00fcdkreuz, nel contempo importanti nodi anche del traffico regionale.\nAdibite di norma al solo traffico regionale sono le seguenti stazioni:\nLa stazione del Giardino Zoologico, gi\u00e0 stazione centrale di Berlino ovest, \u00e8 stata declassata nel 2006 dopo l'apertura della \"Hauptbahnhof\" (\"stazione centrale\" in tedesco) e \"S\u00fcdkreuz\".\nStoria.\nPrima del 1945 la struttura ferroviaria berlinese era imperniata su 11 stazioni di testa, di cui alcune durate pochi anni per motivi tecnici. I terminal storici furono:\nCon la divisione della citt\u00e0 queste stazioni, che si trovavano nei quartieri occidentali, o presso di essi, furono chiuse.\nIn dettaglio:\nIl traffico interno alla Repubblica Democratica fu deviato sull'Ostbahnhof, percorrendo provvisoriamente la \"Stadtbahn\", e pochi anni dopo il nuovo anello ferroviario esterno (\"Berliner Au\u00dfenring\"), con capolinea alla stazione di Lichtenberg.\nIl traffico di transito (attraverso la DDR) dalla Repubblica Federale alla stazione Zoologischer Garten di Berlino Ovest, rimase invece sulla Stadtbahn.\nGli edifici monumentali delle vecchie stazioni di testa - molti dei quali gi\u00e0 ridotti a ruderi dai bombardamenti della seconda guerra mondiale - furono demoliti fra gli anni cinquanta e sessanta. Fa eccezione lo Hamburger Bahnhof, oggi museo.\nCon la riunificazione, il traffico ferroviario fu nuovamente concentrato sulla Stadtbahn e sull'Ostbahnhof.\nDal 2006 a questo itinerario est-ovest si \u00e8 aggiunto il nuovo tunnel nord-sud (\"Tiergartentunnel\"). Al punto di incrocio, sul sito della vecchia \"Lehrter Bahnhof\", sorge la moderna stazione centrale \"Hauptbahnhof\".\nAeroporti.\nLo scalo principale, oltrech\u00e9 l'unico in attivit\u00e0, della capitale tedesca \u00e8 l'aeroporto di Berlino-Brandeburgo (BER), intitolato a Willy Brandt, inaugurato il 31 ottobre 2020 e situato nell'area del gi\u00e0 esistente scalo di Sch\u00f6nefeld. Il nuovo scalo ha portato alla chiusura dell'aeroporto Tegel, dopo quella gi\u00e0 avvenuta di Tempelhof, la cui posizione, vicina ad aree urbanizzate, si \u00e8 rivelata fonte di numerosi problemi nel corso degli anni.\nA Berlino, oltre allo scalo principale, si contano tre aeroporti:\nPorti e vie d'acqua.\nLa Sprea ed i canali di Berlino sono quasi interamente navigabili anche da navi pesanti. La citt\u00e0 \u00e8 servita da un porto principale, e tre minori:\nTrasporti pubblici urbani.\nLa rete dei trasporti pubblici urbani \u00e8 molto efficiente e capillare. Le linee urbane (esclusa la rete \"S-Bahn\") sono gestite dalla Berliner Verkehrsbetriebe (BVG), mentre le linee suburbane da svariate societ\u00e0. Tutte sono per\u00f2 perfettamente integrate nel consorzio \"Verkehrsverbund Berlin-Brandenburg\" (VBB): tutti i mezzi sono accessibili con lo stesso biglietto e formano una rete coordinata e dagli standard di servizio uniformi.\n\"S-Bahn\".\nLa \"S-Bahn\" (abbreviazione di \"Stadtschnellbahn\", \"ferrovia urbana veloce\") \u00e8 un servizio ferroviario urbano, prevalentemente di superficie, gestito dalla societ\u00e0 omonima (\"S-Bahn Berlin\"), controllata dalla Deutsche Bahn. Anche la \"S-Bahn\" \u00e8 integrata nel consorzio di trasporti \"Verkehrsverbund Berlin-Brandenburg\" (VBB).\nLa rete, che copre tutta la citt\u00e0 e i dintorni, si compone di 15 linee, fra loro sovrapposte nelle tratte centrali, e conta anche una ferrovia circolare, la \"Ringbahn.\"\nLa \"S-Bahn\" viaggia, fra venerd\u00ec e sabato e fra sabato e domenica, senza interruzione notturna. Nelle altre notti \u00e8 necessario servirsi dei mezzi notturni della BVG.\nMetropolitana (\"U-Bahn\").\nLa \"U-Bahn\" (abbreviazione di \"Untergrundbahn\", \"ferrovia sotterranea\") \u00e8 la metropolitana della capitale, gestita dalla BVG. \u00c8 prevalentemente sotterranea, anche se vi sono alcuni tratti in trincea, in superficie o in viadotto.\nLa rete, composta di 9 linee, si estende per 155,9 chilometri e 208 stazioni con maggiore densit\u00e0 nella zona occidentale della citt\u00e0 (la ex Berlino Ovest):\nLa \"U-Bahn\", nelle notti fra venerd\u00ec e sabato e tra sabato e domenica, viaggia tutta la notte. Negli altri giorni \u00e8 sostituita, nelle ore notturne, da linee di autobus, denominate da N1 a N9, che percorrono lo stesso tracciato delle U-Bahn.\nTranvia.\nLa rete tranviaria berlinese, inaugurata nel 1865, un tempo estesa in tutta la citt\u00e0 con una rete di oltre 630\u00a0km nel 1930, serve oggi prevalentemente i quartieri orientali (ex Berlino Est), essendo stata sostituita negli ex settori occidentali da linee della \"U-Bahn\" o d'autobus. Nella parte occidentale finora sono stati costruiti solo alcuni tratti nuovi, in parte sul percorso delle linee chiuse negli anni sessanta o dismesse ancora prima. Esistono progetti per diversi prolungamenti della rete, soprattutto verso i quartieri occidentali, ma la scarsit\u00e0 di risorse economiche ne limita la possibilit\u00e0 di realizzazione.\nAttualmente la rete si compone di 22 linee urbane, gestite dalla BVG. Di queste, nove sono dette \"MetroTram\": sono pi\u00f9 frequenti (minimo ogni 10 minuti nelle ore diurne) e viaggiano 24 ore al giorno.\nLe linee urbane in esercizio sono:\nVi sono poi due linee extraurbane, esercite da due diverse societ\u00e0:\nAutobus.\nLa rete di autobus copre l'intera citt\u00e0 con numerose linee urbane e suburbane. Tutte le linee urbane sono gestite dalla BVG.\nVi sono, analogamente alla rete tramviaria, 17 linee \"MetroBus\", con frequenza minima di 10 minuti e servizio continuato 24 ore al giorno.\nVi sono inoltre 13 linee dette \"BusExpress\" (linee X), generalmente interperiferiche o dirette verso gli aeroporti, che effettuano solo le fermate principali.\nLe linee notturne, da N1 ad N9, sostituiscono le linee della \"U-Bahn\" durante la notte (eccetto nei fine settimana). Le linee N a due cifre (complessivamente 39) servono i quartieri non serviti da altri collegamenti notturni (\"MetroBus\" o \"MetroTram\"), assicurando anche nelle zone periferiche e meno densamente servite un servizio \"porta a porta\".\nCabinovia.\nDal 2017 \u00e8 presente una cabinovia urbana (\"Seilbahn\"), la funivia IGA G\u00e4rten der Welt, che attraversa il parco Erholungspark Marzahn, nella parte orientale della citt\u00e0, collegando i due quartieri di Marzahn e Hellersdorf.\nTraghetti.\nVi sono sei linee di traghetto (\"F\u00e4hre\"), che attraversano i fiumi e i laghi berlinesi nelle zone pi\u00f9 periferiche, dove non vi sono ponti:\nPiste ciclabili.\nSulle strade principali, una parte del marciapiede, su entrambi i lati, \u00e8 spesso adibita a pista ciclabile. Si possono distinguere dal resto per la diversa pavimentazione, spesso di colore rosso scuro, senza altre segnalazioni.\nLe biciclette sono molto diffuse in tutta la citt\u00e0 e possono essere affittate ovunque. Ci sono parcheggi per le bici in tutte le stazioni ed \u00e8 possibile portarsi la bici sulle reti \"S-Bahn\" e \"U-Bahn\", anche se si rende necessario scendere o salire le scale della stazione."}
{"id": "1215527", "revid": "268377", "url": "https://it.wikipedia.org/wiki?curid=1215527", "title": "Board Support Package", "text": "Nei sistemi integrati, il Board Support Package (BSP) \u00e8 il codice di supporto di una specifica implementazione per una data scheda che sia conforme al dato sistema operativo. \u00c8 comunemente costruito con un bootloader che contiene il minimo supporto periferiche per caricare il sistema operativo e device driver per tutte le periferiche della scheda.\nAlcuni fornitori forniscono anche un file system root, un toolchain per consentire ai programmi di girare nei sistemi integrati (quali potrebbero essere parte dell'architettura del support package), e configuratori per le periferiche (mentre girano).\nStoria.\nQuesto termine \u00e8 stato in uso fin dal 1988. La sua origine \u00e8 comunemente attribuita a Wind River System per il suo sistema operativo integrato VxWorks, ma adesso \u00e8 largamente utilizzato nell'industria. Per esempio, QNX Software System distribuisce BSP, cos\u00ec fa la Microsoft (per il suo sistema operativo Windows CE).\nEsempi.\nIl board support package di Wind River per l'Integratore ARM scheda 920T contiene, fra le altre cose, i seguenti elementi:"}
{"id": "1215528", "revid": "459930", "url": "https://it.wikipedia.org/wiki?curid=1215528", "title": "Pietro Valsecchi", "text": "Biografia.\nPietro Valsecchi \u00e8 nato a Crema nel 1953. Appassionato fin da ragazzo di teatro e cinema, nel 1991 fonda con Camilla Nesbitt la Taodue Film, di cui \u00e8 oggi amministratore delegato. Suoi titoli come \"Distretto di Polizia\", \"R.I.S. - Delitti imperfetti\", \"Uno bianca\", \"Ultimo\", \"Paolo Borsellino\", \"Karol\", \"Nassiriyia - Per non dimenticare\", \"Maria Montessori - Una vita per i bambini\", \"Il capo dei capi\", \"Squadra Antimafia - Palermo oggi\", \"Il tredicesimo apostolo\" e \"Benvenuti a Tavola\".\nOltre alla fiction televisiva, TaoDue produce per il cinema. Fra i molti titoli si rammentano: Un eroe borghese, vincitore nel 1995 di un David di Donatello, i film di Checco Zalone (Cado dalle nubi, Che bella giornata. Sole a catinelle, Quo vado?, Tolo Tolo) e le pellicole de I soliti idioti.\n\u00c8 sposato con la produttrice Camilla Nesbitt e ha due figli, Virginia e Filippo."}
{"id": "1215531", "revid": "161273", "url": "https://it.wikipedia.org/wiki?curid=1215531", "title": "NGC 2362", "text": "NGC 2362 (noto anche come C 64 o col soprannome Ammasso di Tau Canis Majoris) \u00e8 un giovane e brillante ammasso aperto visibile nella costellazione del Cane Maggiore. L'ammasso \u00e8 dominato da , una stella multipla la cui componente principale \u00e8 una supergigante blu 50 volte pi\u00f9 massiccia del Sole. Per questo motivo l'ammasso viene talvolta chiamato, in inglese, \"Tau Canis Majoris Cluster\". L'ammasso, che ha un'et\u00e0 di circa 4-5 milioni di anni, contiene una fisica superiore a 500 masse solari. \nOsservazione.\nSi individua circa 2,5\u00b0 a nordest della brillante stella Wezen (), in direzione di un campo stellare molto ricco di stelle visibili anche a occhio nudo. \u00c8 un oggetto fortemente compatto, al cui centro spicca , una stella multipla di magnitudine complessiva 4,39; l'osservazione dell'ammasso risulta difficile a causa della grande luminosit\u00e0 di questa stella e per il fatto che le altre componenti, se si eccettua una stella di settima, hanno tutte magnitudine a partire dalla decima. Un telescopio da 100mm \u00e8 in grado sia di risolverlo completamente, sia di scindere le componenti di . A nord si estende una grande e stretta nebulosit\u00e0 diffusa, visibile solo nelle foto a lunga esposizione, dell'estensione di 4-5 gradi quadrati.\nLa declinazione moderatamente australe di quest'ammasso favorisce gli osservatori dell'emisfero sud, sebbene si presenti circumpolare solo a partire da latitudini molto elevate; dall'emisfero boreale la sua osservazione risulta penalizzata soltanto dalle regioni situate a elevate latitudini settentrionali ed \u00e8 osservabile da quasi tutte le aree popolate della Terra. Il periodo migliore per la sua osservazione nel cielo serale \u00e8 quello compreso fra dicembre e aprile.\nStoria delle osservazioni.\nQuest'oggetto venne notato presumibilmente da Giovanni Battista Hodierna nel corso del XVII secolo, forse prima del 1654; William Herschel lo riscopr\u00ec oltre un secolo dopo, nel marzo del 1785, descrivendolo come un bell'ammasso piuttosto ricco e formato da stelle molto luminose. Suo figlio John Herschel lo riosserv\u00f2 in seguito e lo inser\u00ec poi nel suo General Catalogue of Nebulae and Clusters col numero 1513.\nCaratteristiche.\nNGC 2362 \u00e8 un ammasso molto ricco e fortemente concentrato, oltre che piuttosto brillante; si trova alla distanza di 1389\u00a0parsec (4530 anni luce) ed \u00e8 situato sul Braccio di Orione, in una sua diramazione probabilmente diretta verso l'esterno. La regione in cui si trova \u00e8 molto ricca di gas ionizzati e di stelle giovani e brillanti.\nQuest'ammasso si \u00e8 generato da una gigantesca nube molecolare, i cui resti sono visibili in particolare ad est dell'ammasso e vanno a costituire la regione H II Sh2-310; il vento stellare delle stelle massicce dell'ammasso ha causato una sorta di cavit\u00e0 al centro della nube originaria del diametro di circa 30', spazzando via il gas residuo e accumulandolo sui bordi di questa bolla in espansione. NGC\u00a02362 \u00e8 dominato dalla supergigante blu , ben visibile anche ad occhio nudo, e ha un diametro di appena 3\u00a0parsec; gran parte delle sue componenti presenta un disco protoplanetario, in particolare quelle di piccola massa. L'et\u00e0 media delle componenti dell'ammasso si aggira sui 5 milioni di anni; le stelle T Tauri in esso contenute avrebbero un'et\u00e0 stimata sui 1,8 milioni di anni, o, a seconda dei modelli, fino a 5 milioni di anni."}
{"id": "1215532", "revid": "25624", "url": "https://it.wikipedia.org/wiki?curid=1215532", "title": "Trasporti e infrastrutture di berlino", "text": ""}
{"id": "1215536", "revid": "22356", "url": "https://it.wikipedia.org/wiki?curid=1215536", "title": "Plesiadapiformi", "text": ""}
{"id": "1215541", "revid": "1318658", "url": "https://it.wikipedia.org/wiki?curid=1215541", "title": "Comfort ambientale", "text": "Si definisce comfort ambientale quella particolare condizione di benessere determinata, in funzione delle percezioni sensoriali di un individuo inserito in un ambiente, da temperatura, umidit\u00e0 dell'aria e livello di rumorosit\u00e0 e luminosit\u00e0 rilevati all'interno dell'ambiente. Da tale definizione si ha una distinzione tra \"benessere termo-igrometrico\", \"benessere acustico\" e \"benessere luminoso\".\nIl comfort ambientale si identifica con il benessere psicofisico delle persone che vivono un ambiente (casa, ufficio) ed \u00e8 una sensazione dipendente da determinate condizioni ambientali che sono in gran parte pianificabili e quindi rientranti nella responsabilit\u00e0 del progettista, ad esempio nelle fasi di progettazione, realizzazione e gestione di un green building.\nIl benessere termo - igrometrico.\nIl \"benessere termoigrometrico\" o \"thermal comfort\" \u00e8 definito dall'American Society of Heating Ventilation and Air-conditioning Engineers (ASHRAE) come \"quel particolare stato della mente che esprime soddisfazione con l'ambiente circostante.\"\nGli studi-esperimenti condotti dal danese P. Ole Fanger hanno messo in evidenza come in edifici residenziali con scadenti condizioni di comfort termoigrometrico il rischio di malattie polmonari, soprattutto nei bambini, \u00e8 molto alto. Gli studi condotti su edifici per uffici dimostrano che il discomfort termoigrometrico crea un decisivo abbattimento del grado di attenzione e il conseguente rendimento.\nSecondo gli studi e le teorie di Fanger il benessere termoigrometrico in un edificio si raggiunge a seconda delle relazioni che si instaurano tra le \"variabili soggettive\" e le \"variabili ambientali\".\nPi\u00f9 recenti studi sul comfort negli edifici mettono in evidenza che oltre alle suddette variabili la sensazione di comfort \u00e8 strettamente connessa ad aspetti psicologici, culturali e sociali dell'individuo, \u00e8 funzione del tempo e della capacit\u00e0 di adattamento dell'individuo rendendo quindi non semplice quantificare lo stato di benessere che dovrebbe almeno tenere conto del sesso, dell'et\u00e0 delle persone e del relativo stato di salute.\nQuest'ultima teoria conosciuta come \"Adaptive method\" cio\u00e8 metodo adattivo \u00e8 stata avanzata da studiosi quali G.S. Brager, R.J. de Dear, M.A. Humphreys, J.F. Nicols. \nDiversi studi mostrano anche come in presenza di situazioni di discomfort calano drasticamente le prestazioni nello svolgere compiti impegnativi.\nVariabili soggettive.\nCon riferimento al benessere termoigrometrico, le \"variabili soggettive\" sono relative all'attivit\u00e0 che l'individuo svolge all'interno dell'ambiente e al tipo di vestiario.\n- L\"'attivit\u00e0 metabolica\" di un individuo trasforma l'energia chimica prodotta dall'assunzione del cibo in energia termica. La potenza metabolica viene riferita all'unit\u00e0 di superficie corporea W/m2 e normalmente l'attivit\u00e0 metabolica di un individuo \u00e8 espressa in \"met\". 1 \"met\" corrisponde a 58,2 W/m2. \nI valori \"met\" per diverse attivit\u00e0 fisiche sono indicati nella norma UNI EN ISO 7730\nVariabili ambientali.\nSono le quattro variabili che dipendono dalle condizioni climatiche esterne ed interne all'edificio e che influenzano il benessere termoigrometrico:\nIndici del benessere termoigrometrico.\nSi tratta di indici di livelli di comfort che nascono dalle relazioni tra il funzionamento del corpo umano e la sensazione di benessere termico. La norma UNI EN ISO 7730 ne individua due:\nIl benessere acustico.\nIl \"benessere acustico\" risulta essere quella condizione in cui un soggetto non sia disturbato nella sua attivit\u00e0 dalla presenza di altri suoni e non subisca danni all'apparato uditivo provocati da un'esposizione pi\u00f9 o meno prolungata a fonti di rumore.\nLa difesa dal rumore \u00e8 una esigenza primaria; l'esposizione al rumore, infatti, provoca disturbo psicologico e ostacola lo svolgimento delle normali attivit\u00e0 di un essere umano, riducendone il rendimento e la capacit\u00e0 di concentrazione.\nValutazione del comfort acustico.\nIl criterio di valutazione del comfort acustico fa riferimento al concetto di livello sonoro. Il livello della pressione sonora rappresenta l'incremento in scala logaritmica della pressione dell'aria rispetto ad una situazione di quiete dell'aria stessa. In relazione al tipo di ambiente e all'attivit\u00e0 svolta in tale ambiente viene definito un livello sonoro di normale tollerabilit\u00e0, ovvero una soglia massima di rumore ritenuta accettabile perch\u00e9 non provoca disagio sull'utente. Il superamento di tale soglia porta alla perdita della condizione di benessere.\nNei confronti della rumorosit\u00e0 all'interno degli organismi edilizi la progettazione deve prospettare le soluzioni tecnologiche ed architettoniche capaci di realizzare le condizioni per il benessere acustico degli individui. \nIl rumore.\nIl rumore \u00e8 quella sensazione che l'orecchio trasmette al cervello e che \u00e8 provocata da variazioni di pressione dell'aria sul timpano. Il rumore \u00e8 la somma di pi\u00f9 suoni \u201cpuri\u201d. Ogni rumore \u00e8 caratterizzato da una frequenza e da un'ampiezza. Maggiore \u00e8 l'ampiezza e maggiore risulta l'intensit\u00e0 del rumore percepito. La frequenza invece d\u00e0 luogo a rumori gravi o acuti. Questi ultimi sono i pi\u00f9 disturbanti.\nIl suono si propaga nell'aria, ma anche nei diversi materiali, con velocit\u00e0 diversa.\nDiverse sono le fonti di rumore. Nel caso di un ambiente confinato possiamo distinguere le fonti esterne all'edificio dalle fonti interne.\nLe fonti esterne sono essenzialmente costituite dal traffico veicolare e dalla eventuale presenza, in prossimit\u00e0 dell'edificio, di attivit\u00e0 produttive industriali. Il rumore prodotto da tali fonti si propaga per via aerea e poi penetra all'interno dell'edificio attraverso il suo involucro.\nLe fonti di rumore interne, che possono riguardare specificatamente l'ambiente oggetto di studio o altri ambienti dello stesso edificio, sono gli impianti (ascensori, montacarichi, l'impianto idraulico, ecc.), gli elettrodomestici, le apparecchiature radio-televisive, voci e grida degli occupanti l'edificio. In questo caso la propagazione avviene sia per via aerea sia attraverso le parti solide della costruzione.\nLa trasmissione del rumore.\nLa trasmissione del rumore avviene in genere secondo due distinti meccanismi di propagazione: \nInoltre, per ogni componente edilizio bisogna distinguere tra:\nIsolamento acustico.\nPer definizione l'isolamento acustico \u00e8 pari alla differenza tra i valori medi dei livelli di pressione sonora che si hanno in due ambienti adiacenti, quello sorgente in cui \u00e8 la sorgente del rumore e quello ricevente in cui \u00e8 posizionato il ricevitore. Tale valore non \u00e8 una propriet\u00e0 intrinseca del componente edilizio, la grandezza isolamento acustico dipende infatti: \nIl potere fonoisolante \u00e8 un parametro globale, un requisito prestazionale richiesto al sistema. Il fonoassorbimento, legato al coefficiente di assorbimento acustico, \u00e8 una caratteristica intrinseca del materiale che indica la quantit\u00e0 di potenza sonora, rispetto alla potenza incidente, che non viene restituita all'ambiente sorgente e che quindi viene assorbita dalla parete stessa. Quest'ultimo parametro \u00e8 particolarmente significativo per la progettazione del condizionamento acustico di ambienti di grosse dimensioni. Consiste nel ridurre rumori indesiderati mantenendo un livello della pressione sonora il pi\u00f9 possibile costante nelle varie zone di uno stesso ambiente superando la difficolt\u00e0 di eliminare difetti di riverberazione e concentrazioni acustiche.\nIl benessere luminoso.\nCondizioni di benessere luminoso in un ambiente si ottengono con una giusta quantit\u00e0 di luce, sia di giorno che di notte. Una quantit\u00e0 di luce eccessiva pu\u00f2 stancare eccessivamente l'occhio fino a portare alla sindrome da fatica visiva.\nDi giorno occorre permettere che un'adeguata quantit\u00e0 di luce esterna possa entrare nell'ambiente. \u00c8 quindi opportuno avere un'adeguata superficie finestrata.\nPer la notte e per i giorni non soleggiati, l'ambiente dovr\u00e0 essere dotato di opportuna illuminazione artificiale."}
{"id": "1215542", "revid": "1543377", "url": "https://it.wikipedia.org/wiki?curid=1215542", "title": "Mulini a vento (Kandinskij)", "text": "Mulini a vento \u00e8 un dipinto a Gouache su cartone scuro (34,7\u00d750,3\u00a0cm) realizzato nel 1904 dal pittore Vasily Kandinsky. \u00c8 conservato nel Centre Pompidou di Parigi.\nQuest'opera fu realizzata mentre il pittore si trovava nei Paesi Bassi.\nCollegamenti esterni.\nCentre Georges Pompidou \u2013 Sito Ufficiale"}
{"id": "1215546", "revid": "1272592", "url": "https://it.wikipedia.org/wiki?curid=1215546", "title": "Radio Metr\u00f2", "text": "Radio Metr\u00f2 era un'emittente radiofonica commerciale con sede a Cervignano del Friuli (UD).\nLa radio trasmetteva quasi esclusivamente musica del passato, in particolar modo degli anni '70 e '80, con un occhio anche agli anni '90 e alla recente produzione degli artisti di quegli anni e alle hits attuali dalle sonorit\u00e0 particolarmente retr\u00f2, ma ogni tanto non mancavano brani attuali, nel caso di alcuni rifacimenti questi ultimi sono confrontati con la versione originale nel programma \"Back to the Original\" a cura di Diego Costelli.\nIn vari momenti della giornata si potevano ascoltare delle curiosit\u00e0 in pillole sull'artista che stava per essere trasmesso. I jingle erano realizzati riarrangiando spezzoni di brani famosi adeguandoli al nome dell'emittente, potevano anche essere scaricati gratuitamente dal sito previa registrazione. Altri servizi presenti sul sito dell'emittente erano la visione di titolo e autore del brano in onda e la visione del video del brano in onda.\nLe frequenze coprivano buona parte del Friuli-Venezia Giulia e del Veneto e attraverso lo streaming internet era possibile ascoltare la radio ovunque nel mondo.\nLe trasmissioni sono terminate il 26 novembre 2014 e le frequenze sono state acquisite da RTL 102.5."}
{"id": "1215548", "revid": "125181877", "url": "https://it.wikipedia.org/wiki?curid=1215548", "title": "Ripper Owens", "text": "Biografia.\n\"Owens\" esordisce come cantante dei \"Winters Bane\" e dei \"British Steel\", una tribute band dei Judas Priest, gruppo che ha sempre amato moltissimo fin dai tempi della sua adolescenza.\nIl suo sogno diventa realt\u00e0 quando un suo demo finisce nelle mani di Scott Travis, batterista dei Priest, che lo fa ascoltare ai restanti membri del gruppo (la dinamica del suo ingaggio nei \"Judas\" ha ispirato la trama di un film, Rock Star, in cui il suo ruolo viene interpretato da Mark Wahlberg, doppiato dal cantante Michael Matijevic).\nRimasti affascinati dalla voce di \"Owens\", i fondatori Ian Hill e K.K. Downing lo invitano per un'audizione, dopo la quale viene reclutato come nuovo frontman del gruppo, in sostituzione di Rob Halford. Tuttavia, la sua militanza nei \"Judas Priest\" non viene apprezzato da molti fan, sebbene \"Owens\" sia ritenuto un ottimo cantante. Con il gruppo di Birmingham incide solamente due album in studio (\"Jugulator\" e \"Demolition\") e due dal vivo (\"Meltdown Live\" e \"Live in London\").\nIn un'intervista K. K. Downing dichiara che i Judas Priest commisero un errore ingaggiando \"Owens\" e che avrebbero dovuto invece scegliere Ralf Scheepers dei Gamma Ray, con il quale erano gi\u00e0 in contatto. Tuttavia, \"Owens\" abbandona la band, favorendo il ritorno di \"Halford\", che si ricongiunge ai \"Judas\" nel 2003.\nLa collaborazione con i Judas Priest gli da molta popolarit\u00e0 e viene contattato dagli Iced Earth per sostituire Matthew Barlow, incidendo \"The Glorious Burden\" nel 2004. Successivamente \"Owens\" forma i Beyond Fear con Dennis Hayes (che milita con lui nei \"Winters Bane\") e con loro pubblica l'album omonimo del 2006. Contemporaneamente continua a collaborare con gli \"Iced Earth\" con i quali, nell'estate 2007, pubblica il singolo \"Overture of the Wicked\" ed il consecutivo album \"Framing Armageddon (Something Wicked Part I)\".\nA dicembre dello stesso anno abbandona gli \"Iced\" per il ritorno di Matthew Barlow ed in seguito si unisce ad Yngwie Malmsteen con cui incide due dischi.\nDal 2009 fa parte dei Charred Walls of the Damned, power metal band con cui incide il disco omonimo nel 2010, seguito da \"Cold Winds on Timeless Days\" l'anno successivo, e \"Creatures Watching Over the Dead\" nel 2018.\nNegli ultimi anni \u00e8 stato impegnato nell'attivit\u00e0 live dei Dio Disciples, una band composta da musicisti che in passato hanno collaborato con Ronnie James Dio e che si esibiscono proponendo i pezzi storici del cantante deceduto nel 2010.\nNel 2020 prende parte al lancio della band di \"debutto\" dell'ex chitarrista dei \"Judas Priest\" K.K. Downing: KK'S Priest."}
{"id": "1215551", "revid": "64860", "url": "https://it.wikipedia.org/wiki?curid=1215551", "title": "Tim &quot;Ripper&quot; Owens", "text": ""}
{"id": "1215555", "revid": "76963", "url": "https://it.wikipedia.org/wiki?curid=1215555", "title": "Naomi Foner", "text": "Proveniente da una ricca famiglia ebrea-ashkenazita newyorkese, figlia dei dottori Ruth Silbowitz (1920-1968) e Samuel Achs (1919-2014), nonch\u00e9 nipote dell'avvocatessa Freda Silbowitz Hertz (1915-2013), dopo aver divorziato dal primo marito Eric Foner (docente di storia alla Columbia University) si \u00e8 risposata col regista Stephen Gyllenhaal da cui ha avuto Jake e Maggie, entrambi avviati a una carriera cinematografica molto promettente.\nNel 1988 ha ricevuto un Golden Globe e una nomination all'Oscar per la sceneggiatura di \"Vivere in fuga\" di Sidney Lumet.\nTra gli altri suoi lavori, ricordiamo i film diretti dal marito \"Una donna pericolosa\" (1993) e \"Lontano da Isaiah\" (1995) e \"Parole d'amore\" con Richard Gere e Juliette Binoche (2005).\nNel 2013 esordisce alla regia con il film \"Very Good Girls\", interpretato da Dakota Fanning ed Elizabeth Olsen."}
{"id": "1215557", "revid": "78273", "url": "https://it.wikipedia.org/wiki?curid=1215557", "title": "Bernardino Albizzeschi", "text": ""}
{"id": "1215558", "revid": "125373320", "url": "https://it.wikipedia.org/wiki?curid=1215558", "title": "Da A ad A", "text": "Da A ad A \u00e8 il terzo album da solista del cantante italiano Morgan, pubblicato nel 2007 dalla BMG Ricordi.\nIl sottotitolo del disco \u00e8 \"Teoria delle catastrofi\" e si ispira all'omonima teoria matematica dichiarandola come una delle numerose fonti scientifiche, artistiche e letterarie da cui Morgan ha tratto ispirazione per quest'opera.\nIl disco.\nL'album \u00e8 stato realizzato con la collaborazione di molti artisti esterni, fra cui la band di Morgan Le Sagome, l'ex compagna Asia Argento in \"Liebestod\", i Lombroso (Dario Ciffo, ex Afterhours, ed Agostino Nascimbeni) in \"Tra 5 min.\", la figlia Anna Lou in \"U-Blue\" e l'arpista Cecilia Chailly in \"Una storia d'amore e di vanit\u00e0\". Franco Battiato ha invece mixato il brano \"Amore assurdo\".\nL'album doveva inizialmente essere un doppio cd con 18 tracce dal titolo \"Per Aspera ad Astra\" ed \u00e8, a detta dello stesso artista, un disco incompiuto, di cui sono rimaste 11 canzoni su di un unico disco.\nNella mente di Morgan, chi comprava il primo, si sarebbe dovuto successivamente recare al negozio (esibendo il disco), e avrebbe avuto in omaggio il secondo. L'idea \u00e8 stata per\u00f2 bocciata dalla casa discografica per questioni commerciali.\nTra le canzoni rimaste escluse ci sono, \"Io non so chi sei\", brano contenuto nel singolo di Tra 5 minuti, \"23 roses\" (che sar\u00e0 pubblicata nella raccolta \u00c8 successo a Morgan, del 2008), \"Wicked Mama\" (colonna sonora del film di Asia Argento Ingannevole \u00e8 il cuore pi\u00f9 di ogni cosa, contenuta nell'edizione limitata di iTunes; la versione mix di Tra 5 minuti; \"La notte\" (cover di Salvatore Adamo), \"Il nostro concerto\" (cover di Umberto Bindi), inserita sia nella versione iTunes dell'album, sia nella raccolta del 2008; \"La sera\" (presentata al Festival di Sanremo 2010 ma poi esclusa) e i brani tuttora inediti \"L'anarchico corrotto\" e \"La tua Milano\".\nCuriosit\u00e0.\nNella copertina dell'album \u00e8 presente un ambigramma. Capovolgendo il cd, infatti, la parola Morgan si tramuter\u00e0 nel nome di battesimo dell'artista: Marco.\nTracce.\nTutti i brani sono testo e musica di Marco Castoldi, tranne dove indicato."}
{"id": "1215559", "revid": "47767", "url": "https://it.wikipedia.org/wiki?curid=1215559", "title": "Roberto di Germania", "text": ""}
{"id": "1215563", "revid": "767487", "url": "https://it.wikipedia.org/wiki?curid=1215563", "title": "Tarantolati di Tricarico", "text": "I Tarantolati di Tricarico sono un gruppo di musica popolare lucano.\nStoria.\nIl gruppo viene fondato nel 1975 da Antonio Infantino, iniziando ad esibirsi nel locale romano \"Folk Studio\", diretto da Giancarlo Cesaroni. Nei testi, in dialetto lucano, si trova il cuore della tradizione di Tricarico, i tamburi e l'acquasantiera e il fiasco di vino. Celebrazioni laiche e pagane sotto il ritmo del tamburo, portano avanti la denuncia contro la povert\u00e0 e le ingiustizie quotidiane ai danni del popolo contadino.\nNell'arco della loro carriera, hanno partecipato a festival nazionali ed internazionali come il premio De Andr\u00e8 a Roma, il Rock Against Racism a Bruxelles nel 1978, il Womex tenutosi a Copenaghen e le tappe del Jova Beach Party organizzate a Praia a Mare e Policoro nel 2019. Altre esibizioni si son tenute in Brasile con la scuola di samba di Rio, Uruguay con Beth Carvalho, Russia, Stati Uniti e Romania.\nAlcuni brani dei Tarantolati di Tricarico fanno parte della colonna sonora del film \"Le rose del deserto\" di Mario Monicelli e dello spettacolo multimediale \"Magna Grecia. Il mito delle origini\" di Emir Kusturica. Un inno per Matera capitale europea della cultura 2019 \u00e8 stato composto su testo del poeta materano Roberto Linzalone e presentato all'Expo di Milano nel 2015.\nIl gruppo \u00e8 anche un'associazione culturale, \"I Tarantolati del Gruppo di Tricarico ONLUS\", nata nel 1999."}
{"id": "1215564", "revid": "599013", "url": "https://it.wikipedia.org/wiki?curid=1215564", "title": "An\u00e0basi", "text": ""}
{"id": "1215572", "revid": "144796", "url": "https://it.wikipedia.org/wiki?curid=1215572", "title": "Auguste Regnaud de Saint-Jean d'Ang\u00e9ly", "text": "Nato l'indomani della morte di Robespierre, era figlio di Michel Regnaud de Saint-Jean d'Ang\u00e9ly.\nBiografia.\nPrimo Impero.\nRicevette l'educazione di base alla Prytan\u00e9e national militaire, ed entr\u00f2 nel 1811 all\"'\u00c9cole militaire de Saint-Germain-des-Pr\u00e9s\", che abbandon\u00f2 nel 1812 per unirsi, in qualit\u00e0 di sottotenente, all'8\u00ba Reggimento Ussari in partenza per la campagna di Russia. Si distinse in numerosi scontri, principalmente nella successiva guerra della sesta coalizione, e fu promosso tenente (10 ottobre 1813) e successivamente (4 dicembre) membro della Legion d'onore.\nEssendo stato l'8\u00ba Reggimento Ussari quasi annientato nella battaglia di Lipsia, Regnaud fu assegnato, in qualit\u00e0 di aiutante di campo, al generale Corbineau, lui stesso aiutante di campo dell'Imperatore, e servendo allo Stato Maggiore imperiale partecip\u00f2 al resto della guerra, durante la quale fu promosso al grado di capitano, per via della sua condotta nei combattimenti sotto le mura di Reims. Col medesimo grado serv\u00ec durante il primo anno della Restaurazione nel 1\u00ba Reggimento Ussari.\nAl suo ritorno dall'Isola d'Elba l'Imperatore volle presso di s\u00e9 il giovane capitano come ufficiale d'ordinanza, e lo elev\u00f2 al grado di \"chef d'escadron\" nel giorno della battaglia di Waterloo.\nRestaurazione.\nCongedato con i propri commilitoni, Regnaud d'Ang\u00e9ly lasci\u00f2 l'esercito e la Francia per ricongiungersi al padre Michel, vittima della reazione.\nTorn\u00f2 pi\u00f9 tardi a Parigi, per sollecitare la cancellazione del nome del padre dalle liste di proscrizione, cosa che ottenne dopo sforzi notevoli, ma troppo tardi: il conte Michel Regnaud de Saint-Jean-d'Angely pot\u00e9 ritornare nella capitale solo poco prima di morire.\nRadiato dai quadri dell'esercito, il giovane conte condusse vita ritirata in campagna sino al 1825, quando part\u00ec per la Grecia che combatteva per l'indipendenza contro i turchi, guidati da Ibrahim Pacha.\nRegnauld fu incaricato, di concerto con il colonnello Fabvier, di organizzare un corpo di cavalleria secondo il sistema europeo; ne tenne il comando sino alla fine del 1826; rientrato in Francia, si un\u00ec volontario nel 1828, alla spedizione di Morea del generale Maison.\nDalla Monarchia di Luglio, Regnaud ebbe il riconoscimento del grado, e nominato tenente colonnello del 1\u00ba Reggimento \"Chasseurs \u00e0 cheval\", poi 1\u00ba Reggimento Lancieri, corpo di cui promosso colonnello nel 1832. Nel mese di maggio 1831 aveva gi\u00e0 ricevuto la nomina a ufficiale della Legion d'Onore.\nIn seguito Regnaud de Saint-Jean-d'Angely ricevette il grado di generale di brigata (1841) e quindi di generale di divisione (10 luglio 1848).\nFu quindi rappresentate all'Assemblea legislativa, grand'ufficiale della Legion d'onore, e comandante del corpo di spedizione nel Mediterraneo nel 1849.\nSecondo Impero.\nPrese parte alla guerra di Crimea ma si distinse particolarmente nella campagna d'Italia del 1859, anche se il nome pi\u00f9 famoso \u00e8 quello di Mac Mahon. Alla battaglia di Magenta, per consentire un'audace manovra di Mac Mahon, Regnaud dovette tener testa per pi\u00f9 di un giorno a forze ben superiori; Mac Mahon sopraggiunse con ritardo, in tempo per raccogliere il successo preparatogli da Regnaud. Per i suoi meriti a Magenta ricevette la nomina a Maresciallo di Francia. Nella battaglia di Solferino e San Martino fu al comando della Guardia imperiale di Napoleone III."}
{"id": "1215576", "revid": "1442080", "url": "https://it.wikipedia.org/wiki?curid=1215576", "title": "Enrico Medioli", "text": "Biografia.\nNato a Parma a Palazzo Bocchi, in via Farini, il 17 marzo 1925, figlio di Luigi del fu Emilio e di Ester Cattivelli, Enrico \u00e8 il minore di quattro figli (Anita, 1914-2009, Emilio, 1916-1987, Peppino 1921-2011). Cresce fra Parma e Cortina d'Ampezzo dove, a otto anni, giocando con un ordigno bellico, perde tre dita della mano sinistra. A Parma frequenta il Collegio Maria Luigia da semi-convittore, dove ha insegnanti d'eccezione quali il poeta Attilio Bertolucci e Ninina Giovanardi Alpi, madrelingua inglese e cognata di Attilio, per la lingua straniera. Buono sportivo, qui impara ad montare a cavallo. Le persone a lui legate sono, primo fra tutti, il compagno di una vita Maurizio Chiari, poi l'editore Giulio Bollati, l'amministrativista Franco Bassi, l'avvocato Giuseppe Contino, e i futuri partigiani Ottavio Maria Ricci (cugino di Franco) e Giacomo Ulivi, medaglia d'argento al valor militare.\nNel 1945 si iscrive al Politecnico di Milano, alla Facolt\u00e0 di Architettura, abitando, visti i tempi di ristrettezze, insieme a Maurizio Chiari presso il celebre architetto Gi\u00f2 Ponti e la sua famiglia, in Via Aurelio Saffi, 24. Durante quell'anno, dopo una serie di influenze, scopre di avere, come gi\u00e0 il fratello Emilio, la tubercolosi. Curato prima in casa a Cortina e poi in sanatorio a Davos, si trova a mettere in pratica intensivamente l'inglese e il francese, cosa che gli torner\u00e0 molto utile quando, ormai guarito, si trasferir\u00e0 a vivere a Roma nel 1950. Prima in via Ruggero Bonghi e poi, dal 1957, nella famosa casa di via Angelo Brunetti, inizia a frequentare l'ambiente del cinema traducendo dapprima i dialoghi dei film.\nIn questo periodo incontra gli amici che saranno anche i suoi compagni di lavoro: il commediografo e regista Peppino Patroni Griffi, l'attrice e autrice Franca Valeri e suo marito, il regista Vittorio Caprioli, l'americano Bill Weaver, grande traduttore dall'italiano in inglese, la pittrice Bice Brichetto, Luisa Rota, Laudomia, detta Domietta, Del Drago, il regista Filippo Sanjust e, almeno dal 1952, ultimo e pi\u00f9 importante, il regista Luchino Visconti, conosciuto tramite lo scenografo Mario Chiari. Nel 1953 viene invitato da Suso Cecchi D'Amico a collaborare alla sua prima sceneggiatura, commissionata da Mario Soldati e tratta da un racconto di R. L. Stevenson, \"Il diavolo nella bottiglia\", per un film che non verr\u00e0 mai realizzato.\nSeguono anni di grandi lavori: dopo la revisione dei dialoghi (non accreditati) di \"Guendalina\", all'inizio progetto dell'amico Valerio Zurlini e che viene invece realizzato da Alberto Lattuada, alla sceneggiatura di \"La ragazza con la valigia\", insieme a Peppino Patroni Griffi, cui si deve il titolo, fino alla stesura di parti di \"Lina e il cavaliere\", nonch\u00e9 di canzoni con Fiorenzo Carpi, per Vittorio Caprioli, mentre Franca Valeri si incarica delle proprie. A ci\u00f2 si accompagna il lavoro in teatro per Visconti come assistente alla regia nel \"Don Carlos\" (1958), il \"Duca d'Alba\" (1959),cui segue nel 1960 la regia de \"La sonnambula\" per il Covent Garden di Londra.\nNel 1959 inizia la collaborazione con Visconti per il cinema: da \"Rocco e i suoi fratelli\" (1960) a \"L'innocente\" (1976). Medioli firmer\u00e0 da allora quasi tutti suoi i film: \"Il gattopardo\" (1963), \"Vaghe stelle dell'Orsa\" (1965), \"La caduta degli dei\" (1969), \"Ludwig\" (1973), \"Gruppo di famiglia in un interno\" (1974). Intanto Medioli collabora come sceneggiatore con altri registi: per Vittorio Caprioli \"Scusi facciamo l'amore?\" (1968) con Franca Valeri, Pierre Cl\u00e9menti e Valentina Cortese, e l'antesignano \"Splendori e miserie di Madame Royale\" (1970) con Ugo Tognazzi, cui segue nel 1972, in contemporanea alla stesura di \"Ludwig\", \"La prima notte di quiete\" per Valerio Zurlini, con Alain Delon protagonista e produttore, la giovane Sonia Petrova, Renato Salvatori e Giancarlo Giannini.\nDopo l'acquisto da parte di Maurizio Chiari della villa di Orvieto nel 1978 e la sua ristrutturazione, a partire dagli anni Novanta Enrico e Maurizio vi passano periodi sempre pi\u00f9 lunghi, avendo Enrico la possibilit\u00e0 di dedicarsi alla cura del grande giardino e coltivare la sua passione per la botanica. Qui, a 92 anni, preceduto da Maurizio il 6 marzo 2003, Enrico muore la sera del 21 aprile 2017 per arresto cardiaco. \nEnrico Medioli \u00e8 uno degli sceneggiatori di alcuni dei pi\u00f9 noti capolavori del cinema italiano. Ha firmato sette film di Luchino Visconti e ha lavorato anche con registi come Valerio Zurlini, Sergio Leone, Mauro Bolognini, Alberto Lattuada, Vittorio Caprioli e Liliana Cavani.\nHa vinto il Nastro d'argento nel 1961 per la sceneggiatura di \"Rocco e i suoi fratelli\" e nel 1969 ha ottenuto una candidatura all'Oscar con \"La caduta degli Dei.\" Ha partecipato a note produzioni televisive come \"La Certosa di Parma\" (1982) di Mauro Bolognini, \"I promessi sposi\" (1989) di Salvatore Nocita e \"Cime tempestose\" (2004).\nEnrico Medioli \u00e8 il protagonista del film documentario \"Ritratto di sceneggiatore in un interno\", per la regia di Rocco Talucci presentato in anteprima nazionale il 6 luglio 2013 al Teatro Caio Melisso di Spoleto nel cartellone del 56\u00ba Festival dei 2Mondi di Spoleto. Nel film, vincendo la sua celebre riservatezza, Medioli racconta la sua vita e le sue sceneggiature, attraverso ricordi intelligenti e ironici, dipingendo cos\u00ec il ritratto di quegli anni che hanno rappresentato una grande pagina della storia culturale italiana, ma rifiutandosi di mostrare qualsiasi propria foto prima della fine del montaggio.\nUn profilo critico sulla sua opera, la biografia completa e la filmografia possono leggersi nell'unica monografia ad oggi esistente su di lui: Roberto Mancini, Francesca Medioli (a cura di), \"Il costruttore di immagini. Enrico Medioli sceneggiatore\", Firenze, Aska Edizioni, 2015, con contributi di Roberto Mancini, Francesca Medioli, Rocco Talucci,Michele Guerra, Tinny Andreatta. Molte le testimonianze raccolte dai curatori e proposte nel volume. Tra le altre quelle di Gianluigi Rondi, Irene Bignardi, Giuliano Ferrara, Laurence Schifano, Gaia Servadio, Franca Valeri, Umberto Orsini, Isabella Ducrot, Giorgio Treves, Roberto Levi, Sofia Varoli Piazza, Roberta Mazzoni. Il volume, donato a Medioli per il suo novantesimo compleanno, \u00e8 corredato da una ricca messe di fotografie di famiglia e di amici, nonch\u00e9 da materiale iconografico pertinente, e da alcuni scritti inediti dello stesso."}
{"id": "1215580", "revid": "122925128", "url": "https://it.wikipedia.org/wiki?curid=1215580", "title": "Meno male che adesso non c'\u00e8 Nerone/Parli di preghiere", "text": "Meno male che adesso non c'\u00e8 Nerone/Parli di preghiere \u00e8 il settimo 45 giri di Edoardo Bennato.\nIl disco.\nBennato \u00e8 l'autore dei testi e delle musiche di entrambi i brani.\nIl disco, prodotto da Alessandro Colombini, non ebbe un gran successo di vendite.\nIl singolo \u00e8 molto richiesto dai collezionisti per via del fatto che la canzone sul retro, \"Parli di preghiere\", \u00e8 inedita su LP; inoltre \"Meno male che adesso non c'\u00e8 Nerone\" presenta un mixaggio leggermente diverso dalla versione pubblicata su LP.\nSull'etichetta e sul retro di copertina \u00e8 presente la scritta \u00abQuesti due brani sono tratti dall'LP SMRL 6149 \"Io che non sono l'imperatore\", di prossima pubblicazione\u00bb; probabilmente al momento dell'uscita dell'album (avvenuta tre mesi dopo il singolo) i piani della casa discografica erano cambiati, e \"Parli di preghiere\" non venne inserita nel 33 giri.\n\"Meno male che adesso non c'\u00e8 Nerone\".\n\"Meno male che adesso non c'\u00e8 Nerone\" \u00e8 un brano rock and roll, con in evidenza il pianoforte, suonato da Vince Tempera (unica collaborazione ufficiale del musicista con Bennato) in uno stile molto simile agli standard di Jerry Lee Lewis, stile poi ripreso negli anni da altri suoi colleghi per successivi pezzi del cantautore napoletano. Il testo del brano paragona l'imperatore romano Nerone al potere dei nostri tempi, compiendo alcuni parallelismi (ad esempio i giochi dei gladiatori paragonati alle odierne partite di calcio, con l'obiettivo comune di \u201cdistrarre\u201d il popolo \u00abdalle cose serie\u00bb). L'espressione \"meno male\" \u00e8 dunque apertamente ironica.\nLa canzone fu molto trasmessa nel programma radiofonico \"Alto gradimento\", di Renzo Arbore e Gianni Boncompagni, ed \u00e8 tuttora un classico nella produzione di Bennato, che l'ha eseguita regolarmente nei suoi concerti. Una versione dal vivo ripresa dalla tourn\u00e9e del 1987 \u00e8 stata inclusa lo stesso anno nel doppio \"Edoardo live\", mentre una nuova incisione di studio \u00e8 uscita nel 2000 sull'album \"Sembra ieri\".\n\"Parli di preghiere\".\n\"Parli di preghiere\" \u00e8 una ballata acustica, quasi interamente accompagnata dalla sola chitarra, con l'ingresso, verso il finale, delle percussioni e del mandoloncello con altri plettri; il testo si scaglia contro i poteri occulti di Chiesa e Stato. Scartata da ultimo, come detto, dalla tracklist definitiva di \"Io che non sono l'imperatore\", la canzone \u00e8 rimasta inedita su album fino alla pubblicazione sulla raccolta \"Le origini\" nel 1995."}
{"id": "1215581", "revid": "1745361", "url": "https://it.wikipedia.org/wiki?curid=1215581", "title": "Metacomunicazione", "text": "Per metacomunicazione (dal greco \u03bc\u03b5\u03c4\u1f70, \"meta\" = oltre, e dal latino \"cum\" = con, e \"munire\" = legare, costruire) si intende, in psicologia, una comunicazione di secondo livello, relativa alla comunicazione stessa.\n\u00c8 un concetto introdotto dagli psicologi della scuola di Palo Alto per rendere conto della complessit\u00e0 della comunicazione, della sua dinamica, delle sue disfunzioni e patologie.\nGregory Bateson la definisce come \"l'insieme di tutti gli indici e proposizioni scambiati in relazione alla (a) codifica e (b) relazione tra i comunicatori\".\nMetacomunicare adeguatamente \u00e8 una competenza che si rivela molto spesso utile nel porre rimedio a disagi comunicativi attinenti in particolare alla gestione della relazione interpersonale.\nEsempi.\nUn esempio di comunicazione e metacomunicazione \u00e8 quello in cui un'affermazione verbale (comunicazione verbale) \u00e8 contraddetta da una non verbale (tono della voce o postura del corpo), che \u00e8 metacomunicazione.\nPer esempio, rientra nella comunicazione dire: \u00abti amo tantissimo\u00bb, e rientra nella metacomunicazione dirlo con tono inespressivo e fare distratto. \u00c8 evidente che la metacomunicazione \u00e8 un livello di comunicazione pi\u00f9 significativo della comunicazione, visto che \u00e8 in grado di svuotarne i contenuti, o anche capovolgerli, in quanto cornice di riferimento. Il contrasto tra comunicazione e metacomunicazione pu\u00f2 portare a situazioni patologiche, per esempio se il soggetto ricevente:\nOrigine del concetto.\nSi sostiene in genere che Bateson abbia inventato il termine, ma in realt\u00e0 lui stesso lo attribuisce a Benjamin Lee Whorf. Bateson sugger\u00ec il significato del termine nel 1951, e poi elabor\u00f2 una particolare variazione, nel 1956. Un fatto critico per Bateson era che ogni messaggio poteva avere un elemento metacomunicativo e, in genere, ogni messaggio conteneva informazioni metacomunicative su come interpretare altri messaggi. Non vide alcuna distinzione nel tipo di messaggio, solo una distinzione nella funzione.\nAlcuni segnali metacomunicativi sono non verbali. Il termine \"cinesica\", riferito alla comunicazione del movimento del corpo e talvolta usato da Bateson, fu usato per la prima volta da Ray Birdwhistell, un antropologo che desiderava studiare il modo in cui le persone comunicano attraverso la postura, il gesto, la posizione e il movimento. Parte del lavoro di Birdwhistell riguardava il filmare persone in situazioni sociali e analizzarle per mostrare diversi livelli di comunicazione che non si vedevano chiaramente diversamente. La ricerca di Birdwhistell fu influenzata da Margaret Mead e Gregory Bateson; tutti e tre erano partecipanti alle \"Macy Conferences in Group Processes\" e sia Birdwhistell che Bateson fecero parte di una successiva collaborazione multidisciplinare, \"The Natural History of an Interview\".\nDal 1952 al 1962, Bateson diresse un progetto di ricerca sulla comunicazione. Tale progetto prest\u00f2 particolare attenzione ai paradossi logici tra cui il paradosso di Russell del 1901 e alla teoria di Russell dei tipi, ovvero la soluzione del paradosso. Bateson e i suoi collaboratori aprirono la strada al concetto di meta-comunicazione - qualcosa che significa cose diverse (spesso contraddittorie) a diversi livelli. Si ritiene che la meta-comunicazione sia una caratteristica dei sistemi complessi.\nAree di ricerca.\nMetalinguaggio e logica.\nFrits Staal ha collegato il termine al concetto di metalinguaggio, che si trova nella logica sia nelle tradizioni occidentali che indiane Staal considerava il termine metalinguaggio, o il suo equivalente tedesco o polacco, introdotto nel 1933 dal logico Alfred Tarski, al quale attribuisce il merito di aver reso evidente il suo vero significato.\nLa soluzione di Russell del 1902 al suo paradosso logico deriva in gran parte dal cosiddetto principio del circolo vizioso, secondo il quale nessuna funzione proposizionale pu\u00f2 essere definita prima di specificare l'ambito di applicazione della funzione. In altre parole, prima di poter definire una funzione, \u00e8 necessario innanzitutto specificare esattamente quegli oggetti a cui verr\u00e0 applicata la funzione (il dominio della funzione). Ad esempio, prima di definire che il predicato \"\u00e8 un numero primo\", \u00e8 necessario innanzitutto definire la raccolta di oggetti che potrebbero soddisfare il predicato, vale a dire l'insieme, N, dei numeri naturali. Questa affermazione funziona come una definizione formale della funzione di metacomunicazione nella comunicazione.\nIl contesto come meta-segnalazione sul segnale primario.\nIvan Pavlov aveva appreso che il suono della campana segnalava \"il cibo \u00e8 in arrivo\" nel suo esperimento in cui i cani venivano addestrati a salivare sentendo suonare una campana. Ci\u00f2 era ottenuto suonando una campana appena prima di dare da mangiare ai cani. Dopo aver ripetuto questa procedura per un po' di tempo, i cani salivavano dopo aver sentito il campanello, senza che fosse necessario presentare cibo.\nQualcosa che non viene spesso discusso nel contesto di questo esperimento \u00e8 il fatto che i cani non salivavano se non indossavano un'imbracatura speciale. Quando esposti alla campana che suona senza indossare l'imbracatura, i cani non salivavano. I cani salivavano solo quando sentivano la campana mentre indossavano l'imbracatura. Il suono della campana era una comunicazione diretta di informazioni, ma anche il contesto della comunicazione trasmetteva informazioni.\nTeoria della comunicazione.\nIl concetto di metacomunicazione \u00e8 stato anche collegato alla teoria della comunicazione. Mateus ha suggerito di vedere la metacomunicazione come una ridondanza auto-differenziante. Il concetto qui \"descrive la comunicazione come un processo all'infinito in cui ogni comunicazione suppone sempre pi\u00f9 comunicazione. La metacomunicazione \u00e8 la risposta al livello di relazione della comunicazione ed \u00e8 per questo che postuliamo la metacomunicazione come comunicazione ri-comunicante\".\nAuto-referenzialit\u00e0 nei mass media.\nIn uno studio del 2001, il concetto di metacomunicazione \u00e8 stato usato per discutere di autoreferenzialit\u00e0 nei mass media che coprono la politica, ed \u00e8 stato spiegato come conseguenza della presenza dei rappresentanti delle pubbliche relazioni politiche nei media stessi.\nSupervisione e metacomunicazione.\nIn uno studio del 2013 sulla supervisione nell'istruzione superiore, gli autori hanno raccomandato la metacomunicazione come parte di uno stile di comunicazione trasparente.\nIl metamessaggio.\nNelle opere di Bateson, il metamessaggio viene definito (1972) come un perfezionamento della sua precedente nozione di \"segn[al]i umorali\", dai suoi lavori degli anni '50. Invocando la teoria dei tipi logici di Bertrand Russell, Bateson immaginava una gerarchia potenzialmente infinita di messaggi, metamessaggi, meta-metamessaggi e cos\u00ec via, con ogni metamessaggio che forniva in modo deterministico l'intero contesto per l'interpretazione dei messaggi subordinati. Essendo piuttosto tecnica, la sua definizione \u00e8 stata fraintesa e il metamessaggio \u00e8 stato recepito con lo stesso significato di sottotesto, specialmente nel campo della comunicazione aziendale. Inoltre, la teoria strettamente gerarchica di Bateson \u00e8 stata criticata poich\u00e9 non rifletterebbe alcuni fenomeni di comunicazione del mondo reale, in cui qualsiasi segnale (indipendentemente dal livello) pu\u00f2 essere ingannevole."}
{"id": "1215584", "revid": "125935", "url": "https://it.wikipedia.org/wiki?curid=1215584", "title": "Lazarus Long, l'immortale", "text": "Lazarus Long, l'immortale (titolo originale \"Time Enough for Love\", letteralmente \"abbastanza tempo per l'amore\") \u00e8 un romanzo di fantascienza di Robert Anson Heinlein, pubblicato per la prima volta nel 1973.\n\u00c8 l'opera pi\u00f9 completa e in un certo senso il testamento letterario dell'autore. Esso si colloca alla fine della cronologia del futuro di Heinlein, cominciata fin dagli inizi della sua carriera e poi messa da parte per quasi trent'anni. Le storie pi\u00f9 importanti di questo ciclo della \"storia futura\" (\"Future History\") sono \"I figli di Matusalemme\" e \"Universo\" (\"Orphans of the Sky\", 1963).\nIl monumentale romanzo (il pi\u00f9 lungo scritto da Heinlein) \u00e8 in sostanza la narrazione da parte di Lazarus Long, il capostipite dei Matusalemme, di alcuni avvenimenti della sua lunga vita; alcuni per ampiezza formano dei veri e propri racconti autonomi nel romanzo. Due intermezzi intercalati nella narrazione raccolgono aforismi e motti tratti dai fatti narrati.\n\u00c8 stato candidato ad entrambi i maggiori riconoscimenti della letteratura fantascientifica, il Premio Hugo e il Premio Nebula.\nTrama.\nLazarus Long, il Capostipite, \u00e8 l'ultimo sopravvissuto dei componenti originari delle Famiglie Howard, un gruppo di persone che tramite selezione genetica e tecniche di rigenerazione biologica ha aumentato di molto la propria aspettativa di vita. Siamo nel 4272 e l'umanit\u00e0 ha colonizzato l'intera galassia, anche grazie al contributo di quest'uomo, che nelle sue molte vite si \u00e8 spesso spinto oltre le nuove frontiere, rendendolo una leggenda vivente. \u00c8 stato re e schiavo, medico e banchiere, profeta e capitano, ha visto e fatto tutto quello che ritiene possibile, ed ora \u00e8 stanco e vorrebbe morire, \u00e8 suo diritto farlo, la legge lo prevede. Ma c'\u00e8 chi non \u00e8 d'accordo: Ira Wheatheral, suo discendente e governatore del pianeta in cui Lazarus si nasconde per farla finita, che lo rintraccia e lo salva. Ritiene che l'enorme gamma di esperienze fatte da quest'uomo non possa essere dispersa, e vorrebbe raccoglierla per lasciarla in eredit\u00e0 all'umanit\u00e0; se serve, anche costringendolo. Riesce per\u00f2 a convincerlo, promettendogli in cambio qualcosa in grado di interessarlo, qualcosa che non ha mai sperimentato prima. Il vecchio viaggiatore accetta il patto, una Mille e una notte al contrario: fino a quando non avranno trovato qualcosa che non ha mai sperimentato prima, lui racconter\u00e0, e gli altri, se lo vogliono rivedere in vita ogni giorno, dovranno ascoltarlo. E un poco alla volta Ira, sua figlia Hamadryad, la sua assistente artificiale Minerva e la coppia di tecnici addetti al ringiovanimento Ishtar e Galahad cominciano a condividere un rapporto profondo con quell'uomo burbero ed indecifrabile, capace nei suoi racconti di evocare sentimenti che li legano in maniere insospettabili. Si forma cos\u00ec una nuova famiglia intorno al Capostipite, e dai confusi frammenti del suo passato emergono incontri impossibili ed episodi improbabili, in una gara tra realt\u00e0 e fantasia in cui l'unico vincitore \u00e8 sempre lui, Lazarus.\nNe \"La storia dell'uomo che era troppo pigro per fallire\", vediamo un uomo del ventesimo secolo guidato dalla ferrea volont\u00e0 di cercare sempre la via pi\u00f9 comoda per vivere col minimo sforzo e minimizzando il rischio. Dopo una lunga ed onorata carriera militare, riuscir\u00e0 a raggiungere il sospirato obbiettivo di una tranquilla vecchiaia.\nNe \"La storia dei gemelli che non erano fratelli\" Lazarus racconta come le circostanze l'abbiano portato a diventare proprietario di due schiavi molto speciali, frutto di un esperimento genetico. Dopo averli gradualmente rieducati alla vita libera, non senza fatica, scoprir\u00e0 con sua grande sorpresa che le loro origini erano gi\u00e0 collegate a lui in modo imprevedibile.\nIn \"La storia della figlia adottiva\" Lazarus racconta la struggente storia del suo unico vero amore con una donna dalla vita breve, da lui salvata dalla morte in giovane et\u00e0 durante uno dei suoi episodi di colonizzazione di un nuovo pianeta. Con lei vivr\u00e0 la vita del pioniere di frontiera, affrontando l'ambiente ostile ed esseri umani altrettanto pericolosi, fino all'inevitabile distacco.\nLa narrazione riprende da Boondock, capitale del nuovo pianeta appena colonizzato da Lazarus e dalla sua nuova famiglia, ora ulteriormente allargata per l'arrivo di due gemelle, suoi cloni. Il processo di guarigione \u00e8 riuscito, il Capostipite ha ripreso la sua voglia di vivere e Terzius \u00e8 l'ambiente adatto dove ricominciare. Ma rimane il frutto della promessa fatta, quell'esperienza che non ha mai provato prima: ora Lazarus sa di poter viaggiare nel tempo. Ha la possibilit\u00e0 di ritornare nel suo passato, e nulla pu\u00f2 trattenerlo, non il pericolo che comporta, e nemmeno i timori della sua nuova famiglia per la sua incolumit\u00e0. La voglia di reincontrare la sua famiglia di origine \u00e8 una tentazione irresistibile, e grazie alla sua esperienza ed i suoi ricordi, pu\u00f2 riuscirci senza indurre sospetti. Ma l'incontro con la sua giovane madre lo sconvolger\u00e0 molto oltre ogni sua previsione, spingendolo a fare quello che aveva sempre cercato di evitare, rischiare la vita per una causa in cui non crede. Finir\u00e0 coinvolto in una guerra assurda, per scoprire ancora una volta che la morte pu\u00f2 attendere.\nInserimento nel ciclo della storia futura.\nIl libro chiude idealmente il ciclo della storia futura, riprendendo e concludendo con brevi accenni il filo narrativo di alcune delle opere precedenti. Vi si svela cos\u00ec la fine dei primi coloni della Vanguard, protagonisti di \"Universo\", e si accenna al destino di alcuni dei protagonisti del romanzo precedente \"I figli di Matusalemme\", tra cui Andrew \"Slipstick\" Libby. Ad un certo punto viene citato anche il dottor Hugo Pinero, protagonista del primo racconto di Heinlein \"La linea della vita\", legame ideale tra inizio e fine della saga che ha attraversato tutta la vita dell'autore."}
{"id": "1215588", "revid": "1305772", "url": "https://it.wikipedia.org/wiki?curid=1215588", "title": "Meyer", "text": ""}
{"id": "1215589", "revid": "124465864", "url": "https://it.wikipedia.org/wiki?curid=1215589", "title": "Roberto II del Palatinato", "text": "Biografia.\nFiglio primogenito di Adolfo del Palatinato e della contessa Irmengarda di Oettingen in Bayern. Il 13 febbraio 1338 il Palatinato venne diviso tra Roberto II e suo zio Rodolfo II di Baviera. Alla morte di un suo altro zio, l'elettore Roberto I (che era succeduto a Rodolfo II), il 16 febbraio 1390 venne proclamato elettore palatino con il consenso dell'imperatore Venceslao.\nNel 1391 band\u00ec gli ebrei e le prostitute dal Palatinato, confiscando le loro propriet\u00e0 ed affidandole all'Universit\u00e0 di Heidelberg. Nel 1395 promulg\u00f2 la cosiddetta \"Rupertinische Konstitution\", una costituzione che si prometteva la riunificazione del Palatinato. Tra gli altri propositi, egli incorpor\u00f2 formalmente nei propri domini la citt\u00e0 imperiale di Neckargem\u00fcnd.\nVenne sepolto nel monastero cistercense di Heidelberg.\nMatrimonio ed eredi.\nRoberto II spos\u00f2 nel 1345 Beatrice d'Aragona, figlia del re Pietro II di Sicilia, dalla quale ebbe i seguenti figli:"}
{"id": "1215599", "revid": "1494169", "url": "https://it.wikipedia.org/wiki?curid=1215599", "title": "Hunding", "text": "Hunding \u00e8 il nome di:"}
{"id": "1215606", "revid": "124465312", "url": "https://it.wikipedia.org/wiki?curid=1215606", "title": "Roberto I del Palatinato", "text": "Biografia.\nEgli era figlio di Rodolfo I di Baviera e di Melchilde di Nassau, figlia del re Adolfo di Nassau-Weilburg. Era un diretto discendente dell'imperatore Rodolfo I del Sacro Romano Impero, fondatore dell'omonima dinastia, che era suo bisnonno. Il padre mor\u00ec nel 1319, quando Roberto aveva solo 10 anni. Dopo la sua morte, insieme a sua madre e i suoi fratelli, sotto la guida del conte Johann von Nassau, combatterono contro Ludovico IV. La guerra fin\u00ec nell'agosto 1322, ma solo dopo la morte di Melchilde nel giugno 1323, il cui odio per Ludovico IV, aveva reso impossibile una riconciliazione duratura.\nNel trattato di Pavia firmato da Roberto e suo fratello Rodolfo II nel 1329 con suo zio Ludovico IV, stabil\u00ec che il Palatinato era un principato indipendente. Nel 1338, divisero il principato. Nel 1349, i due fratelli appoggiarono G\u00fcnther von Schwarzburg come antagonista di Carlo IV. Fu solo nel febbraio del 1350 che i Wittelsbach riconobbero anche Carlo IV come nuovo re e lo obbligarono a consegnare i gioielli imperiali. Alla morte del fratello Rodolfo II nel 1353, egli eredit\u00f2 i domini e divenne il solo elettore del territorio, visto che tale titolo era stato precedentemente diviso tra i due rami della famiglia. La Bolla d'oro del 1356 garant\u00ec al Palatinato il diritto a partecipare all'elezione dell'imperatore del Sacro Romano Impero. Nel 1386, Roberto I fond\u00f2 l'Universit\u00e0 di Heidelberg, la quarta universit\u00e0 istituita nel Sacro Romano Impero, che da lui prese il nome. \nMatrimoni.\nPrimo Matrimonio.\nNel 1350 spos\u00f2 Elisabetta di Namur (1330-1382), figlia di Giovanni I di Namur e di Maria d'Artois. Non ebbero figli.\nSecondo Matrimonio.\nNel 1385 spos\u00f2 Beatrice di Berg (1360-1395), figlia di Guglielmo II di Berg e di Anna del Palatinato. Non ebbero figli.\nGli succedette il nipote, Roberto II del Palatinato."}
{"id": "1215610", "revid": "89746607", "url": "https://it.wikipedia.org/wiki?curid=1215610", "title": "Personaggi di Ally McBeal", "text": "Questa voce contiene un elenco dei personaggi presenti nella serie televisiva Ally McBeal."}
{"id": "1215611", "revid": "580", "url": "https://it.wikipedia.org/wiki?curid=1215611", "title": "Museo civico di storia naturale di Milano", "text": "Il Museo civico di storia naturale di Milano fu fondato nel 1838 ed \u00e8 uno dei pi\u00f9 importanti musei naturalistici d'Europa. Si trova all'interno dei giardini di Porta Venezia ed \u00e8 parte del Polo musei scientifici del settore musei del Comune di Milano.\nStoria.\nNel 1838 il Comune di Milano accolse la donazione del museo naturalistico privato del collezionista milanese Giuseppe De Cristoforis e del botanico di origine ungherese Giorgio Jan, costituito nel 1832 quale propriet\u00e0 indivisa, nominando primo direttore del nuovo Museo civico di storia naturale lo stesso Jan, al quale veniva accordato un vitalizio annuo.\nIl museo apr\u00ec al pubblico nel 1844 in occasione del VI Congresso degli Scienziati Italiani che quell'anno svolgeva i suoi lavori a Milano presieduto dal botanico conte Vitaliano Borromeo.\nFin dal primo regolamento del 1843 venne stabilito che il museo impartisse pubbliche lezioni di scienze naturali, questa funzione didattica si rafforz\u00f2 nel 1863 con l'apertura dei corsi per l'istituto tecnico superiore (poi Politecnico di Milano) e nel 1875 con la partecipazione del museo al Consorzio degli istituti di istruzione superiore, articolata struttura formativa che diede origine nel 1924 all'Universit\u00e0 degli Studi di Milano. Dal 1924 al 1938 ebbe sede in Museo la facolt\u00e0 di Scienze naturali, Matematiche e Fisiche dell'Universit\u00e0 Statale che, grazie ad una convenzione tra lo Stato e il Comune di Milano, poteva usufruire dei laboratori, delle collezioni, della biblioteca e del personale scientifico del Museo di storia naturale per le attivit\u00e0 didattiche e di ricerca.\nNel 1943 l'incendio causato da un bombardamento aereo anglo-americano devast\u00f2 il palazzo e distrusse buona parte delle collezioni. L'ingente lascito in denaro del medico milanese Vittorio Ronchetti permise la ricostruzione del Museo, riaperto al pubblico nel 1952, e la pianificazione di un programma di nuove acquisizioni al fine di ricostituire il patrimonio museale.\nDal 1866 il museo ospita la Societ\u00e0 italiana di scienze naturali, fondata nel 1857 come Societ\u00e0 geologica residente in Milano. Il sodalizio scientifico port\u00f2 nel 1893 alla cointestazione delle riviste scientifiche edite dalla Societ\u00e0 e tuttora pubblicate insieme al Museo di storia naturale. Attualmente hanno sede presso il Museo di storia naturale di Milano anche il Gruppo Mineralogico Lombardo, il Gruppo Botanico Milanese e il Centro studi archeologia africana.\nSede.\nIl Museo di storia naturale ha sede in un palazzo in stile neogotico appositamente edificato tra il 1888 e il 1893, su progetto dell'architetto Giovanni Ceruti, all'interno dei Giardini Pubblici di Porta Venezia. Dal 1863 aveva avuto sede nella villa settecentesca di Palazzo Dugnani, e prima ancora nell'ex convento di via Santa Marta. Il nuovo edificio del museo sorse con la risistemazione dei Giardini seguita alla grande Esposizione Nazionale di Milano del 1881 di cui lo stesso Ceruti era stato l'architetto e i cui padiglioni erano stati demoliti dopo la mostra.\nSi tratta della prima architettura museale italiana, in un panorama nazionale ricco di edifici monumentali trasformati nel corso del tempo in sedi di musei. Lo stile neogotico del palazzo fa riferimento al grande successo avuto dal nuovo edificio del British Museum Natural History di Londra (1871-1881) mentre la pianta ad anello - tagliato da un corpo centrale - riproduce fedelmente la scelta operata per la nuova sede del Naturhistorisches Museum di Vienna (1872-1891). Le decorazioni in cotto vennero eseguite dalla ditta Carlo Candiani &amp; C. di Milano.\nL'incendio provocato dal bombardamento aereo dell'agosto del 1943 provoc\u00f2 gravissimi danni all'edificio che nel dopoguerra venne ricostruito seguendo il progetto originario. Nel 1952 terminarono i lavori strutturali sotto la direzione dell'architetto Egizio Nichelli, consentendo al Museo di riaprire parzialmente le sale espositive al pubblico, mentre gli interventi sulle parti decorative, sulle statue e sui pinnacoli della copertura si conclusero quattro anni pi\u00f9 tardi.\nNel 2013 le facciate sono state oggetto di un completo restauro conservativo.\nSistemazione attuale.\nIl museo \u00e8 costituito da 23 saloni d'esposizione distribuiti su circa 5.500\u00a0m\u00b2, articolati su due piani e un sottotetto, e preserva quasi tre milioni di pezzi. Possiede inoltre un centinaio di diorami d'Italia che costituiscono la maggiore esposizione in Italia.\nAl piano rialzato a una sala introduttiva che delinea la storia del museo, segue una zona illustrante le Scienze della terra con la sezione dedicata alla mineralogia, quelle sulla paleontologia e sull'origine ed evoluzione dei vegetali, degli invertebrati, e dei vertebrati, inclusa una sala con esposti scheletri di dinosauri e una ricostruzione in grandezza naturale di un triceratopo, il calco di un tirannosauro e gli scheletri originali di un allosauro e di un griposauro e si conclude con una sala sulla storia naturale dell'uomo. Altre due sale presentano gli invertebrati inferiori, i molluschi, gli artropodi e gli insetti attualmente viventi sulla Terra.\nLe sale del primo piano sono per la maggior parte dedicate alla zoologia e alla presentazione dei principali ambienti naturali (ecosistemi marini; foreste e ambienti umidi tropicali; foreste temperate, taiga e montagne; ambienti artici e antartici e mammiferi marini; savane, praterie e deserti) con grandi diorami. L'esposizione si conclude con tre sale che descrivono gli ambienti, i parchi e le riserve naturali italiane; infine nel sottotetto sono in mostra una serie di piccoli diorami riproducenti dettagli degli ambienti naturali.\nLa biblioteca del museo \u00e8 aperta al pubblico e nel 2015 \u00e8 stata completata dall'assorbimento della Biblioteca dell'Acquario Civico."}
{"id": "1215621", "revid": "1318658", "url": "https://it.wikipedia.org/wiki?curid=1215621", "title": "Holzkirchen", "text": "Holzkirchen \u00e8 il nome delle seguenti localit\u00e0:"}
{"id": "1215625", "revid": "171495", "url": "https://it.wikipedia.org/wiki?curid=1215625", "title": "Return On Sales", "text": ""}
{"id": "1215627", "revid": "287204", "url": "https://it.wikipedia.org/wiki?curid=1215627", "title": "Holzheim", "text": ""}
{"id": "1215629", "revid": "78273", "url": "https://it.wikipedia.org/wiki?curid=1215629", "title": "G-2 Galeb", "text": ""}
{"id": "1215632", "revid": "729019", "url": "https://it.wikipedia.org/wiki?curid=1215632", "title": "Herbert Otto Gille", "text": "Serv\u00ec durante la seconda guerra mondiale come comandante delle Waffen-SS.\nBiografia.\nNato a Bad Gandersheim am Harz, nella Bassa Sassonia, dopo aver frequentato il famoso collegio militare di Gro\u00df-Lichterfelde a Berlino, che divenne in seguito un importante campo di addestramento per i futuri membri delle Waffen-SS, Gille partecip\u00f2 alla prima guerra mondiale in qualit\u00e0 di tenente di artiglieria.\nSi distinse per il suo coraggio conquistando entrambi i gradi della Croce di Ferro e la Croce d'Onore 1914-18. Finita la guerra, nel marzo del 1919 si conged\u00f2 lavorando per i successivi 15 anni nel campo dell'agricoltura gestendo diverse aziende. Il 7 maggio 1931 si iscrisse al NSDAP (tessera numero 537337) e il 10 ottobre entr\u00f2 nelle SS (numero 39854).\nIl 20 maggio 1934 si arruol\u00f2 nelle SS-VT (SS-Verfuengstruppe), ricevendo il grado di Obersturmf\u00fchrer (tenente) ed ottenendo il comando di un plotone. Tre anni dopo assunse il comando della XIX compagnia mitraglieri di stanza a Ellwangen con il grado di Sturmbannf\u00fchrer (maggiore). Partecip\u00f2 ai combattimenti in Polonia come comandante di batteria del reggimento di artiglieria delle SS-VT e in Francia dove, promosso SS-Obersturmbannf\u00fchrer (tenente colonnello) comand\u00f2 il primo battaglione. Nel novembre 1940 venne chiamato da Steiner ad organizzare il reggimento di artiglieria della nuova divisione SS Germania (la futura 5. SS-Panzer-Division Wiking).\nDal gennaio del 1941, dopo la promozione a Standartenf\u00fchrer (colonnello), Gille si occup\u00f2 dell'addestramento degli artiglieri della 5. SS-Panzer-Division Wiking, al campo di addestramento di Dachau. Con l'inizio dell'operazione Barbarossa, Gille appoggi\u00f2 con il fuoco dei suoi cannoni la rapida avanzata della Wiking attraverso l'Ucraina.\nIl 28 febbraio 1942 Gille fu decorato con la croce tedesca in oro. Anche durante l'offensiva nel Caucaso il reggimento di artiglieria della Wiking accompagn\u00f2 i successi della divisione. A Kropotkin, nel Kuban, in corrispondenza di un importante nodo ferroviario, i cannoni di Gille riuscirono ad annientare una colonna russa forte di circa 4\u00a0000 uomini. Questa brillante azione gli valse la consegna della Ritterkreuz (Croce di Cavaliere).\nIl 9 novembre giunse anche la promozione a SS-Brigadef\u00fchrer und Generalmajor der Waffen SS. Dopo la caduta di Stalingrado, la Wiking fu impegnata nell'area di Kharkov per bloccare l'offensiva sovietica a sud della citt\u00e0. Nel maggio del 1943 il generale Felix Steiner lasci\u00f2 il comando della Wiking per interessarsi del III. SS-Panzerkorps e Gille ne assunse il comando. Sotto il suo comando la divisione Wiking si guadagn\u00f2 il rispetto degli alti comandi tedeschi cos\u00ec come degli stessi russi.\nNei mesi successivi la Divisione continu\u00f2 ad essere impegnata sul fronte del Dnieper per tutto il 1943. La rapidit\u00e0 dell'avanzata sovietica provoc\u00f2 l'accerchiamento di un gran numero di truppe della Wehrmacht. La divisione Wiking e la brigata Wallonien, guidata da L\u00e9on Degrelle, furono intrappolate nella sacca di Korsun-Cherkassy in un episodio simile a quello di Stalingrado, ma riuscirono a sfondare pur perdendo il 60% degli uomini.\nPer questa azione Gille ricevette, primo uomo delle Waffen-SS, la Croce di Cavaliere con foglie di quercia e spade. Pochi mesi pi\u00f9 tardi l'Armata Rossa attaccava di nuovo e ancora una volta le divisioni Panzer delle SS furono gettate nella mischia. Le divisioni Wiking e Totenkopf, riunite insieme a formare il 4\u00b0 SS-Panzer-Korps, sotto il comando dell'Obergruppenf\u00fchrer Herbert Otto Gille, respinsero l'attacco sovietico su Varsavia.\nUn anno dopo, primo uomo tra le Waffen-SS, fu decorato con la Croce di Cavaliere con Diamanti. Comand\u00f2 fino alla fine del conflitto il 4\u00b0 SS Panzer-Korps in Ungheria e poi in Austria dove fu fatto prigioniero e rilasciato tre anni dopo.\nNel dopoguerra Gille gest\u00ec una piccola libreria e fond\u00f2 il giornale dei veterani delle Waffen-SS chiamato \"Wiking Ruf\". Mor\u00ec il 26 dicembre 1966 a Stemmen vicino ad Hannover, quasi contemporaneamente con i suoi ex-camerati delle SS Sepp Dietrich, Georg Keppler e Felix Steiner. Al servizio funebre comune parteciparono centinaia di veterani delle Waffen-SS."}
{"id": "1215637", "revid": "125389110", "url": "https://it.wikipedia.org/wiki?curid=1215637", "title": "Verso l'alto", "text": "Verso l'alto (Empor) \u00e8 un dipinto a olio su cartone (70x49 cm) realizzato nel 1929 dal pittore Vasily Kandinsky. \u00c8 conservato nella Peggy Guggenheim Collection di Venezia.\nKandinski nella realizzazione di questo quadro sub\u00ec l'influenza del lavoro di Paul Klee."}
{"id": "1215638", "revid": "1318658", "url": "https://it.wikipedia.org/wiki?curid=1215638", "title": "Paul Meyer (clarinettista)", "text": "Biografia.\nSi \u00e8 formato al Conservatorio di Parigi e alla Musikhochschule di Basilea. Si \u00e8 esibito per la prima volta in concerto all'et\u00e0 di tredici anni con l'Orchestre Symphonique du Rhin.\nHa inciso per la Denon, collaborando con Jean-Pierre Rampal ed Eric le Sage. Ha eseguito in prima assoluta lavori di Gerd Kuhr, Krzysztof Penderecki e Luciano Berio."}
{"id": "1215639", "revid": "486946", "url": "https://it.wikipedia.org/wiki?curid=1215639", "title": "Jerbal Argon", "text": ""}
{"id": "1215641", "revid": "132873", "url": "https://it.wikipedia.org/wiki?curid=1215641", "title": "Il Guerrin Meschino", "text": "Il Meschino da Durazzo, comunemente noto come Guerrin Meschino o Guerrino detto il Meschino (talvolta reso \"Guerino\"), \u00e8 il titolo di un'opera letteraria in otto libri, a met\u00e0 strada fra la favola e il romanzo cavalleresco, scritta intorno al 1410 da Andrea da Barberino. La sua prima pubblicazione a stampa avvenne il 21 aprile 1473.\nContenuto del libro.\nTrama.\nIl romanzo \u00e8 ambientato al tempo di Carlo Magno (VIII-IX secolo).\nIl protagonista Guerrino \u00e8 figlio di Milone, principe di Borgogna e cavaliere dell'Aspromonte, il quale conquista l'Albania strappandola al dominio turco dei fratelli Napar e Madar. Milone diviene quindi re di Durazzo e sposa Fenisia, principessa turca convertita al cristianesimo, dalla quale nasce appunto Guerrino.\nQuando i fratelli turchi riusciranno in seguito a riconquistare la citt\u00e0 di Durazzo facendo prigionieri Milone e Fenisia, il principe Guerrino, ancora neonato, sar\u00e0 allontanato dal suo regno e dai genitori, e, date le sue origini sconosciute, sar\u00e0 ribattezzato \"il Meschino\". Tutto il romanzo \u00e8 incentrato sulla ricerca dei genitori, intrapresa dal Meschino per scoprire le proprie origini.\nArgomento del Libro I.\nIl Meschino alla corte di Costantinopoli.\nQuando Guerrino ebbe compiuto i due mesi, i Turchi assediarono e conquistarono Durazzo, facendo prigionieri il re Milone e la moglie Fenisia. La balia Sefferra riusc\u00ec a fuggire ed imbarcarsi su una nave diretta a Costantinopoli, conducendo in salvo il fanciullo. La nave per\u00f2 venne assalita dai pirati, Sefferra fu uccisa e Guerrino venduto al mercato di Salonicco e acquistato come servo da Epidonio di Costantinopoli, che gli pose nome Meschino, a causa della sua condizione; tuttavia lo allev\u00f2 e istru\u00ec come un figlio.\nDopo due anni Epidonio ebbe un figlio naturale, Enidonio. Questi usava frequentare i giochi e gli addestramenti militari presso la corte, insieme ad Alessandro figlio dell'imperatore, e recava con s\u00e9 il Meschino come servo. Il principe Alessandro not\u00f2 presto l'abilit\u00e0 bellica e cavalleresca del Meschino e volle prenderlo con s\u00e9, affrancandolo dalla condizione di servo e ospitandolo presso la corte imperiale, dove i due giovani divennero presto sinceri amici e dove il Meschino si innamor\u00f2 della principessa Elisena, sorella di Alessandro.\nIl torneo.\nUn giorno l'imperatore decise di indire un torneo per maritare Elisena, a cui potevano partecipare soltanto nobili e cavalieri e dal quale il Meschino era escluso a causa delle sue ignote origini. Tuttavia, aiutato da Alessandro che gli prest\u00f2 vesti e armi, riusc\u00ec a partecipare in incognito, e per tre giorni consecutivi vinse tutte le giostre. Ma ovviamente, non potendo pretendere il premio, n\u00e9 tanto meno la mano di Elisena, decise di non palesarsi. L'imperatore non pot\u00e9 conferire a nessuno l'onore della vittoria, in quanto questo spettava al misterioso cavaliere anonimo che aveva battuto tutti gli altri ma che era irrintracciabile.\nAl torneo avevano partecipato i principi turchi Torindo e Pinamonte, figli del re Astiladoro, i quali raccontarono, mentendo, che l'imperatore non aveva voluto conferire loro il premio per la vittoria del torneo. Con questo falso pretesto dell'offesa ricevuta, il re Astiladoro mosse guerra all'imperatore e strinse d'assedio Costantinopoli.\nLa guerra con i turchi.\nDurante l'assedio, che stava stremando la citt\u00e0, la principessa Elisena not\u00f2 che il Meschino non era per nulla preoccupato: egli infatti vedeva nella guerra la possibilit\u00e0 di mostrare il proprio onore e di riscattarsi. Ma la principessa si adir\u00f2 per il suo atteggiamento a tal punto che lo accus\u00f2 di fronte ad altre donne: a motivare il fatto che egli si rallegrava della guerra che volgeva in favore dei nemici, ella avanz\u00f2 l'ipotesi che il Meschino fosse turco.\nDopo questo episodio l'amore segreto del Meschino per la principessa si tramut\u00f2 in odio, ed egli fu a maggior ragione spinto a partire per scoprire le origini dei suoi genitori.\nIntanto la guerra si metteva male per i greci, e Costantinopoli stava per capitolare. Allora il principe Alessandro decise di sfidare a duello un campione turco per decidere l'esito della guerra: se Alessandro avesse battuto il principe Pinamonte, i saraceni avrebbero tolto l'assedio, altrimenti avrebbero acquistato il possesso delle terre dell'impero. Alessandro fu sconfitto e fatto prigioniero, e l'imperatore e la citt\u00e0 furono gettati nello sgomento generale.\nIl Meschino volle allora liberare l'amico e chiese una rivincita ai principi turchi. L'imperatore di Costantinopoli, vedendo che tutto era ormai perduto, approv\u00f2 quest'ultimo disperato tentativo: concesse quindi l'investitura a cavaliere al Meschino e lo arm\u00f2.\nIl Meschino uccise in duello Pinamonte, fece prigioniero il fratello Torindo, e nella rivincita chiesta a loro volta dagli altri fratelli dei principi turchi, ne uccise un altro e fece ancora due prigionieri.\nAvendo catturato tre principi figli del re Astiladoro, ottenne di scambiare i prigionieri e liberare cos\u00ec Alessandro.\nVisto il valore del Meschino, l'imperatore acconsent\u00ec a nominarlo capitano dell'esercito greco, cosicch\u00e9 egli and\u00f2 contro i turchi mandandoli definitivamente in rotta, liberando Costantinopoli e riconquistando tutte le terre sottomesse dal re Astiladoro.\nNei mesi seguenti all'armistizio il Meschino venne onorato e tenuto in grande considerazione presso la corte di Costantinopoli. L'imperatore volle addirittura che egli sposasse la principessa Elisena, la quale nel frattempo si era innamorata del Meschino, che per\u00f2 ora rifiutava il matrimonio a causa dell'odio che le portava per la precedente offesa.\nLa ricerca dei genitori.\nDurante la firma dei trattati di pace era avvenuto che il principe turco Brunoro bestemmiasse contro il fato per aver permesso ad un villano di cui non si conosceva la stirpe di vincere sul sangue troiano.\nI pensieri del Meschino erano perci\u00f2 tutti incentrati sul fatto che egli non sapeva chi fosse davvero, incertezza che gli procurava non poco dolore, nonostante fosse ora riscattato e tenuto in gran considerazione a corte.\nL'imperatore promise di aiutarlo a risalire ai suoi genitori, domandando prima a Epidoinio e cercando di rintracciare nei porti della Grecia i corsari che lo avevano venduto al mercato. Ma le ricerche furono infruttuose, cos\u00ec si ricorse agli incantesimi di diversi negromanti e si giunse in Egitto, dove un indovino consigli\u00f2 di recarsi nell'estremo oriente indiano per interrogare gli Alberi del Sole.\nIl Meschino si risolse perci\u00f2 di partire, non senza fatica ottenne la licenza di Alessandro e dell'imperatore, che non volevano lasciasse la corte, e si imbarc\u00f2 su una galea diretta in oriente.\nArgomento del Libro II.\nAttraverso la Colchide e l'Iberia, attuale regione del Caucaso, il Meschino giunse in Asia, dove si imbatt\u00e9 in svariate creature mitologiche: giganti, bestie selvatiche (grifoni, draghi e altri animali fantastici) e popolazioni mitiche (sciapodi e arimaspi), tipiche dell'immaginario collettivo medievale.\nAppena giunto in Asia, strinse amicizia con Brandisio, un cavaliere guascone catturato dai giganti, che il Meschino riusc\u00ec a liberare.\nPassando per l'Armenia e la Tartaria, i due cavalieri furono fatti prigionieri dal Lalfamech, un nobile che voleva derubarli, ma riuscirono a fuggire e rifugiarsi nella citt\u00e0 di Media (terra dell'antico popolo dei Medi), dove appresero dalla giovane regina Aminadan che il regno era in guerra con il Lalfamech, un traditore che voleva usurpare il trono. Il Meschino si offr\u00ec di combattere per la regina, venne eletto capitano dell'esercito e sconfisse il Lalfamech.\nBrandisio spos\u00f2 la giovane regina di Media e il Meschino ripart\u00ec verso oriente.\nTraversando l'Asia, incontr\u00f2 diverse popolazioni e bestie selvatiche e giunse infine ai confini orientali dell'India, dove l'Albero del Sole gli rivel\u00f2 che egli era di stirpe regale, che si chiamava Guerrino e che era di origine cristiana, battezzato due volte; l'Albero della Luna profetizz\u00f2 che in occidente egli avrebbe scoperto le proprie origini.\nArgomento del Libro III.\nLe guerre in Persia.\nDurante il ritorno dall'India verso occidente, Guerrino si trov\u00f2 in Persia, nella citt\u00e0 di Lamech e venne condotto al cospetto del Sultano. Qui fu costretto a nascondere la sua fede cristiana e si finse pagano e devoto al dio Apollo. L'Almansore e l'Argalifo lo condussero in visita all'Arca di Maometto, dove il Meschino volt\u00f2 le spalle all'altare e venne accusato di sacrilegio. Ma adducendo la spiegazione di non essere degno di rivolgere lo sguardo verso il profeta, riusc\u00ec a salvarsi ed essere anche preso in grande considerazione.\nMentre Guerrino si trovava a corte, il Sultano ricevette la giovane Antinisca, principessa di Persepoli fuggita dalla citt\u00e0 dopo che i Turchi di Galismarte, fratello di Astiladoro, l'avevano occupata e avevano ucciso il re e i suoi due figli maschi. Il Meschino si innamor\u00f2 della fanciulla e convinse il Sultano a muovere guerra contro Galismarte e a liberare la Persia e la Siria dagli invasori turchi.\nGrazie alla fama che il Meschino si era procurato raccontando dei suoi viaggi in India e alle ottime qualit\u00e0 cavalleresche dimostrate in un duello contro un barone locale di nome Tenaur, fu nominato capitano e intraprese la guerra a capo di un esercito. Gi\u00e0 in seguito alle prime vittorie riportate si diffuse la voce che il Meschino fosse il figlio del dio Marte.Al termine di una delle battaglie vinte dai Persiani, Guerrino insegu\u00ec da solo il capitano turco Finistauro, figlio di Galismarte, che dopo la sconfitta del suo esercito fuggiva per salvarsi la vita. Raggiunto Finistauro sulle rive del fiume Ulion (forse Pulvar, affluente del fiume Kor), lo sfid\u00f2 a duello e lo uccise a seguito di un duro e lungo combattimento. Dopodich\u00e9 si rec\u00f2 da solo a Persepoli per spiare la situazione dei nemici, e tramite un oste presso cui alloggi\u00f2 venne a conoscenza della mal disposizione della popolazione verso i turchi, e proprio insieme all'oste organizz\u00f2 un'insurrezione da attuare in concomitanza all'assedio armato al quale avrebbe guidato l'esercito Persiano.\nForte dell'appoggio della popolazione della citt\u00e0, torn\u00f2 dal Sultano, riorganizz\u00f2 l'esercito, mosse verso Persepoli e la riconquist\u00f2. Tuttavia nel frattempo apprese che i turchi stavano mettendo a ferro e fuoco Darida e altre citt\u00e0 persiane, perci\u00f2 si rimise alla testa dell'esercito e affront\u00f2 i turchi in un'ultima battaglia in cui il re Galismarte perse la vita.\nRestaurata la regina Antinisca sul trono di Persepoli, Guerrino dovette ripartire alla ricerca dei genitori, ma promise alla principessa di tornare entro dieci anni e allora prenderla in sposa, facendole voto di fedelt\u00e0.\nPartendo da Persepoli, prosegu\u00ec la campagna militare contro i turchi e sottomise al Sultano di Persia tutte le terre di Mesopotamia, Babilonia, Siria e Gerusalemme, cacciando definitivamente i turchi.\nIl regno del Prete Gianni.\nAl termine della guerra, il Meschino ripens\u00f2 alle virt\u00f9 dei Tre Magi e alle profezie della Regina di Saba e si convinse che in Arabia avrebbe potuto rintracciare qualche sapiente capace di rivelargli il nome dei suoi genitori: si rec\u00f2 quindi verso l'Arabia felice e l'Etiopia, dove incontr\u00f2 il Prete Gianni.\nPass\u00f2 poi per l'Egitto diretto verso i monti dell'Atlante.\nArgomento del Libro IV.\nLa vicenda \u00e8 ambientata nell'Africa settentrionale. Qui Guerrino venne prima fatto prigioniero dal re di Polismagna, il quale poi si convert\u00ec segretamente al cristianesimo e lo rimise in libert\u00e0 per combattere contro gli invasori arabi e liberare l'Egitto.\nIl Meschino salv\u00f2 Dinoino, un cavaliere inglese che recandosi in Terra Santa era stato assalito, e i due divennero amici. I due incontrarono Artilafo che si convert\u00ec al cristianesimo.\nIn seguito il Meschino combatt\u00e9 contro Artilaro e ne conquist\u00f2 le citt\u00e0. E poi contro Validor, ucciso poi a tradimento dalla sorella Rampilla, che, innamoratasi del Meschino, gli avrebbe offerto il regno del fratello. Ma Guerrino rifiut\u00f2 l'offerta della traditrice, e questa si suicid\u00f2.\nA Tunisi il Meschino conobbe l'indovino Calagabac che abitava presso il Monte Zina, il quale, non sapendo il nome dei genitori, gli raccont\u00f2 di aver ritrovato alcuni scritti in cui si diceva che la Sibilla Cumana non fosse morta ma dovesse vivere sino alla fine dei tempi, e che ella abitava nei monti dell'Appennino al centro d'Italia (presso la citt\u00e0 di Norza, detta Norsia o Noccea). Il Meschino si separ\u00f2 da Dinoino, il quale si rec\u00f2 in Terra Santa, e attraverso la Sicilia per giungere in Italia.\nArgomento del Libro V.\nAttraverso la Calabria il Meschino giunse alla citt\u00e0 di Norza e alloggi\u00f2 presso l'osteria di Anuello, il quale lo accompagn\u00f2 al castello e poi al romitorio, dove tre eremiti sorvegliavano l'accesso alla grotta della Sibilla per scoraggiare chi volesse avventurarvisi, in quanto nessuno di quanti vi entravano riusciva poi ad uscirne. Il Meschino decise comunque di entrare, quindi i monaci lo istruirono su ci\u00f2 che lo attendeva presso la Sibilla e sulle tentazioni da superare, e gli insegnarono la preghiera da ripetere ogni volta che si fosse trovato in difficolt\u00e0. Attraverso le aspre montagne Guerrino giunse alla grotta, nella quale super\u00f2 alcune prove (come un ponte strettissimo sospeso sull'abisso) prima di arrivare al cospetto della Sibilla. Durante il cammino si imbatt\u00e9 in Macco, un uomo tramutato in serpente e condannato a rimanere nella grotta per la sua accidia ed invidia.\nLa fata Sibilla intrappol\u00f2 Guerrino nel suo regno per un anno, durante il quale lo tentava di lussuria senza rivelargli le sue origini. Allo scadere dell'anno, per evitare di rimanervi per sempre, il Meschino abbandon\u00f2 il regno della Sibilla e si rec\u00f2 dal Papa a chiedere perdono. Il pontefice, apprese le ragioni non maliziose per le quali Guerrino si era recato dalla Sibilla, lo assolse; come penitenza lo invi\u00f2 sulla strada di Santiago di Compostela per proteggere i pellegrini dai briganti e per l'espiazione definitiva al Pozzo o Purgatorio di San Patrizio, nell'estremo occidente dell'Irlanda.\nArgomento del Libro VI.\nIl Purgatorio di San Patrizio.\nIl Meschino si rec\u00f2 a Santiago di Compostela e a Santa Maria di Finibus Terrae per liberare la strada dai briganti, e poi al Purgatorio di San Patrizio in Irlanda, come indicato dal Papa, per espiare i propri peccati.\nIn Inghilterra incontr\u00f2 Messer Dinoino, gi\u00e0 conosciuto in Libia, il quale lo accolse e lo condusse in Irlanda (Ibernia). Il Meschino giunse nel Donegal, presso il lago Lough Derg, dal quale emergeva l'Isola Carmara, precedentemente Isola Santa, dove sorgeva un'abbazia i cui monaci custodivano l'accesso al Purgatorio.\nAll'interno del Purgatorio di San Patrizio Guerrino venne accompagnato e tentato dai demoni attraverso i luoghi in cui i penitenti scontano le pene per raggiungere il Paradiso. Qui incontr\u00f2 Brandisio, che aveva conosciuto in Media e fatto regnante, e altri personaggi citati nel libro (un cavaliere dell'Almansore e il re di Polismagna conosciuti in oriente, Lambero da Pavia che combatt\u00e9 in Albania con Milone). In seguito i demoni condussero Guerrino nell'Inferno, dove incontr\u00f2 Rampilla, la sorella di Validor conosciuta in Africa, che uccise il fratello consegnando il suo regno. La descrizione del lago ghiacciato dell'inferno ha diversi punti in comune con la Divina Commedia: ad esempio, la raffigurazione di Satana che divora nelle sue tre bocche i traditori Giuda, Cassio e Dario di Persia (o Bruto, secondo Dante).\nGuerrino giunse infine nel Paradiso Terrestre, dove Elia ed Enoch gli spiegarono il significato di tutte le visioni che aveva avuto attraversando Inferno e Purgatorio e gli mostrarono le porte del Paradiso.\nPrima di tornare al mondo terrestre, Guerrino domand\u00f2 ai due profeti se conoscevano il nome dei suoi genitori. Gli risposero che a loro non era consentito rivelarglielo esplicitamente, ma lo condussero nel cortile di una chiesa, dove gli apparse la visione di due anziane figure dall'aspetto trasandato con vesti malconce, e gli dissero di imprimere bene in mente quelle figure, perch\u00e9 i suoi genitori erano vivi, e proprio in quell'aspetto egli li avrebbe rivisti e riconosciuti.\nLa guerra in Albania e l'incontro con i genitori.\nTornato in Inghilterra, il Meschino venne presentato alla corte reale da Messer Dinoino, poi ripart\u00ec verso Roma per tornare dal Papa. Il Pontefice gli concesse l'assoluzione e lo invi\u00f2 in Puglia, dove il re Guizzardo stava organizzando l'assedio di Durazzo per vendicare il fratello Milone spodestato dai Saraceni trent'anni prima.\nGuerrino si un\u00ec all'esercito e venne nominato capitano. Insieme a Girardo, figlio di Guizzardo, riconquist\u00f2 prima Dulcigno e poi Durazzo, dove la popolazione lo accolse come liberatore. Quando i prigionieri dei saraceni vennero liberati e condotti a palazzo, Milone e Fenisia entrarono nella sala dove si trovava Guerino che, grazie all'apparizione avuta in Irlanda, li riconobbe come i suoi genitori.\nArgomento del libro VII.\nLa liberazione della Grecia dai turchi.\nMilone riottenne dal fratello Guizzardo la reggenza sul principato di Taranto e torn\u00f2 in Italia.\nNel frattempo, essendo morto l'imperatore di Costantinopoli e la reggenza dell'impero passata nelle mani di Alessandro, il re turco Astiladoro ebbe mosso guerra a Costantinopoli. Il Meschino e il cugino Girardo gli and\u00f2 in soccorso: inizialmente liberarono tutta la Schiavonia, Ragusa (Dubrovnik) e Spalato privando i turchi dell'accesso al Mediterraneo.\nIn seguito si mossero verso la Macedonia, dove presso il monte Ascaron combatterono contro i capitani turchi Galabi da Pabinia, Falach di Saucia e Artibano di Liconia: i primi due vennero uccisi in battaglia, mentre Artibano, il pi\u00f9 forte e valoroso dei tre, si trov\u00f2 a combattere contro il Meschino che lo sconfisse e gli concesse la grazia. Artibano si convert\u00ec al cristianesimo e venne inviato da Milone a Taranto, dove fu battezzato con il nome di Fidelfranco.\nGuerrino e Girardo mossero allora verso la Tessaglia, dove presero la citt\u00e0 di Antinopoli e resisterono diversi giorni all'assedio turco. Infine si congiunsero con l'esercito di Alessandro e il Meschino uccise il re Astiladoro sconfiggendo definitivamente gli invasori.\nLa partenza per Persepoli e l'incontro con Artibano.\nMentre il Meschino si trovava a Costantinopoli, ricevette le lettere di Antinisca e part\u00ec per Persepoli accompagnato da Alessandro. Camuffati con vesti orientali per viaggiare in incognito nei territori turchi, sbarcarono a Trebisonda, passarono l'Armenia, la Siria e la citt\u00e0 di Ninive. Ma nei pressi della citt\u00e0 di Camopoli, lungo il fiume Tigri, furono assaliti da due giganti e da alcuni briganti tartari, ai quali riuscirono a sfuggire.\nGiunti ad un'osteria, appresero che la citt\u00e0 di Persepoli fu assediata da Lionetto, figlio del Sultano di Persia, il quale, avendo chiesto la mano di Antinisca ed essendogli questa stata rifiutata in virt\u00f9 della promessa della principessa al Meschino, voleva rapire la principessa per vendicare l'oltraggio subito.\nAll'osteria vennero riconosciuti da due briganti tartari sopravvissuti all'assalto, i quali informarono Baronif, signore di Camopoli, della presenza dei due forestieri. Questi li fece condurre a palazzo e nella notte li imprigion\u00f2 a tradimento. Un barone della corte riconobbe Alessandro di Costantinopoli, e i due vennero condannati a morte in quanto nemici della fede islamica.\nIn quei giorni passava per quelle terre il capitano turco Artibano, convertito e battezzato Fidelfranco, che a Taranto era stato ricevuto presso la corte di Milone, accolto e trattato come un figlio. Venne a sapere della condanna a morte del Meschino e, per l'onore che doveva al padre Milone, si risolse di andare a Comopoli per salvargli la vita.\nEssendo egli capitano turco gli fu facile nascondere la sua conversione al cristianesimo, e fingendo di odiare profondamente il Meschino per la sconfitta subita in Macedonia riusc\u00ec a farsi accogliere alla corte di Baronif come amico.\nNella notte prima dell'esecuzione, Artibano uccise Baronif, liber\u00f2 Alessandro e il Meschino, e insieme fuggirono verso Persepoli travestiti da mercenari.\nL'arrivo a Persepoli.\nSi presentarono al campo di Lionetto, che stava di assedio a Persepoli, chiedendo di essere assoldati nell'esercito, ma si finsero talmente inetti alle armi che furono scacciati e mandati a Persepoli, dove senza essere riconosciuti vennero accettati nell'esercito.\nDopo la prima battaglia Alessandro, Artibano e il Meschino furono notati, il servitore Trifalo riconobbe il Meschino per le gesta compiute a Persepoli contro i turchi e Antinisca fu avvertita dell'arrivo di Guerrino in citt\u00e0.\nArgomento del libro VIII.\nLa caduta di Persepoli.\nLa citt\u00e0 di Persepoli, aiutata dalla citt\u00e0 di Media, resist\u00e9 a Lionetto per un anno intero, finch\u00e9 i turchi, venuti a sapere della presenza dei cavalieri cristiani a Persepoli, si allearono con Lionetto per catturarli.\nDurante la guerra il principe turco Utinifar, figlio di Galismarte, sfid\u00f2 il Meschino; per garantire che il Meschino non venisse attaccato dall'esercito durante il duello, venne inviato come ostaggio Melidonio, fratello di Utinifar, il quale, conoscendo Parvidas come governante della citt\u00e0, gli propose di consegnare il Meschino e i cavalieri cristiani in cambio della pace.\nParvidas accett\u00f2, ma il Meschino seppe del tradimento tramite Trifalo, e insieme con Antinisca, Alessandro e Artibano, scapp\u00f2 dalla citt\u00e0 prima che i persiani e i turchi riuscissero ad entrarvi.\nNon trovando in citt\u00e0 i cristiani, Lionetto e i turchi devastarono e saccheggiarono Persepoli, sterminandone la popolazione.\nIl castello nella selva.\nScappati da Persepoli, il Meschino e i compagni giunsero in Armenia, dove trovarono la Selvaggia Rocca, un castello nascosto nella foresta. Artibano, Alessandro e Trifalo andarono alla rocca a chiedere da mangiare, ma il signore Sinogrante imprigion\u00f2 Artibano e Alessandro.\nNel frattempo il Meschino incontr\u00f2 dei pastori che volevano derubarlo, ma Trifalo li raggiunse per dare notizia dei compagni catturati e li riappacific\u00f2. Il Meschino promise ai pastori, oppressi da Sinogrante, di cedere loro il castello in cambio di aiuto.\nIl plotone attacc\u00f2 perci\u00f2 il castello, e Guerrino combatt\u00e9 a duello con Sinogrante uccidendolo. I prigionieri furono liberati e la rocca ceduta ai pastori.\nSi scopr\u00ec inoltre che il signore del castello teneva rapita una fanciulla, Diaregina, figlia del re Polidon di Armauria, che il Meschino e i compagni ricondussero dal padre.\nEpilogo.\nArtibano spos\u00f2 la principessa Diaregina, mentre Alessandro prese in moglie sua sorella Lauria e la condusse con s\u00e9 a Costantinopoli.\nGuerrino e Antinisca tornarono a Durazzo, dove ebbero due figli: Fioramonte e Milon. Il Meschino regn\u00f2 su Durazzo per molti anni, poi alla morte della moglie Antinisca decise di ritirarsi nel deserto a vita eremitica per fare penitenza; si ammal\u00f2 e mor\u00ec all'et\u00e0 di 56 anni.\nContestualizzazione nella cultura medievale.\nGeografia.\nI riferimenti geografici del libro, a volte realistici e a volte fantasiosi, sono basati sulla concezione geografica del mondo medievale. La fonte di questi riferimenti, per quanto riguarda Andrea da Barberino, andrebbe ricercata nella \"Cosmographia\" di Tolomeo, dalla quale l'autore avrebbe attinto le sue nozioni di geografia.\nPoemi cavallereschi.\nNel libro si trovano svariati elementi rintracciabili nelle chanson de geste, del quale Andrea da Barberino fu uno studioso e un traduttore.\nIl Purgatorio di San Patrizio.\nDurante la traversata dell'inferno, Guerrino viene a trovarsi su un ponte tanto stretto da non entrarvi due piedi, ma riesce miracolosamente ad attraversarlo quando pronunciando il nome di Cristo il ponte si allarga. L'episodio \u00e8 identico a quello dell'eroe Owein raccontato nel \"Tractatus de Purgatorio Sancti Patricii\" (1190).\nIl racconto della discesa nel purgatorio e nell'aldil\u00e0 riprende vari punti della Divina Commedia, ma quello delle \"visio\" \u00e8 un elemento ricorrente nella letteratura latina medievale, a partire dalla Visione di Tundalo.\nAlessandro Magno.\nDurante il medioevo la storia di Alessandro Magno, degna di nota per l'eccezionalit\u00e0 delle sue gesta, diventa molto popolare: viene a crearsi un vasto corpus letterario composto di numerose cronache, poemi e leggende. Alessandro Magno viene ricordato come dominatore del mondo per antonomasia, per il fatto di aver conquistato in soli dodici anni tutte le terre dell'Impero Persiano dal Medio Oriente fino all'India. Gi\u00e0 in vita egli aveva costruito un mito di se stesso, tanto che a solo un secolo di distanza dalla morte (326 a.C.) fu redatta ad Alessandria d'Egitto una raccolta di racconti leggendari nati intorno alla sua vicenda, la quale and\u00f2 crescendo fino a costituire il cosiddetto \"Roman d'Alexandre\".\nTra leggende di Alessandro Magno si racconta di creature fantastiche che abitavano le terre allora sconosciute e affascinanti della Persia e dell'India. Un episodio particolare, ambientato nell'India occidentale e tratto dalla \"Lettera di Alessandro ad Aristotele\", \u00e8 la visita all'oracolo degli Alberi del Sole e della Luna che con rami carichi di teste umane (secondo la tradizione orientale dell'Albero Secco) predicono ad Alessandro la sua morte:\nEdizioni.\nManoscritti.\nSono stati individuati diciassette manoscritti, dodici incunaboli e sedici \"cinquecentine\". I manoscritti sono successivi al 1410, anno della prima stesura da parte dell\u2019autore. Gli incunaboli sono stampe pubblicate nel corso del XV secolo, le \"cinquecentine\" sono quelle risalenti al XVI secolo.\nLe versioni pi\u00f9 antiche sono:\nDiverse versioni dell'opera.\nL'opera ha avuto una storia controversa. La maggior parte delle edizioni \"moderne\" \u00e8 riferibile ad un'edizione del 1785, considerata falsata, ovvero non fedele a quanto scritto originariamente dall'autore.\nTutte le edizioni successive al Concilio di Trento (quindi approssimativamente dopo il 1563), in particolare l'edizione conosciuta come quella di Venezia 1785, presentano delle modifiche rispetto al testo originale:"}
{"id": "1215643", "revid": "1106276", "url": "https://it.wikipedia.org/wiki?curid=1215643", "title": "Omaggio dell'uomo semplice", "text": "L'Omaggio dell'uomo semplice \u00e8 la prima delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nStoria.\nQuesto episodio appartiene alla serie della \"Legenda maior\" (I,1) di san Francesco: \"Quando un uomo semplice di Assisi stese le vesti dinanzi al beato Francesco e rese omaggio a lui che passava; oltre a ci\u00f2 - si crede per ammaestramento di Dio - asser\u00ec essere Francesco degno di ogni riverenza, come chi era per fare in un tempo prossimo grandi cose, e perci\u00f2 dover essere onorato da tutti.\" \nTra gli affreschi, pur essendo il primo del ciclo narrativo, fu tra gli ultimi ad essere eseguito forse perch\u00e9 questa porzione di parete era impegnata con le impalcature per la costruzione dell'iconostasi. In ogni caso la sua datazione non pu\u00f2 andare oltre il 1305, quando la Torre del Popolo di Assisi venne terminata, mentre nell'affresco appare ancora incompiuta.\nDescrizione.\nLa pittura di questa scena \u00e8 dovuta in gran parte ad aiuti, ma straordinaria \u00e8 l'organizzazione della scena, in un'ambientazione senza precedenti: gli spettatori vi potevano facilmente riconoscere la piazza di Assisi tra il Palazzo comunale (con la torre) e il tempio di Minerva, con gli edifici che creano un fondale realistico, costruito secondo precise misure secondo una coerente visione laterale e dal basso. La rappresentazione dei lati degli edifici in una sorta di assonometria intuitiva scorciata permette di creare anche la sensazione di sporgenza, come nel ballatorio dell'edificio sulla destra.\nLa narrazione \u00e8 concisa ed efficace: il santo passa e un concittadino stende un mantello al suo passaggio, con una mimica credibile e chiarissima. Il santo non \u00e8 raffigurato con deformazioni gerarchiche o con una sacrale posa frontale, ma \u00e8 dipinto come le altre persone, con il solo riconoscimento dell'aureola (particolarmente elaborata), ed \u00e8 calato completamente nella scena, di profilo. Gli altri personaggi sono figure di cittadini casualmente di passaggio, vestite secondo la moda dell'epoca, che commentano il fatto con naturalezza: non hanno una funzione specifica se non quella di facilitare l'immedesimazione dello spettatore in essi, come se chi osserva fosse davanti a un fatto reale.\nSi assiste quindi gi\u00e0 da questa scena a un tentativo di annullare, con vari artifici stilistici e narrativi, la distanza tra ci\u00f2 che \u00e8 raffigurato e il mondo reale dell'osservatore.\nSu questo affresco e su quello sul lato opposto (\"San Francesco libera l'eretico Pietro di Alife\") si trova una mensola lignea che sporge al centro, dove anticamente si appoggiava la trave dell'iconostasi: tale ingombro fu all'origine della pittura della scena tra le ultime, quando si decise di decorare comunque il riquadro facendo per\u00f2 s\u00ec che la trave finisse in una zona neutra del cielo. La datazione pi\u00f9 avanzata della scena si intuisce semplicemente confrontandola con quella vicina di \"San Francesco dona il mantello a un povero\": in quest'ultima si notano ancora riflessi metallici e spigoli ruvidi, mentre nell'\"Omaggio\" la stesura pittorica \u00e8 gi\u00e0 ammorbidita e sfumata, con le vesti dalla consistenza pi\u00f9 soffice che preludono ormai al ciclo di Padova."}
{"id": "1215646", "revid": "486946", "url": "https://it.wikipedia.org/wiki?curid=1215646", "title": "Museo Civico di Storia Naturale di Milano", "text": ""}
{"id": "1215650", "revid": "1226", "url": "https://it.wikipedia.org/wiki?curid=1215650", "title": "Teoria del complotto alieno", "text": ""}
{"id": "1215651", "revid": "36426", "url": "https://it.wikipedia.org/wiki?curid=1215651", "title": "Francesco onorato da uomo semplice", "text": ""}
{"id": "1215653", "revid": "124465616", "url": "https://it.wikipedia.org/wiki?curid=1215653", "title": "Rodolfo II del Palatinato", "text": "Biografia.\nEra figlio di Rodolfo I di Baviera e di Matilde di Nassau, figlia del re Adolfo di Nassau-Weilburg. Suo zio era l'imperatore Ludovico IV.\nDurante la giovinezza, suo padre e suo zio combatterono per l'eredit\u00e0. Alla morte del padre, la sua famiglia venne messa sotto la protezione del duca Giovanni di Nassau, che era un partigiano della causa austriaca.\nSuo zio, Ludovico il Bavaro prese possesso del Palatinato con la forza. Nell'agosto del 1322, infine, termin\u00f2 la guerra ma solo dopo la morte di Matilde nel giugno 1323, quando i tre nipoti furono finalmente in grado di far pace con il proprio zio. I suoi figli ereditarono la Baviera e il figlio di Rodolfo I eredit\u00f2 il Palatinato superiore ed il Palatinato propriamente, linea con il trattato di Pavia del 1329.\nDivenne cieco solo nel suo ultimo anno di vita.\nMatrimoni ed eredi.\nRofolfo contrasse due matrimoni"}
{"id": "1215654", "revid": "174925", "url": "https://it.wikipedia.org/wiki?curid=1215654", "title": "Sindrome del cri du chat", "text": ""}
{"id": "1215659", "revid": "767487", "url": "https://it.wikipedia.org/wiki?curid=1215659", "title": "Gabriele M\u00fcnter (Kandinskij)", "text": "Gabriele M\u00fcnter \u00e8 un dipinto a olio su tela (45x45 cm) realizzato nel 1905 dal pittore Vasily Kandinsky. \u00c8 conservato nella St\u00e4dtische Galerie im Lenbachhaus di Monaco.\nCollegamenti esterni.\nSito museo"}
{"id": "1215660", "revid": "105100236", "url": "https://it.wikipedia.org/wiki?curid=1215660", "title": "Rifugio Pizzini Frattola", "text": "Il rifugio Pizzini Frattola \u00e8 un rifugio situato nel comune di Valfurva (SO), in Valtellina nel gruppo Ortles-Cevedale, a 2.706\u00a0m s.l.m.\nCaratteristiche e informazioni.\nIl rifugio si trova all'interno del Parco nazionale dello Stelvio, precisamente in Val Cedec, ai piedi dell'imponente sagoma del Gran Zebr\u00f9. Risalendo il sentiero per raggiungere il rifugio \u00e8 possibile ammirare la maestosa Vedretta dei Forni, splendido esempio di ghiacciaio di tipo himalayano. \u00c8 di propriet\u00e0 del CAI sezione di Milano.\nAccessi.\nIl rifugio \u00e8 raggiungibile da:"}
{"id": "1215662", "revid": "1632387", "url": "https://it.wikipedia.org/wiki?curid=1215662", "title": "Composizione X", "text": "Composizione X (indicato con il numero romano dieci \"\u2169\"), noto in tedesco come Komposition X (in italiano: Composizione 10) \u00e8 un'opera di Vasilij Kandinskij realizzata tra il 1938 ed il 1939.\nDipinto a olio su tela, dalle dimensioni di 130x195\u00a0cm, \u00e8 conservato presso il museo Kunstsammlung Nordrhein-Westfalen (Collezione d'arte di Nordrhein-Westfalen) a D\u00fcsseldorf in Germania."}
{"id": "1215663", "revid": "228587", "url": "https://it.wikipedia.org/wiki?curid=1215663", "title": "Dipartimenti dell'Argentina", "text": "I dipartimenti dell'Argentina (in spagnolo: \"departamentos\") sono la suddivisione amministrativa di secondo livello del Paese e il primo livello per ciascuna delle province. Non vi sono dipartimenti nella provincia di Buenos Aires, suddivisa in partidos (\"divisioni\"), e nella Citt\u00e0 autonoma di Buenos Aires, che \u00e8 suddivisa in comunas (i quali si suddividono ulteriormente in quartieri, \"barrios\", o coincidere territorialmente con uno di essi).\nIncludendo i tre dipartimenti della Provincia di Terra del Fuoco, Antartide e Isole dell'Atlantico del Sud, vi sono in tutto 379 dipartimenti, escludendo i \"partidos\" della provincia di Buenos Aires. 32 nomi di dipartimenti non sono unici entro i confini dell'Argentina (75 dipartimenti, infatti, hanno lo stesso nome o uno molto simile).\nDipartimenti con lo stesso nome o un nome simile.\nAlcuni dipartimenti in province differenti hanno lo stesso nome:"}
{"id": "1215664", "revid": "1543377", "url": "https://it.wikipedia.org/wiki?curid=1215664", "title": "Gabriele M\u00fcnter mentre dipinge a Kallm\u00fcnz", "text": "Gabriele M\u00fcnter mentre dipinge a Kallm\u00fcnz \u00e8 un dipinto a olio su tela (58,5x58,5\u00a0cm) realizzato nel 1903 dal pittore Vasily Kandinsky. \u00c8 conservato nella Lenbachhaus di Monaco."}
{"id": "1215667", "revid": "324090", "url": "https://it.wikipedia.org/wiki?curid=1215667", "title": "Improvvisazione 21", "text": "Improvvisazione 21 \u00e8 un dipinto a olio (96x105 cm) realizzato nel 1911 dal pittore Vasily Kandinsky. Normalmente \u00e8 conservato nella St\u00e4dtische Galerie im Lenbachhaus di Monaco ma attualmente si trova presso il Franz Marc Museum a Kochel am See, in Baviera, circa 70 km. a sud di Monaco di Baviera. \nTra il 1911 ed il 1912 Kandinski approd\u00f2 all'Astrattismo, con dipinti nei quali non si distingue alcun soggetto figurativo."}
{"id": "1215669", "revid": "307923", "url": "https://it.wikipedia.org/wiki?curid=1215669", "title": "Sezione per Composizione IV", "text": "Sezione per Composizione IV (Cosacchi) \u00e8 un dipinto (94,5x130 cm) realizzato nel 1910 dal pittore Vasily Kandinsky. \u00c8 conservato nella galleria Tate Modern di Londra.\nQuesto dipinto \u00e8 considerato tra i pi\u00f9 rilevanti del periodo di passaggio da Espressionismo a Astrattismo.\nCollegamenti esterni.\nSito ufficiale museo"}
{"id": "1215674", "revid": "767487", "url": "https://it.wikipedia.org/wiki?curid=1215674", "title": "Simpatici &amp; antipatici", "text": "Simpatici &amp; antipatici \u00e8 un film del 1998 diretto da Christian De Sica.\nTrama.\nIl Tiber \u00e8 uno dei pi\u00f9 esclusivi circoli di Roma, dove si intrecciano le vicende di numerosi esponenti della ricca borghesia e del \"generone\" della Capitale.\nIl titolo del film, in qualche modo, richiama il contrasto tra le diverse personalit\u00e0 (pi\u00f9 simpatiche e di buoni sentimenti o pi\u00f9 antipatiche e arroganti) dei protagonisti del circolo, come ricavabile dalla trama stessa.\nNeoeletto presidente del circolo \u00e8 Alberto, palazzinaro trafficone, sbruffone e megalomane, sempre pronto ad ostentare la sua ricchezza immeritata. Alberto non ha il senso della misura: per le nozze d'argento con la moglie Simona prima le regala un diamante da quaranta milioni, poi organizza una cena in un ristorante dove i camerieri, dietro sua esplicita richiesta, insultano pesantemente gli invitati. Alla fine, Alberto viene arrestato dalla Guardia di Finanza per frode fiscale e verr\u00e0 condotto in galera.\nCustode del Tiber \u00e8 Gigetto, un gentile siciliano che svolge questa mansione da tanti anni, pur cercando di tenersi il pi\u00f9 possibile fuori dai pettegolezzi e dagli intrallazzi dei soci, e trovando spesso conforto in qualche chiacchiera col socio anziano Fausto. Gigetto \u00e8 vittima continua delle angherie e degli scherzi dei membri del Tiber, facendo questi ultimi leva sulla loro forte condizione sociale: il pi\u00f9 atroce, effettuato dal notaio Bonfanti, dal medico Petruzzi e da Walter, avviene quando a Gigetto viene fatto credere di avere un \"gratta e vinci\" vincente. Tempo dopo, per\u00f2, Gigetto vince per davvero facendo 13 al Totocalcio: divenuto miliardario, il custode ha l'opportunit\u00e0 di vendicarsi nei confronti di quelle persone che lo avevano maltrattato.\nFausto, il pi\u00f9 anziano socio del circolo, vive di ricordi pensando ad una Roma che non c'\u00e8 pi\u00f9: legge solo \"Il Tempo\" e rimpiange gli anni in cui, da giovane, poteva fare il bagno nel Tevere. Si innamora della sua colf asiatica quarantenne, che per divertirsi lo porta a ballare tutte le sere. Traspare tuttavia un senso di serenit\u00e0 nel modo di vivere del vecchio Fausto, che tuttavia non regge il ritmo frenetico della sua compagna e muore a causa di un infarto.\nUno dei soci pi\u00f9 sfortunati \u00e8 Carletto: ex comico teatrale di grande successo ma ormai caduto in disgrazia, cerca ripetutamente e inutilmente di trovare un ingaggio in Rai. Ha una compagna, Michela, che gli fa da infermiera, dato che egli soffre di problemi alla prostata, ma non riesce a trovare i soldi per l'operazione. Per risolvere i gravi problemi economici, arriva persino a cercare di vendere i mobili di casa e ad accettare di umiliarsi di fronte ai soci del circolo. Alla fine, grazie anche ad un prestito di Alberto, finalmente riesce a farsi operare ed approda in Rai, ottenendo un ingaggio per pubblicizzare prodotti per rassodare il corpo.\nTra i pi\u00f9 rozzi ospiti c'\u00e8 Walter, direttore di una compagnia di traslochi. Ha sposato Nicoletta, ex commessa di una concessionaria, ma pi\u00f9 che alla moglie pensa alla , di cui non perde una partita in compagnia dell'inseparabile amico Bonfanti. Nicoletta \u00e8 una finta intellettuale, sempre alla ricerca di esperienze culturalmente innovative, puntualmente svilite da Walter. Al suo ennesimo tentativo, in cui invita a casa il famoso fotografo cubano Rafael Mu\u00f1eco, il marito la umilia e la deride per le sue velleit\u00e0, ricordandole le umili origini. L'episodio fa riflettere la donna, che giunge infine alla conclusione che la cultura \"radical chic\" non fa per lei e quindi decide di tornare alle origini, accompagnando il consorte allo stadio.\nCameriere del Tiber \u00e8 il toscano Paolo, costretto a subire le angherie del suo \"amico\" Luca, che proprio nel giorno in cui egli avrebbe dovuto prendere il treno per Livorno lo obbliga a recarsi nella sua casa per registrargli l'incontro di tennis tra Sampras e Ivani\u0161evi\u0107. Alla fine per\u00f2 anche Paolo avr\u00e0 la sua riscossa: spacciandosi per l'altolocato amico, seduce la modella Viki Bond e apre con lei un bar frequentato da grandi star della passerella.\nRoberto da giovane si spos\u00f2 con Livia per interesse: la ragazza era infatti figlia di Augusto, uno dei pi\u00f9 ricchi gioiellieri romani, che lo prese a lavorare con s\u00e9. Diventato ricchissimo, Roberto si invaghisce per\u00f2 della giovane e bella spagnola Dolores, fidanzata con Ugo, un cocainomane che nella vita non \u00e8 riuscito a concludere nulla, ed inizia con lei una relazione che lo distrugge: scoperto dalla moglie, viene cacciato di casa e licenziato dal suocero, oltre che lasciato da Dolores poich\u00e9 ormai sul lastrico. Per risollevarsi, Roberto accetta dal suo amico ristoratore Andrea l'incarico di direttore del catering del circolo Tiber, ma nel momento in cui assiste allo scherzo del \"gratta e vinci\" ai danni di Gigetto, si rende conto di come siano meschine le persone che aveva frequentato fino a poco tempo prima e decide di mollare tutto e trasferirsi in Polinesia, mentre l'ex moglie Livia intraprende una relazione con Ugo.\nProduzione.\nIl titolo del film nasce da una battuta a cui De Sica \u00e8 legato: \u00abCome ci attavoliamo, simpatici contro antipatici?\u00bb. Questa frase viene pronunciata dall'attore nei film \"Yuppies - I giovani di successo\", \"Yuppies 2\" e \"Fratelli d'Italia\", oltre ovviamente a \"Simpatici &amp; antipatici\".\nLe riprese sono state realizzate tra Roma, Sabaudia e la Polinesia Francese. Tra i luoghi del film: Circolo Canottieri Roma, piazza Monte Grappa di Roma, il ristorante Cencio La parolaccia di Roma, il Grand Hotel Plaza di Roma, via Giulia 148 a Roma, via Panama 78, Strada Lungomare 94 di Sabaudia e Club Med di Moorea.\nAccoglienza.\nIl film riscosse un insuccesso al botteghino, incassando soltanto 809.425\u20ac.\nSecondo alcuni critici cinematografici, tra cui Morando Morandini, la figura di Alberto Cecchini \u00e8 ispirata a quella di Cesare Previti. Ospite del programma \"#cartabianca\", condotto da Bianca Berlinguer, Christian De Sica ha affermato che l'insuccesso del film al botteghino, era dovuto proprio al fatto che il personaggio interpretato da Funari, somigliasse fortemente a Previti, cosa che non era nelle intenzioni degli sceneggiatori, farlo riconoscere. E che, per ovvie ragioni, dopo una settimana di programmazione, il film fu ritirato dalle sale."}
{"id": "1215676", "revid": "1921861", "url": "https://it.wikipedia.org/wiki?curid=1215676", "title": "Guiberto di Nogent", "text": "Biografia.\nNacque da una famiglia della piccola aristocrazia piccarda, probabilmente ramo cadetto dei conti di Clermont; rimasto ancora in fasce orfano di padre, ricevette la sua prima educazione dalla madre, donna istruita ed estremamente religiosa.\nAncora bambino divenne oblato nell'abbazia benedettina di Saint-Germer-de-Fly, nei pressi di Beauvais, dove, conquistato dalla vita ordinata dell'ambiente monastico, prese i voti molto presto. Dopo un periodo di intensi studi religiosi, inizi\u00f2 con altrettanta dedizione a dedicarsi allo studio degli autori classici, particolarmente Ovidio e Virgilio; i suoi primi sforzi letterari, sotto pseudonimo, furono rivolti alle poesie di argomento amoroso.\nSuperato un periodo di crisi, l'amore per i classici doveva sopravvivere in lui sotto forma di uno stile letterario circonvoluto e frequenti citazioni.\nDella prima giovinezza di Guiberto sopravvive il trattato \"De virginitate\", in cui \u00e8 gi\u00e0 ben evidente il suo spirito razionale e critico che si confronta con questioni trattate da Eusebio di Cesarea nella \"Historia ecclesiastica\".\nGuiberto sub\u00ec profondamente l'influenza intellettuale di Anselmo d'Aosta, abate della non lontana abbazia di Notre-Dame du Bec, e frequentemente in visita a Saint-Germer; incoraggiato da Anselmo e col permesso dell'abate Garnier, segu\u00ec l'esempio di Gregorio Magno (autore dei \"Moralia in Iob\") e si dedic\u00f2 a comporre i \"Moralia\" sulla Genesi: quando l'abate si rese conto della mole e della complessit\u00e0 del lavoro, giudicandolo inadatto e sconveniente per un monaco cos\u00ec giovane, ritir\u00f2 il permesso, ma Guiberto continu\u00f2 di nascosto, per stendere la versione definitiva solo alla morte di Garnier, attorno al 1084.\nTra le opere giovanili spicca il \"Liber quo ordine sermo fieri debeat\", un manuale per predicatori che conobbe un gran successo nel secolo successivo.\nNel 1104, nonostante la famiglia cercasse di accaparrargli cariche pi\u00f9 importanti, accett\u00f2 la carica di abate del monastero di Notre-Dame a Nogent (oggi nel comune di Coucy-le-Ch\u00e2teau-Auffrique, presso Laon), una povera e piccola abbazia fondata nel 1059: il prestigio del ruolo di abate gli consent\u00ec comunque di entrare in contatto con personalit\u00e0 altolocate sia ecclesiastiche che civili, e gli permise di continuare a dedicarsi agli studi.\nDi questo periodo \u00e8 il \"Gesta Dei per Francos\", terminato nel 1108 e poi rimaneggiato nel 1121, opera storica sulla prima crociata: ampiamente ispirata all'anonimo \"Gesta Francorum et aliorum Hierosolymitanorum\", si basa in gran parte su fonti anonime, e tratta eventi sino al 1101, con un supplemento successivo che giunge al 1104, che \u00e8 fondato essenzialmente sul racconto di un anonimo al seguito di Boemondo. Pi\u00f9 critico di altri autori, ciononostante Guiberto si scagliava senza compromessi contro i nemici della Fede, cristiani o musulmani che fossero: l'opera, bench\u00e9 ampollosa e retorica, conobbe un grande successo.\nPer i moderni particolare interesse riveste l'autobiografia dello stesso Guiberto: \"De vita sua sive monodiarum suarum libri tres\" (1115), ricalcata sul modello delle \"Confessioni\" di sant'Agostino. In essa l'autore, tracciando la propria vita, ci fornisce importantissime informazioni sulla vita quotidiana, l'educazione, il clima politico-sociale dell'epoca; la sua narrazione non \u00e8 scevra da pregiudizi, ciononostante rivela molto del mondo dell'epoca, quantomeno dal punto di vista di un intellettuale di provincia.\nMor\u00ec nella sua abbazia tra il 1124 ed il 1130.\nAltre opere.\nTra gli scritti teologici di Guiberto vanno anche ricordati il commentario \"Tropologiae in prophetas minores\", il \"De incarnatione contra Iudaeos\", il \"De laude sanctae Mariae\" (1119), il \"De bucella Judae data et de veritate dominici corporis\", e soprattutto il \"De sanctis et eorum pigneribus\", in cui spiega la natura della vere reliquie e condanna l'eccessiva ed indiscreta credulit\u00e0 di molti, non descrivendo il culto delle reliquie come mera superstizione, ma ridimensionando le false opinioni, particolarmente quelle dei monaci di Saint-M\u00e9dard di Soissons, rei di millantare il possesso di una reliquia speciale: un dente da latte di Ges\u00f9 Cristo. Nell\u2019ultima parte, aliena dai toni polemici dei precedenti e di diverso contenuto, tratta di questioni relative al mondo spirituale e della sua distanza da quello fisico. Il testo nell'insieme costituisce una fonte preziosa su un fenomeno religioso e di costume tra i pi\u00f9 rilevanti del medioevo ed un importante tassello all'interno della variegata produzione di un autore medievale tra i pi\u00f9 originali."}
{"id": "1215677", "revid": "1372005", "url": "https://it.wikipedia.org/wiki?curid=1215677", "title": "Adolfo del Palatinato", "text": "Egli era il secondo figlio di Rodolfo I di Baviera e di sua moglie Melchilde di Nassau. Il suo periodo di governo fu segnato da continui conflitti con lo zio Ludovico IV, che occup\u00f2 militarmente il Palatinato sino al trattato di Pavia che venne concluso con i fratelli di Adolfo e suo figlio Roberto II nel 1329.\nMatrimonio ed eredi.\nNel 1320 spos\u00f2 la contessa Irmengarda di \u00d6ttingen (m. 1399), figlia del conte Ludovico VI di Oettingen. Dal matrimonio nacquero i seguenti figli:\nAlla sua morte, venne sepolto nel monastero cistercense di Heidelberg."}
{"id": "1215678", "revid": "1632387", "url": "https://it.wikipedia.org/wiki?curid=1215678", "title": "San Francesco dona il mantello a un povero", "text": "La scena di Francesco che dona il mantello a un povero o \"Elemosina del mantello\" \u00e8 una delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1296 e il 1299 in misura 230x270 cm. La critica \u00e8 concorde nell'individuare in questa scena la prima ad essere dipinta nel ciclo.\nIn primo piano si trovano San Francesco col suo cavallo e il mendicante, che in realt\u00e0 \u00e8 per\u00f2 un nobile caduto in miseria.\nSullo sfondo si notano le mura della citt\u00e0 di Assisi e un monastero nel quale aveva soggiornato San Benedetto. \nIl paesaggio \u00e8 aspro, con montagne senza grande vegetazione e con la linea delle due valli che si incontra in corrispondenza della testa di San Francesco.\nDescrizione e stile.\nQuesto episodio appartiene alla serie della \"Legenda maior\" (I,2) di San Francesco: \"Quando il beato Francesco si incontr\u00f2 con un cavaliere, nobile ma povero e malvestito, dalla cui indigenza mosso a compassione per affettuosa piet\u00e0, quello subito spogliatosi, rivest\u00ec.\" \u00c8 la seconda scena del ciclo, dopo l'\"Omaggio dell'uomo semplice\", ma fu probabilmente la prima ad essere dipinta: stilisticamente infatti mostra riflessi quasi metallici e gli spigoli appuntiti (soprattutto nello sfondo) di matrice cimabuesca, vicina alle scene del Maestro d'Isacco.\nIn questa scena non \u00e8 rappresentato uno sfondo architettonico ma paesaggistico. La rappresentazione del paesaggio \u00e8 ancora arcaica, con la convenzione tipicamente bizantina delle rocce scheggiate a distanza indefinita. Ai lati, come due quinte, si vedono dei gruppi di edifici: una sorta di eremo e una citt\u00e0 murata, forse Assisi stessa.\nSapiente \u00e8 invece la costruzione delle linee principali oblique che si incrociano in corrispondenza della testa del santo convergendo l'attenzione dello spettatore: i due profili delle montagne si prolungano a sinistra, mentre a destra trovano un continuamento nel braccio del santo nell'atto di donare il mantello. Lo schema apparirebbe un po' rigido se non fosse bilanciato dalla linea del collo del cavallo che serra armoniosamente con una perpendicolare.\nVolti e gesti appaiono innovativamente sciolti, all'insegna di un naturalismo fino ad allora inedito. Attenta \u00e8 anche la descrizione dei dettagli, con notazioni di costume contemporanee, come i berretti, i drappi e gli abiti; il panneggio del mantello \u00e8 privo di schematismo e sapientemente chiaroscurato. L'uso di tempera a secco nel cavallo e nella veste di Francesco ha causato cadute di colore: l'animale ad esempio era bianco in origine ed \u00e8 diventato nero."}
{"id": "1215681", "revid": "38120", "url": "https://it.wikipedia.org/wiki?curid=1215681", "title": "Stazione Gondwana", "text": "La stazione Gondwana (in tedesco \"Gondwana-Station\") \u00e8 una base antartica estiva tedesca che prende il nome dal continente Gondwana, un supercontinente generatosi durante il Fanerozoico e scomparso nel Neoproterozoico.\nUbicazione.\nLocalizzata ad una latitudine di 74\u00b038' sud e ad una longitudine di 164\u00b013' ovest, la base si trova nella baia Terra Nova, Terra della regina Victoria (Dipendenza di Ross).\nInaugurata nel 1983 la stazione \u00e8 gestita dall'Istituto Federale di Geoscienze e Risorse Naturali - \"Bundesanstalt f\u00fcr Geowissenschaften und Rohstoffe\" (BGR) che la utilizza per studi sui monti Transantartici.\nAttivit\u00e0.\nLa struttura ha come scopo principale lo studio delle tracce del supercontinente Gondwana supportando il programma \"German Antarctic North Victoria Land Expedition\" GANOVEX attraverso un container-laboratorio da 20 piedi utilizzato ogni estate da un massimo di 33 scienziati che alloggiano in vicine tende. Durante la spedizione GANOVEX IX 2005/06 sono stati rinvenuti numerosi fossili di piante ed insetti."}
{"id": "1215684", "revid": "181286", "url": "https://it.wikipedia.org/wiki?curid=1215684", "title": "Torneo FNGI", "text": ""}
{"id": "1215685", "revid": "146644", "url": "https://it.wikipedia.org/wiki?curid=1215685", "title": "Gondwana-Station", "text": ""}
{"id": "1215686", "revid": "146644", "url": "https://it.wikipedia.org/wiki?curid=1215686", "title": "Gondwana-station", "text": ""}
{"id": "1215687", "revid": "1855146", "url": "https://it.wikipedia.org/wiki?curid=1215687", "title": "Angoumois", "text": "L'Angoumois (in poitevin-saintongeais \"Engoumaes\", in occitano \"Engolm\u00e9s\") era una delle antiche province francesi, corrispondente alla gran parte dell'attuale dipartimento della Charente.\nFu istituita sui territori della Gallia romana che avevano come capitale la citt\u00e0 di \"Icolisma\", l'attuale Angoul\u00eame, comprendendo i circondari di Ruffec, Cognac, Horte e Tardoire e una parte del Confolentais.\nL'Angoumois ha fatto parte dei possedimenti della dinastia dei Valois-Angoul\u00eame sino all'ascesa al trono di Francia di Filippo VI (1328), quando entr\u00f2 a far parte dei possedimenti della Corona."}
{"id": "1215688", "revid": "146644", "url": "https://it.wikipedia.org/wiki?curid=1215688", "title": "Gondwana station", "text": ""}
{"id": "1215689", "revid": "1654832", "url": "https://it.wikipedia.org/wiki?curid=1215689", "title": "Pierangelo Fornaro", "text": "Biografia.\nSi \u00e8 diplomato nei Conservatori di Alessandria, Torino e Milano in chitarra con Guido Margaria in composizione con Carlo Mosso e Gilberto Bosco e in musica elettronica con Ruggero Taj\u00e9; si \u00e8 laureato in Scienze Politiche (tesi sulla funzione politica della musica) e diplomato al corso arrangiatori della Scuola di APM di Saluzzo, presso cui ha insegnato composizione e arrangiamento.\nAlla fine degli anni novanta, insieme a Corrado Carosio, ha dato vita al sodalizio artistico \"Bottega del suono,\" con il quale ha composto e realizzato musiche originali per la TV (\"Non Uccidere, Rocco Schiavone), il Cinema (\"Mai + come prima\", \"Buio\") e la Pubblicit\u00e0\" (Bmw, Intesa Sanpaolo, Coca Cola, Rai Canone, Fiat, 12.40...) \"\"\nIn Pierangelo Fornaro la predilezione per la musica applicata alle immagini si caratterizza per la fusione delle tecniche di orchestrazione tradizionali con le tecnologie elettroniche di produzione ed elaborazione del suono, con un approccio essenzialmente multistilistico."}
{"id": "1215690", "revid": "146644", "url": "https://it.wikipedia.org/wiki?curid=1215690", "title": "Gondwana Station", "text": ""}
{"id": "1215691", "revid": "146644", "url": "https://it.wikipedia.org/wiki?curid=1215691", "title": "Gondwana Base", "text": ""}
{"id": "1215692", "revid": "1305772", "url": "https://it.wikipedia.org/wiki?curid=1215692", "title": "Hattenhofen", "text": ""}
{"id": "1215693", "revid": "146644", "url": "https://it.wikipedia.org/wiki?curid=1215693", "title": "Gondwana base", "text": ""}
{"id": "1215694", "revid": "1543377", "url": "https://it.wikipedia.org/wiki?curid=1215694", "title": "Delega di pagamento", "text": "Con il termine delega di pagamento si intende un prestito con pagamento rateale concesso al lavoratore dipendente di Amministrazioni pubbliche o private, estinguibile mediante trattenute di quote della retribuzioni mensili, che vengono versate al soggetto finanziante da parte del datore di lavoro, cui \u00e8 stato conferito il relativo mandato irrevocabile da parte del lavoratore dipendente.\nAffinch\u00e9 si possa perfezionare il prestito con delega effettuata da parte di una Amministrazione statale \u00e8 necessario che, preliminarmente, venga stabilita convenzione da parte del soggetto erogante con l'Amministrazione di appartenenza. Le Amministrazioni parastatali (Enti pubblici quali Regioni, Province, Comuni, Asl, etc.) e le societ\u00e0 a partecipazione maggioritaria da parte dello Stato, generalmente assumono gli incarichi di delegazione per prestiti anche in assenza di convenzione.\nDisciplina normativa.\nLa delega di pagamento segue la normativa della cessione del quinto ovvero il provvedimento D.p.R. n. 180/1950 e da una serie di circolari:\nFinanziamento.\nIl finanziamento assistito da delega di pagamento pu\u00f2 essere affiancato alla cessione del quinto. Tuttavia i finanziamenti con rimborso tramite delega di pagamento devono essere contenuti nel limite del 50% dello stipendio mensile netto, oppure a discrezione dell'azienda."}
{"id": "1215695", "revid": "767487", "url": "https://it.wikipedia.org/wiki?curid=1215695", "title": "Brain Damage - La maledizione di Elmer", "text": "Brain Damage - La maledizione di Elmer \u00e8 un film del 1988 diretto da Frank Henenlotter. \u00c8 una commedia dell'orrore con elementi fantahorror che narra della relazione tra il giovane Brian ed un parassita chiamato Elmer (\"Aylmer\", nella versione inglese).\nTrama.\nElmer, una sorta di verme parlante dai mostruosi denti aguzzi che si nutre esclusivamente di cervelli, vive insieme a Marscha e Morris, due anziani coniugi in un tranquillo condominio newyorkese. Per nutrirlo i due gli procurano cervelli di animali.\nTutto precipita quando Elmer fugge dall'appartamento per rifugiarsi in quello di Brian. Tra i due si instaura subito un malsano rapporto simbiotico: Elmer secerne una sostanza allucinogena di colore bluastro e la inietta direttamente nel cervello del ragazzo, inebriandolo. Sotto l'effetto di tale sostanza, l'inconsapevole Brian si aggira nottetempo per la citt\u00e0 procurando vittime umane ad Elmer, per la sua sopravvivenza.\nIl suo carattere comincia a cambiare: trascura la fidanzata Barbara e il fratello Michael concentrandosi esclusivamente sulla creatura. Finch\u00e9 una sera dopo un incontro col vecchio proprietario di Elmer, Brian decide di lasciare il suo appartamento, nascondendosi nei bassifondi di New York. Giunto in uno squallido motel si confronta con Elmer, che gli rivela di averlo usato durante i suoi trip per uccidere e cibarsi dei cervelli delle sue vittime, e che oramai il suo cervello dipende dal fluido che egli gli inietta.\nDopo aver tentato invano di resistere, soggiogato dalla dolorosa astinenza, Brian non ha altra scelta che continuare a sottostare alle richieste di Elmer. Dopo avergli procurato un'altra vittima, ritorna a casa e dopo aver smaltito gli effetti di un'altra dose di fluido, scopre che Michael e Barbara hanno fatto sesso. Brian spiega loro cosa gli sta realmente succedendo, gli intima di andarsene perch\u00e9 non vuole che siano loro i prossimi a morire e lascia l'appartamento. Incurante dei suoi avvertimenti Barbara lo segue in metropolitana e una volta sul treno, viene uccisa da Elmer mentre Brian \u00e8 sotto l'effetto del fluido.\nBrian ritorna a casa ma viene fermato da Morris e Marscha, che armati di pistola si fanno consegnare Elmer. Elmer, non pi\u00f9 addomesticato dai cervelli animali, uccide Marscha e attacca Morris. Brian si fa iniettare il fluido perch\u00e9 non pu\u00f2 sopportare di assistere a quella scena. Morris rinviene e uccide Elmer stritolandolo con la mano prima di stramazzare al suolo. Nel farlo gli fa iniettare una dose troppo elevata di fluido nel cervello di Brian. La testa di Brian comincia gonfiarsi, e in preda a un dolore atroce, questi rientra in casa precipitandosi in camera e si spara con la pistola di Morris. Quando Michael entra con dei poliziotti nella stanza, Brian \u00e8 ancora vivo. Dalla fronte spaccata esce un'accecante luce con guizzi di elettricit\u00e0 crepitante.\nProduzione.\nIl film \u00e8 costato circa 600.000 dollari.\nNella versione originale, era il presentatore John Zacherle a doppiare Aylmer. Zacherle far\u00e0 anche un cameo nel film \"Frankenhooker\".\nDurante le riprese della scena del fellatio in ore, la maggior parte della crew si allontan\u00f2 dal set rifiutandosi di lavorare ad una tale scena. Durante tutto il film, Rick ha un taglio sul labbro di cui non si sa l'origine. La cosa faceva parte di un subplot in cui il ragazzo finiva in una rissa per difendere il fratello, ma a causa del budget limitato non si pot\u00e9 girare la scena che spiegava l'origine del taglio.\nLa scena in cui si discute del passato di Elmer \u00e8 una citazione del film \"Il falcone maltese\".\nVicino alla fine del film, si pu\u00f2 vedere un uomo nella metropolitana con un enorme cesto di vimini. Quell'uomo non \u00e8 altro che Duane Bradley (interpretato da Kevin Van Hentenryck) dal film \"Basket Case\" che trasporta suo fratello gemello con lui."}
{"id": "1215696", "revid": "146644", "url": "https://it.wikipedia.org/wiki?curid=1215696", "title": "Base Gondwana", "text": ""}
{"id": "1215697", "revid": "2079129", "url": "https://it.wikipedia.org/wiki?curid=1215697", "title": "CORDIS", "text": "CORDIS (COmmunity Research and Development Information Service) (servizio comunitario di informazione in materia di ricerca e sviluppo) \u00e8 uno spazio informativo dedicato alle attivit\u00e0 europee di ricerca e sviluppo (R&amp;S).\nIl servizio Comunitario di Informazione in materia di Ricerca e Sviluppo (CORDIS) \u00e8 la principale fonte della Commissione europea in merito ai risultati dei progetti finanziati dai programmi quadro dell\u2019UE per la ricerca e innovazione.\nCORDIS \u00e8 gestito dall\u2019Ufficio delle pubblicazioni dell\u2019Unione europea a nome della direzione generale Ricerca e innovazione della Commissione europea.\nIl sito offre un archivio pubblico ricco e strutturato con tutte le informazioni relative ai progetti detenute dalla Commissione europea, quali schede informative dei progetti, partecipanti, relazioni, risultati finali e collegamenti a pubblicazioni ad accesso aperto.\nObiettivi.\nI principali obiettivi sono:"}
{"id": "1215702", "revid": "1305772", "url": "https://it.wikipedia.org/wiki?curid=1215702", "title": "Mariinskij", "text": "Il termine Marinskij, \"letteralmente\" di Maria, riferito a Maria Massimiliana d'Assia-Darmstadt o a Marija Nikolaevna Romanova"}
{"id": "1215704", "revid": "124433435", "url": "https://it.wikipedia.org/wiki?curid=1215704", "title": "San Francesco rinuncia ai beni terreni", "text": "San Francesco rinuncia ai beni terreni o Rinuncia agli averi \u00e8 la quinta delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1292 e il 1296 e misura 230x270 cm.\nQuesto episodio appartiene alla serie della \"Legenda maior\" (I, 3) di san Francesco: \"Quando restitu\u00ec al padre ogni cosa e, deposte le vesti, rinunci\u00f2 ai beni paterni e temporali, dicendo: \u00abDi qui in avanti posso dire con certezza: -Padre nostro che sei nei cieli-, poich\u00e9 Pietro di Bernardone m'ha ripudiato.\u00bb\"\nDescrizione e stile.\nLa scena, che si svolse nella piazza del Vescovado ad Assisi , \u00e8 organizzata secondo uno schema molto efficace di due fasce verticali intervallate dallo sfondo neutro: a sinistra Pietro Bernardone, il padre di Francesco, col volto contratto, dalla notevole espressivit\u00e0, viene trattenuto da un uomo per un braccio; egli ha il pugno chiuso e si solleva la veste come per volersi lanciare contro il figlio, un vero e proprio \"gesto parlante\"; dietro di lui si dispiegano i cittadini borghesi; dall'altra parte san Francesco spogliato che prega asceticamente verso la mano di Dio benedicente che appare tra le nuvole; il vescovo copre alla meglio la sua nudit\u00e0 e altri religiosi (caratterizzati dalla tonsura) lo seguono. La netta spaccatura della scena \u00e8 efficacemente simbolica delle posizioni inconciliabili dei due schieramenti, che sono il passato e il presente di Francesco.\nNella casualit\u00e0 quotidiana della folla non \u00e8 tralasciata nemmeno la raffigurazione di due bambini, quali passanti, che tengono le vesti rialzate, forse per tenere dei sassi da tirare al \"pazzo\".\nNotevolissima \u00e8 poi la resa anatomica del corpo di Francesco, con chiare lumeggiature che definiscono il volume della muscolatura di sorprendente modernit\u00e0 (si pensi quanto sono lontani i geometrici grafismi dei crocifissi della pittura immediatamente precedente). Particolarmente stringenti sono le affinit\u00e0, soprattutto nei volti, con le figure dipinte nei registri superiori della basilica dal cosiddetto Maestro di Isacco, forse lo stesso Giotto, o forse un capo bottega leggermente pi\u00f9 anziano.\nLe scenografie architettoniche sono particolarmente sviluppate in altezza e creano complessi volumi con vuoti e pieni (si guardi per esempio al terrazzo sulla destra sostenuto da una colonna). In questi edifici non sono mantenuti rapporti dimensionali coerenti con le figure presenti, ma sono delle semplici quinte alla scena. Alcune incertezze assonometriche si possono notare nella scaletta esterna sulla sinistra, dove i gradini non sono dritti per permettere l'innaturale visione del pavimento (mentre si vede il soffitto del pianerottolo anche in basso dove \u00e8 sorretto da due colonne).\nFigure e sfondo appaiono efficacemente integrate, con colori chiari e brillanti dalle valenze anche simboliche: l'abito del padre ad esempio \u00e8 giallo, simbolo di ricchezza mondana.\nBibliografia.\nDomenico Sorrentino, Il Santuario della Spogliazione. La Chiesa di Santa Maria Maggiore e il Vescovado di Assisi. Fonti e documenti, Edizioni frate Indovino, Perugia 2017."}
{"id": "1215706", "revid": "44516", "url": "https://it.wikipedia.org/wiki?curid=1215706", "title": "Lago di Ginevra", "text": ""}
{"id": "1215714", "revid": "1924342", "url": "https://it.wikipedia.org/wiki?curid=1215714", "title": "Yellow (Coldplay)", "text": "Yellow \u00e8 un singolo del gruppo musicale britannico Coldplay, pubblicato il 26 giugno 2000 come secondo estratto dal primo album in studio \"Parachutes\".\nNel 2001 il brano ha vinto un NME Awards come miglior singolo dell'anno.\nDescrizione.\n\"Yellow\" pu\u00f2 essere interpretata in vari modi: quella pi\u00f9 comune vede il frontman Chris Martin cantare le grazie della donna amata attraverso paragoni con le stelle; un'altra interpretazione \u00e8 relativa al fatto che il brano venga dedicato a una ragazza anoressica e di conseguenza \"Yellow\" diventa il colore della pelle della ragazza malata e la canzone globalmente diventa una spinta a combattere la malattia.\nDurante il programma \"MTV Storytellers\", Martin ha dichiarato che il titolo del brano gli \u00e8 venuto in mente guardando le Pagine gialle. Nello stesso programma ha dichiarato inoltre che la prima versione del brano era fortemente ispirata dalla musica di Neil Young.\nVideo musicale.\nIl videoclip, diretto da James e Alex di The Artists Company, \u00e8 stato filmato alla Studland Bay, vicino a Swanage. La sceneggiatura iniziale del video prevedeva che tutti i componenti del gruppo girassero la scena sulla spiaggia, ma in quello stesso giorno tutti i componenti, ad esclusione di Chris Martin, si recarono al funerale della madre del batterista Will Champion.\nLa struttura del video \u00e8 molto semplice e minimalista e mostra infatti Martin camminare e correre sulla spiaggia mentre canta il brano. Egli indossa un K-Way bagnato, dal quale si deduce che ha appena piovuto. Il video \u00e8 formato da una sola scena in presa diretta senza tagli ed \u00e8 stato girato a 50 frame per secondo, il doppio della velocit\u00e0 normale. Al momento di girare, quindi, Martin dovette cantare il brano a velocit\u00e0 doppia (stratagemma usato anche in parte del video di \"Fix You\") in modo che rallentando il video il parlato si sincronizzasse alla musica.\nPer effettuare il caratteristico e molto suggestivo effetto di passaggio dalla notte (all'inizio del video) all'alba (alla fine) durante il processo di telecinema, un operatore ha aggiustato manualmente la quantit\u00e0 di colore in favore del blu all'inizio, rosso a met\u00e0, e giallo alla fine del video.\nCover.\n\"Yellow\", insieme a \"Clocks\", \u00e8 uno dei brani dei Coldplay che \u00e8 stato pi\u00f9 volte oggetto di cover. In particolare ricordiamo:\nTracce.\nTesti e musiche di Guy Berryman, Jonny Buckland, Will Champion e Chris Martin."}
{"id": "1215716", "revid": "120140355", "url": "https://it.wikipedia.org/wiki?curid=1215716", "title": "Sogno delle armi", "text": "Il Sogno del palazzo con le armi \u00e8 la terza delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nDescrizione e stile.\nQuesto episodio appartiene alla serie della \"Legenda maior\" (I,3) di san Francesco: \"La notte seguente, essendosi il beato Francesco assopito, vide un palazzo splendido e grande con armi guerresche fregiate del segno della croce di Cristo; e chiedendo di chi fossero, da una voce celeste gli fu risposto che esse sarebbero divenute tutte sue e dei suoi soldati.\" \nNel 1204-1205 san Francesco, dopo essersi rimesso da una malattia e rivestito il povero cavaliere dei suoi vestiti, sogn\u00f2 un palazzo pieno d'armi, e ud\u00ec una voce promettergli che tutto quello sarebbe stato suo; il sogno gli parve premonitore di una gloria militare (in realt\u00e0 allude alla milizia francescana), speranza che lo fece decidere di mettersi in viaggio verso le Puglie. Giunto per\u00f2 a Spoleto, un nuovo sogno gli fece capire che stava servendo il \"servo\" (l'uomo), non il \"padrone\" (Dio) e lo invit\u00f2 a tornare ad Assisi per restare \"in attesa della volont\u00e0 divina\".\nLa scena \u00e8 divisa in due fasce: il letto con san Francesco dormiente e Ges\u00f9 che indica, i quali ricordano la costruzione della scena di \"Isacco che respinge Esa\u00f9\" del Maestro di Isacco nel registro superiore della basilica, e il palazzo con le armi accatastate.\nIl palazzo, su un piano leggermente arretrato, \u00e8 rappresentato con una prospettiva intuitiva, che mostra i pavimenti ai primi piani e i soffitti ai piani pi\u00f9 alti. Interessante \u00e8 l'elegante architettura gotica delle finestre a sesto acuto con archetti trilobati, e con colonnine corinzie. I colori sono accesi ed \u00e8 accentuata la volumetria delle figure col chiaroscuro. La forma della stanza da letto, con le due cortine scortate, suggerisce un'idea di scansione di piani in profondit\u00e0, mentre il grande letto sembra una sorta di proscenio, proprio come nelle \"Storie di Isacco\". \nIl volto di Francesco dormiente \u00e8 convincentemente appoggiato sul cuscino e con un'espressione realistica, nonostante il curioso connubio della posizione con l'aureola. Un tempo il manto di Cristo aveva lumeggiature dorate che lo rendevano scintillante, oggi in larga parte perdute."}
{"id": "1215717", "revid": "36426", "url": "https://it.wikipedia.org/wiki?curid=1215717", "title": "Maestro di Isacco", "text": ""}
{"id": "1215723", "revid": "124465480", "url": "https://it.wikipedia.org/wiki?curid=1215723", "title": "Rodolfo I di Baviera", "text": "Era figlio di Ludovico II del Palatinato, duca della Baviera superiore, e di Matilde d'Asburgo, figlia del re Rodolfo I d'Asburgo.\nBiografia.\nSucceduto al padre nel 1294, support\u00f2 le azioni del proprio suocero, il re Adolfo di Nassau-Weilburg contro suo zio, Alberto I di Asburgo. Alla morte di Adolfo, Rodolfo abbracci\u00f2 il partito di Alberto ma la decisa politica del nuovo re caus\u00f2 non pochi conflitti. \nAlberto fece pressione su Rodolfo, e cos\u00ec egli dovette accettare il fratello Ludovico IV come coreggente nel 1301. Dopo l'uccisione di Alberto nel 1308, Rodolfo vot\u00f2 per Enrico di Lussemburgo e quindi lo accompagn\u00f2 in Italia. \nUna guerra civile contro il fratello Ludovico IV sfoci\u00f2 in nuove controversie sulla spartizione delle loro terre che termin\u00f2 nel 1313, quando venne firmata una pace a Monaco. Ludovico IV venne eletto re di Germania nel 1314, ma Rodolfo vot\u00f2 per il suo oppositore, Federico I d'Asburgo. Nel 1317 dopo un'ulteriore conflitto con Ludovico IV, Rodolfo perse il proprio dominio sul Palatinato.\nCon il trattato di Pavia del 1329, tuttavia, Ludovico aveva garantito il Palatinato ai figli di Rodolfo, Rodolfo II e Roberto I ed al nipote di Rodolfo, Roberto II, figlio di Adolfo. Il trattato sanc\u00ec la divisione della famiglia fino all'estinzione del ramo giovane, discendente di Ludovico il Bavaro, nel 1777.\nMatrimonio ed eredi.\nRodolfo spos\u00f2 Matilde di Nassau, figlia di Adolfo di Nassau-Weilburg, dalla quale ebbe i seguenti figli che raggiunsero l'et\u00e0 adulta:"}
{"id": "1215727", "revid": "94902", "url": "https://it.wikipedia.org/wiki?curid=1215727", "title": "Proteoglicani", "text": ""}
{"id": "1215736", "revid": "287204", "url": "https://it.wikipedia.org/wiki?curid=1215736", "title": "Preghiera in San Damiano", "text": "La Preghiera in San Damiano o Miracolo del Crocifisso \u00e8 la quarta delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nDescrizione e stile.\nQuesto episodio appartiene alla serie della \"Legenda maior\" (II,1) di san Francesco: \"Pregando il beato Francesco dinanzi all'immagine del Crocifisso, dalla croce venne una voce che disse tre volte: \"Francesco, va', ripara la mia chiesa che tutta si distrugge\", con ci\u00f2 alludendo alla Chiesa di Roma.\" Secondo la leggenda infatti, nel 1205 il santo si rifugi\u00f2 nella chiesa di San Damiano presso Assisi e sent\u00ec parlare il crocifisso che gli chiedeva di \"riparare la sua Chiesa\", con il significato ambivalente dell'edificio e della comunit\u00e0 cristiana corrotta.\nSan Francesco \u00e8 rappresentato in preghiera davanti al \"Crocifisso di San Damiano\" entro la chiesetta diroccata nei pressi di Assisi, alla quale sono crollati una parte del muro e della copertura del soffitto. L'ambientazione architettonica \u00e8 tra le pi\u00f9 efficaci di tutto il ciclo, con la chiesa disposta di sbieco secondo una prospettiva intuitiva che mostra attraverso le aperture dei muri crollati, ampie parti dell'interno dove si svolge la scena. I dettagli architettonici sono vividamente reali: le capriate, l'abside, il recinto con intarsi marmorei in stile cosmatesco. Il rapporto proporzionale tra architettura e figura umana \u00e8 ancora fuori scala, secondo un metodo di rappresentazione simbolica che sar\u00e0 superato solo nel Rinascimento. \nLa croce \u00e8 rappresentata in maniera simbolica, non strettamente fedele all'originale. Viene comunque rispettato il canone \"antico\" dell'immagine: un \"Christus triumphans\" con ai lati i tabelloni dei dolenti, non un \"Crocifisso\" ammodernato come quello di Santa Maria Novella, come se ne vede ad esempio nella scena della \"Verifica delle stimmate\". "}
{"id": "1215744", "revid": "1305772", "url": "https://it.wikipedia.org/wiki?curid=1215744", "title": "Tracy Chapman (album)", "text": "Tracy Chapman \u00e8 l'album di debutto della cantautrice statunitense omonima, pubblicato nel 1988.\nLa rivista \"Rolling Stone\" lo ha inserito al 263\u00ba posto della sua lista dei 500 migliori album.\nAntefatti.\nTracy Chapman \u00e8 stata scoperta da Brian Koppelman, collega alla Tufts University di Medford (Massachusetts) nel 1987. Egli ha rivelato: \"Stavo aiutando a organizzare una protesta di boicottaggio contro l'apartheid a scuola, e [qualcuno] mi ha detto che c'era questa grande cantante di protesta che avrei dovuto invitare al raduno.\" \u00c8 cos\u00ec andato a vedere Chapman esibirsi in un caff\u00e8. Ha aggiunto: \"Tracy \u00e8 salita sul palco ed \u00e8 stata come un'epifania. La sua presenza, la sua voce, le sue canzoni, la sua sincerit\u00e0: tutto \u00e8 venuto fuori.\" Koppelman le disse che suo padre era co-proprietario della casa discografica indipendente Sbk e che avrebbe potuto aiutarla a incidere un disco. La cantante non prese molto in considerazione l'offerta. Koppelman, tuttavia, era realmente interessato a Chapman, quindi continu\u00f2 a recarsi alla maggior parte dei suoi spettacoli, riuscendo infine a convincerla. Dopo il successo ottenuto nelle stazioni radio da una demo di \"Talkin' 'bout a Revolution\", diede una copia del brano a suo padre, Charles Koppelman, che le fece firmare un contratto con la Elektra Records. La cantante ha confessato che \"mai avrei pensato di ottenere un contratto con una major discografica [...] Per tutto il periodo in cui ero una ragazzina che ascoltava dischi e la radio, mai avrei pensato alla possibilit\u00e0 che il mercato discografico trovasse vendibile il tipo di musica che facevo. Soprattutto quando cantavo canzoni come \"Talkin' 'bout a Revolution\" negli anni settanta [...] Non vedevo un posto per me l\u00ec.\"\nIl produttore, David Kershenbaum, ha affermato che l'album \u00e8 stato \"fatto per le giuste ragioni\". Ha inoltre sottolineato: \"C'era una serie di idee che volevamo comunicare, e sentivamo che se fossimo stati sinceri e fedeli a quelle idee, allora le persone avrebbero colto l'emozione e il contenuto che c'era nei testi.\"\nRegistrazione.\nNon appena firmato il contratto con la casa discografica, Chapman si \u00e8 dedicata alla stesura dei brani, mentre Koppelman spediva a vari produttori la demo di \"Talkin' 'bout a Revolution\", ricevendo costantemente dei rifiuti a causa della popolarit\u00e0 in quel periodo della dance e del synth pop. I due hanno poi trovato David Kershenbaum, che ha ricordato: \"Era da un po' di tempo che cercavo di fare qualcosa di acustico... C'era un senso di leggera noia con la roba che girava nell'industria da potere spingere le persone ad ascoltare di nuovo i testi e qualcuno che avesse qualcosa da dire.\"\nLa pi\u00f9 grande preoccupazione di Chapman era che l'integrit\u00e0 delle sue canzoni rimanesse intatta, in quanto desiderava una registrazione \"molto semplice\". Kershenbaum ha ribadito: \"Volevo assicurarmi che tutto fosse costruito intorno a lei, mettendola in primo piano, vocalmente e tematicamente.\" L'album \u00e8 stato registrato in otto settimane al Powertrax, lo studio hollywoodiano di Kershenbaum.\nAccoglienza.\nL'album \u00e8 stato favorevolemte accolto dalla critica musicale. In una recensione retrospettiva, Stephen Thomas Erlewine di AllMusic lo ha definito \"uno dei dischi chiave dell'era Bush\", riconoscendogli il merito di avere \"rivitalizzato gli ideali folk tradizionali dell'attivismo sociale e dintorni, dando il via alla rivoluzione del \"politicamente corretto\"\". Per \"Ondarock\" invece i \"contenuti, dopo pi\u00f9 di trent'anni e in pieno movimento Black Lives Matter, appaiono incredibilmente ancora attuali.\""}
{"id": "1215747", "revid": "2033069", "url": "https://it.wikipedia.org/wiki?curid=1215747", "title": "The Unit", "text": "The Unit \u00e8 una serie televisiva d'azione statunitense andata in onda sul canale CBS. La terza stagione \u00e8 stata interrotta a met\u00e0 a causa dello sciopero degli sceneggiatori, conclusa quindi con l'episodio 11, la CBS ha comunque ordinato una quarta stagione in onda negli USA dal 28 settembre 2008 al 10 maggio 2009. Il 19 maggio 2009 il network ha cancellato la serie al termine della quarta stagione.\nL'idea di base del serial \u00e8 data dal libro dell'ex operatore della Delta Force Eric L. Haney, \"Inside Delta Force\"; reperibile in Italia nelle edizioni TEA con il nome di \"Delta Force in azione\". Lo scrittore \u00e8 stato produttore esecutivo di molti episodi e ha anche recitato in un episodio della quarta stagione (interpretando un reclutatore che spinge il giovane Tom Ryan ad arruolarsi, prospettandogli la possibilit\u00e0 di diventare un giorno generale).\nTrama.\nThe Unit, l'Unit\u00e0, \u00e8 un reparto di forze speciali dell'esercito americano, attivo dalla fine degli anni Settanta. Le missioni e l'esistenza stessa dell'Unit\u00e0 sono un segreto di stato; difatti i componenti fingono di appartenere a un reparto di sussistenza militare chiamato 303 Compagnia di Studi Logistici. Il riferimento alla \"Delta Force\" \u00e8 netto. La Delta Force, una tra le molteplici forze speciali delle forze armate statunitensi, composta da militari altamente specializzati e provenienti da reparti scelti dell'esercito, i Ranger e i Berretti Verdi. Dopo una durissima selezione, gli operatori vengono addestrati a tutti quei compiti tipici dei militari delle forze speciali ma con una particolare specializzazione volta alla lotta al terrorismo (salvataggio di ostaggi in situazioni estreme, interdizione a obiettivi sensibili o strategici, protezione di personalit\u00e0, prevenzione del narcotraffico e altre).\nTornando alla fiction televisiva The Unit, l'immediata gerarchia dell'\"Unit\u00e0\" ha come ufficiale comandante il colonnello Tom Ryan, che risponde direttamente al Presidente degli Stati Uniti.\nLa squadra di punta di questo reparto, i cui soldati sono i protagonisti della serie, \u00e8 composta da cinque uomini: Jonas Blane, il caposquadra; Mack Gerhardt, comandante in seconda; Charles Grey, l'esperto in demolizioni; Hector Williams, l'infermiere; Bob Brown, tiratore scelto e ultimo arrivato nell'episodio pilota della serie.\nAlle mogli degli agenti dell'Unit\u00e0 sono fornite le informazioni minime. Sono completamente informate del fatto che \"l'unit\u00e0\" \u00e8 un'organizzazione \u201cinesistente\u201d e che i loro mariti sono impegnati in missioni altamente pericolose. A loro non \u00e8 consentito conoscere informazioni specifiche, come la destinazione dei loro mariti, in cosa consistono le loro procedure di addestramento, quanto tempo saranno in missione e persino se i loro mariti sono al sicuro.\nInoltre, se un membro dell'Unit\u00e0 \u00e8 ucciso nell'azione, alla famiglia viene detto che ha perso la vita in una missione di addestramento; questo accadr\u00e0 nella terza stagione nel caso del sergente Williams. Le mogli, se ritenute sospette di parlare dell'esistenza del reparto con estranei, possono indurre i loro mariti all'espulsione, per poi essere restituiti al servizio normale dell'esercito. Nessuno si farebbe scrupoli a rovinare e distruggere le famiglie per conservare la segretezza dell'Unit\u00e0.\nI membri dell'unit\u00e0 solitamente operano in abiti civili o con mimetiche anonime, per non identificarli quali operatori delle forze speciali. I gradi possono essere riconosciuti solo quando i membri dell'Unit\u00e0 vestono l'alta uniforme. Sul braccio di Jonas Blane \u00e8 perfettamente visibile il grado di sergente maggiore, mentre gli altri membri hanno i vari gradi di Sergente (Sergent, Staff Sergent, Sergent first class, ecc.).\nIl telefilm \u00e8 quindi un mix tra vita militare, intensa e piena di suspense e la vita familiare dei soldati con un occhio particolare puntato sulle loro mogli.\nNella seconda stagione l'Unit\u00e0 rischier\u00e0 lo scioglimento, perch\u00e9 accusata di crimini di guerra, in realt\u00e0 commessi da agenti deviati della CIA (chiaro riferimento allo scandalo delle detenzioni illegali).\nNella terza stagione il sergente Williams perde la vita durante una missione in Libano; il personaggio, quale fantasma sognato dall'amico Mack, ricomparir\u00e0 un'ultima volta in un episodio della quarta stagione. I responsabili della morte di Williams saranno in seguito trovati ed eliminati dai suoi colleghi.\nNel corso della quarta stagione entreranno in squadra due nuovi operatori: Bridget Sullivan, prima donna a fare parte dell'Unit\u00e0, e Sam MacBride, un ragazzo problematico veterano dell'Iraq, soprannominati rispettivamente \"Cappuccetto Rosso\" e \"Colpo di Frusta\".\nMolti episodi si ispirano a vere azioni compiute dalla Delta Force o da altre forze speciali statunitensi. Per esempio una missione di salvataggio in Afghanistan durante la prima stagione era ispirata ai fatti della battaglia di Takur Ghar del 2002, oppure il salvataggio del sottotenente Betsy Blane in Iraq era ispirato alla vicenda del salvataggio di Jessica Lynch durante la guerra d'Iraq del 2003.\nIl progetto di una quinta stagione\nNei primi mesi del 2009 gli sceneggiatori della serie scrissero la trama di una quinta e conclusiva stagione della serie, composta da una ventina di episodi, che si sarebbe dovuta girare nel 2010 e trasmettere tra la fine del 2010 e l'inizio del 2011. Uno di questi sceneggiatori, Shawn Ryan, ne ha parlato in un'intervista rilasciata nel maggio 2009, poco dopo la trasmissione dell'episodo finale della quarta stagione.\nL'Unit\u00e0 avrebbe preso parte a numerose missioni, molte delle quali ispirate a vere azioni delle forze speciali statunitensi in Medio Oriente, Africa e America Latina. Sarebbe sorta perfino una specie di competizione tra l'Unit\u00e0 e un reparto paramilitare della CIA. Con il progredire della stagione sarebbero state reclutate e inserite nella squadra nuove leve, alcune delle quali di sesso femminile.\nIl sergente Blane, lasciato dalla moglie Molly nel finale della quarta stagione, avrebbe iniziato una relazione con il sergente Bridget Sullivan, fino alla morte di quest'ultima in missione all'incirca a met\u00e0 della stagione. Costretto a congedarsi dall'esercito per una grave ferita riportata in missione e perch\u00e9 affetto da stress da combattimento, avrebbe superato la crisi con l'aiuto di sua figlia Betsy e di suo padre (anche lui militare in congedo e veterano della Corea). Infine i coniugi Blane si sarebbero riconciliati e avrebbero iniziato un'attivit\u00e0 economica insieme, realizzando il desiderio che Molly Blane aveva in serbo fin dall'inizio della serie.\nIl sergente Gerhardt avrebbe preso brevemente il comando della squadra dopo il congedo di Jonas e, a un passo dal divorzio da Tiffy, si sarebbe invece riconciliato con lei. Mack Gerhardt decider\u00e0 di lasciare l'esercito una volta scoperto che sua moglie aspetta il loro terzo figlio, probabilmente un maschio.\nIl sergente Brown avrebbe a sua volta lasciato l'esercito per una ferita riportata in azione. Deluso e depresso, avrebbe superato la riabilitazione aiutato da un ex militare disabile, che poi Brown avrebbe aiutato nel corso di una causa per l'invalidit\u00e0. Infine sarebbe diventato un agente della CIA.\nTom Ryan, promosso generale nel finale della quarta stagione, avrebbe collaborato in pi\u00f9 missioni con l'Unit\u00e0. Preso dalla nostalgia, penser\u00e0 di farsi retrocedere pur di riprendere il comando del suo vecchio reparto, ma desister\u00e0 rendendosi conto che i suoi vecchi commilitoni sono tutti morti o in congedo. Al termine della stagione avrebbe avuto un nuovo incarico al Pentagono e si sarebbe risposato con la sua ex moglie, decidendo di sostenerla nella sua carriera diplomatica.\nNell'Unit\u00e0 sarebbero rimasti solo i sergenti Charles Grey e Sam McBride. Entrambi per\u00f2 avrebbero lasciato l'unit\u00e0 tattica per passare al reparto addestrativo.\nLa CBS decise per\u00f2 di abbandonare il progetto. La scelta fu motivata dal calo di audience, dall'aumento dei costi di produzione e dalla delicatezza di certe tematiche che sarebbero emerse nel corso della stagione (lo stress da combattimento, la politica delle forze armate sulle donne nei reparti combattenti, la politica \"non chiedere, non riferire\", ecc). La decisione deluse molti fan della serie, negli Stati Uniti come in Europa, i quali nel 2010 fecero una raccolta di firme nella speranza che il network realizzasse la stagione o per lo meno una miniserie conclusiva. La CBS per\u00f2 era ormai concentrata su altri progetti e la serie The Unit doveva pertanto considerarsi conclusa.\nEpisodi.\nNegli Stati Uniti la serie si \u00e8 rivelata subito un buon successo di critica su CBS ed \u00e8 giunta alla quarta stagione, dopo la quale \u00e8 stata per\u00f2 cancellata a causa di un sensibile calo di audience. In Italia la prima stagione \u00e8 stata trasmessa in prima serata da Rete 4 dal 1\u00ba luglio al 30 luglio 2007; la seconda stagione \u00e8 andata in onda, questa volta in seconda serata, sempre su Rete 4, da mercoled\u00ec 10 giugno 2009, con un doppio episodio settimanale, sino a mercoled\u00ec 2 settembre 2009, quando \u00e8 andato in onda l'ultimo episodio della stagione. La terza stagione \u00e8 andata in onda, in anteprima, sul canale satellitare FX ogni mercoled\u00ec alle 21.00 con un doppio appuntamento settimanale dal 19 novembre al 24 dicembre 2009, mentre in chiaro \u00e8 andata in onda (sempre su Rete 4 e in seconda serata) da sabato 5 dicembre 2009 al 20 febbraio 2010, con un episodio settimanale.\nI primi quattordici episodi della quarta e ultima stagione sono andati in onda, dal 5 giugno al 4 settembre 2010, su Rete 4, mentre i restanti episodi sono andati in onda sul canale satellitare FX dal 22 ottobre all'11 novembre 2010."}
{"id": "1215757", "revid": "301156", "url": "https://it.wikipedia.org/wiki?curid=1215757", "title": "Affiliazioni alla FGNI", "text": "Elenco delle societ\u00e0 sportive e di ginnastica affiliatesi alla Federazione Ginnastica d'Italia dalla fondazione fino al 1904.\nStoria.\nNell'elenco delle societ\u00e0 affiliate, datato 1912, si trovano i nomi di molte societ\u00e0 progenitrici di attuali societ\u00e0 sportive; molte, soprattutto nel Nord Italia, sono tuttora in vita.\nElenco delle Societ\u00e0 affiliate alla F.G.N.I..\nFino al 1888.\n\"Citt\u00e0 - Denominazione - Affiliazione\"\nLe date riportate sono quelle di \"affiliazione\" alle Federazioni, non quelle di nascita effettiva.\nDal 1889 al 1896.\n\"Citt\u00e0 - Denominazione - Affiliazione\"\nDal 1897 al 1904.\n\"Citt\u00e0 - Denominazione - Affiliazione\""}
{"id": "1215770", "revid": "1226", "url": "https://it.wikipedia.org/wiki?curid=1215770", "title": "Appunti per un' Orestiade africana", "text": ""}
{"id": "1215772", "revid": "118654988", "url": "https://it.wikipedia.org/wiki?curid=1215772", "title": "Sogno di Innocenzo III", "text": "Il Sogno di Innocenzo III \u00e8 la sesta delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nDescrizione e stile.\nQuesto episodio appartiene alla serie della \"Legenda maior\" (III,10) di san Francesco: \"Come il papa vedeva la basilica lateranense esser gi\u00e0 prossima alla rovina; la quale era sostenuta da un poverello &lt;si intende il beato Francesco&gt;, mettendole sotto il proprio dosso perch\u00e9 non cadesse.\" \nDurante un sogno papa Innocenzo III vede l'umile Francesco che regge la Basilica del Laterano, che all'epoca rappresentava quello che oggi \u00e8 San Pietro in Vaticano, cio\u00e8 il cuore della Chiesa latina. La basilica sta crollando, come si deduce dalla forte inclinazione dell'edificio, secondo uno stratagemma di origine medievale, usato ad esempio anche una dozzina d'anni prima da Cimabue nel transetto destro, nella scena della \"Caduta di Babilonia\". \nViene qui riproposto il letto a baldacchino con il papa e due guardie, o cubiculari, dormienti (gi\u00e0 presente nel \"Sogno delle armi\" e nella scena di \"Isacco che respinge Esa\u00f9\" del Maestro di Isacco), spostato per\u00f2 al lato destro, mentre a sinistra si svolge il sogno, con una basilica vistosamente inclinata che \u00e8 sorretta con un gesto molto eloquente dal santo, che qui appare per la prima volta nelle vesti di frate e che diventa \"colonna della Chiesa\". La scansione dei pieni \u00e8 molto efficace, mentre i volti ricordano la mano del Maestro di Isacco. La struttura spaziale della stanza a destra \u00e8 oggi indebolita dalla scomparsa di un cassone dipinto a secco tra il letto del papa e le due figure sedute.\nLa parte in alto a sinistra \u00e8 stata restaurata, come si nota dallo stacco di colore."}
{"id": "1215773", "revid": "1305772", "url": "https://it.wikipedia.org/wiki?curid=1215773", "title": "Saskatoon", "text": "Saskatoon \u00e8 una citt\u00e0 del Canada situata al centro della provincia di Saskatchewan, sulle rive del fiume South Saskatchewan. Saskatoon \u00e8 la citt\u00e0 pi\u00f9 popolosa della provincia di Saskatchewan, dalla met\u00e0 degli anni ottanta \u00e8 stata avvicinata in questo primato dal capoluogo provinciale Regina. I residenti di Saskatoon sono chiamati \"Saskatoonians\".\nNome.\nSaskatoon \u00e8 spesso chiamata la \"Citt\u00e0 dei Ponti\", per i suoi sette ponti di attraversamento fluviale. Per lungo tempo il soprannome della citt\u00e0 \u00e8 stato \"Hub City\" (citt\u00e0 perno), mentre il nome viene spesso abbreviato in \"S'toon\". Dopo l'uscita del film \"Chi ha incastrato Roger Rabbit\" nel 1988, la citt\u00e0 divenne famosa come \"Toontown\", a causa del nome della citt\u00e0 nella quale era ambientato il film. Un altro soprannome \u00e8 \"POW City\", dove POW sta per Potassio, petrolio (\"O\") e frumento (\"W\").\nGeografia fisica.\nClima.\nSaskatoon ha estati calde e inverni molto freddi. La sua zona climatica \u00e8 umido-continentale (Koppen clima classificazione DFB) (anche se i suoi livelli di umidit\u00e0 sono piuttosto bassi), con forti influenze semi-aride. La citt\u00e0 ha quattro stagioni distinte. Le temperature medie vanno dai -17\u00a0\u00b0C di gennaio ai 18\u00a0\u00b0C in luglio. Saskatoon \u00e8 abbastanza secca, con un'estate umida. Un aspetto positivo \u00e8 rappresentato dalle basse precipitazioni; un altro \u00e8 che Saskatoon \u00e8 pi\u00f9 soleggiata rispetto alla media del Canada (in media 2,380.8 ore di sole splendente ogni anno).\nLe temperature estreme sono anche pi\u00f9 tollerabili a causa della bassa umidit\u00e0. Nei mesi estivi si possono raggiungere i 41\u00a0\u00b0C ma generalmente ci si attesta sui 24\u00a0\u00b0C. I temporali sono frequenti durante i mesi estivi e possono presentarsi assieme a piogge torrenziali, grandine, forti venti, e pi\u00f9 raramente tornado. La stagione calda dura in genere da met\u00e0 maggio a met\u00e0 settembre, ma a causa della posizione di Saskatoon si sono verificate gelate dannose addirittura il 14 giugno e ancora nel mese di agosto.\nLa temperatura pi\u00f9 bassa mai registrata a Saskatoon \u00e8 stata -50\u00a0\u00b0C nel 1893. Il windchill (temperatura soggettiva dovuta a quella effettiva addizionata al vento) pi\u00f9 basso mai registrato \u00e8 stato -60,9. La pi\u00f9 alta temperatura mai registrata in Saskatoon \u00e8 stata 40,6\u00a0\u00b0C il 5 giugno 1988.\nIl \"Blizzard del 2007\" \u00e8 stato descritto da molti residenti come il peggiore che avessero visto; paralizz\u00f2 la citt\u00e0 con la sua scarsa visibilit\u00e0, estremo freddo, e la quantit\u00e0 improvvisa di neve portata da un vento violento. Il vento soffi\u00f2 ad oltre i 90 chilometri all'ora, e caddero in giornata circa 25 centimetri (9,8 pollici) di neve che per la violenza del vento fu sollevata e scagliata contro edifici ed automezzi. Molti residenti della zona si rifugiarono e passarono la notte nei luoghi dove erano rimasti bloccati, o poterono trovare rifugio (posti di lavoro, centri commerciali, ospedali, scuole e luoghi pubblici).\nEconomia.\nLa citt\u00e0 \u00e8 importante soprattutto per l'industria estrattiva. Vi ha sede per esempio la Potash Corporation of Saskatchewan, una dei principali produttori mondiali di cloruro di potassio."}
{"id": "1215778", "revid": "38427", "url": "https://it.wikipedia.org/wiki?curid=1215778", "title": "Propulsione a curvatura", "text": "La propulsione a curvatura (\"warp drive\" nell'originale inglese, talora tradotta nel doppiaggio italiano della serie classica con \"ipervelocit\u00e0\") \u00e8 un tipo di propulsione che permette alle navi stellari dell'universo fantascientifico di \"Star Trek\" di viaggiare a velocit\u00e0 superluminali, cio\u00e8 superiori alla velocit\u00e0 della luce. \nStudi di fisica in merito sono stati compiuti da R. Obousy e Eric W. Davis della EarthTech International. Nelle serie e nei film di \"Star Trek\" la propulsione a curvatura \u00e8 un espediente narrativo indispensabile in quanto giustifica la possibilit\u00e0 del viaggio interstellare \"alla ricerca di nuovi mondi e nuove civilt\u00e0\".\nGenesi.\nNel libro di Rick Sternbach e Michael Okuda \"Star Trek The Next Generation - Il Manuale Tecnico\" viene spiegato che nel 2061 Zefram Cochrane realizza un primo prototipo definito \"supergirante di fluttuazione\" che consente a un veicolo senza equipaggio di viaggiare a cavallo della barriera della velocit\u00e0 della luce. Questo dimostrava che era possibile viaggiare alla velocit\u00e0 della luce senza un consumo di energia teoricamente infinito.\nLa genesi della tecnologia a curvatura terrestre viene poi narrata nel film \"Star Trek: Primo contatto\": il primo motore a curvatura del pianeta Terra viene costruito in data ignota (tra il 2061 e il 2063) dal Dott. Zefram Cochrane e usato dallo stesso scienziato in un lancio di prova, il 5 aprile del 2063. Quel primo viaggio spaziale a velocit\u00e0 di curvatura innesca anche il primo contatto della Terra con una civilt\u00e0 extraterrestre, quella vulcaniana, che dispone da secoli di tale tecnologia. All'epoca, la prassi vulcaniana era di contattare un pianeta solo dal momento in cui gli abitanti disponevano della propulsione a curvatura, sicch\u00e9 quando un'astronave vulcaniana di pattuglia rileva il volo del prototipo terrestre, i Vulcaniani atterrano sul pianeta: questa prassi \u00e8 incorporata nella Prima direttiva della Federazione dei Pianeti Uniti, che nasce in seguito.\nDescrizione del funzionamento.\nL'enorme quantit\u00e0 di energia necessaria a raggiungere la velocit\u00e0 di curvatura si ottiene attraverso il reattore materia/antimateria (M/AMR), da una reazione controllata tra materia e antimateria regolata attraverso i cristalli di dilitio. Le bobine di curvatura, contenute all'interno delle gondole di curvatura, ricevono dai condotti del plasma l'energia prodotta dal nucleo di curvatura e generano il campo di curvatura. Le gondole di curvatura assumono i pi\u00f9 disparati aspetti, a volte fanno parte integrante della nave spaziale a volte rimangono all'esterno, collegate al veicolo spaziale tramite piloni. Le navi della Flotta Stellare generalmente montano le gondole su piloni di collegamento, e sono di solito dotate di collettore di Bussard piazzato in testa (fanno eccezione alcune navi di classe pi\u00f9 recente, come la USS \"Defiant\" o il Deltaflyer della USS \"Voyager\").\nI motori a curvatura creano una distorsione spaziotemporale attorno all'astronave formando attorno a essa forze contrapposte che curvano lo spaziotempo creando un tunnel dovuto alla radiazione \u010cerenkov (da cui il tipico colore azzurro) fino a permettere al mezzo di viaggiare a \"velocit\u00e0 curvatura\" (\"warp speed\") percorrendo cos\u00ec un tragitto inferiore rispetto alla distanza complessiva da coprire, infatti i motori a curvatura sostanzialmente contraggono lo spazio davanti all'astronave e lo dilatano dietro di essa. La cosa pu\u00f2 essere spiegata in modo semplice: si immagini un elastico fissato tra due chiodi e una formica che cammini sopra di esso. Se l'elastico non viene manipolato, la formica, per andare da chiodo a chiodo, dovr\u00e0 camminare per un tragitto equivalente alla lunghezza dell'elastico. Se invece lo si accorcia davanti alla formica, di conseguenza si allunga dietro di essa, come risultato si otterr\u00e0 che la formica sar\u00e0 andata da chiodo a chiodo camminando per un tragitto inferiore alla lunghezza complessiva dell'elastico, bench\u00e9 localmente non abbia potuto rilevare nessuna modifica dell'elastico.\nTuttavia, in un episodio di \"\" \u00e8 affermato che viaggiare a velocit\u00e0 elevate danneggia il subspazio in modo irreparabile, causandone l'apertura. La Federazione di conseguenza limita la velocit\u00e0 raggiungibile a fattore 5 per ridurre i danni. In seguito verranno realizzate nuove gondole di curvatura (alcune a geometria variabile come quelle in dotazione alla \"USS Voyager\") che, rendendo la bolla di curvatura pi\u00f9 stabile a velocit\u00e0 elevate, ne prevengono i danni.\nFattore di curvatura.\nLa velocit\u00e0 di un'astronave a propulsione di curvatura \u00e8 misurata dal \"fattore di curvatura\" (\"warp factor\"); la scala di misurazione non \u00e8 trattata in modo uniforme nei vari episodi della serie. In ' e ' la scala \u00e8 logaritmica e strutturata in modo che al fattore 1 corrisponda la velocit\u00e0 della luce (\"c\") e al fattore 10 corrisponda velocit\u00e0 infinita; invece nella serie originale si desume che la scala sia diversa dal fatto che in alcuni episodi si parla di velocit\u00e0 superiori al fattore 10. La prima nave stellare Enterprise costruita (NX-01, in '), raggiunge un massimo di fattore 5,5, mentre lEnterprise\" D nel XXIV secolo viaggia a fattore 9,6 e infine la USS \"Voyager\" raggiunge curvatura 9,975.\nVelocit\u00e0 di curvatura in Star Trek:\nVelocit\u00e0 di curvatura in ' e ':\nLa formula per calcolare il rapporto tra la velocit\u00e0 della luce c e la velocit\u00e0 di curvatura vW fino al fattore di curvatura 9 \u00e8:\nPer velocit\u00e0 superiori la formula si fa pi\u00f9 complessa:\nDove\nI dati sopraccitati comunque non rispecchiano in alcun modo le velocit\u00e0 osservate nella serie; molto spesso, infatti, i tempi di percorrenza suggerirebbero velocit\u00e0 migliaia di volte superiori a quelle riportate in tabella. Allo stato attuale non esiste una tabella \"ufficiale\" delle velocit\u00e0. Infine, nell'ultimo episodio di \"Star Trek: The Next Generation\", ambientato in un futuro alternativo, la dottoressa Beverly Crusher Picard, capitano dell'astronave medica USS Pasteur, ordina di viaggiare a curvatura 13.\nApplicazioni nella realt\u00e0.\nLe navi a propulsione a curvatura potrebbero raggiungere velocit\u00e0 superluminali deformando lo spaziotempo per \u00abavvicinare\u00bb il punto di destinazione. Nonostante qualche recente progresso sul piano teorico, come la propulsione di Alcubierre, \u00e8 ancora lontano dal poter essere realizzato, e pi\u00f9 ancora lontano \u00e8 il suo utilizzo in motori spaziali."}
{"id": "1215780", "revid": "330019", "url": "https://it.wikipedia.org/wiki?curid=1215780", "title": "Calminio", "text": "Agiografia.\nDobbiamo la conoscenza degli episodi della vita di san Calminio al padre Thomas d'Aquin de Saint-Joseph Carme D\u00e9chauss\u00e9, un agiografo del XVII secolo\nCalminio sarebbe stato duca d'Aquitania (\"Calminius dux Aquitaniae\") e conte di Alvernia che discendeva da una famiglia di origine romana insediatasi a Clermont. Calminio \u00e8 un uomo di guerra, ma decide in seguito di vivere nell'austerit\u00e0 della vita religiosa. Si reca sulle montagne del Velay, in un luogo detto Villars, dove fonda un oratorio, Saint-Chaffre du Monastier. Qualche cenobita si congiunge a lui e il luogo diventa un vero e proprio monastero che porta all'origine il nome di \"Calminiacum\", o Carmery (che significa Calminio in patois o in latino volgare).\nParte in seguito per il territorio di Limoges, dove si rifugia per un'esistenza da eremita. Quando decide di ritornare alla vita pubblica, Calminio fonda il suo secondo monastero vicino a Tulle. Questo edificio prende il nome di monastero di San Martino di Laguenne. \nCalminio si reca a Roma per ottenere la consacrazione del primo monastero. Al ritorno passa per l'isola di Lerino. Ammirando la celebre abbazia insulare, egli decide di fermarsi per alcuni mesi. L\u00e0 viene a conoscenza della regola benedettina di San Colombano. Alla sua partenza, l'abate di Lerino lo autorizza a prendere una ventina di monaci per aiutarlo a fondare un nuovo monastero: si insedia a Mozac, luogo propizio alla meditazione, tranquillo e ricco d'acqua. L\u00ec fonda la sua ultima abbazia. \nDopo la sua costruzione, Calminio lascia di nuovo i suoi compagni per andare un'ultima volta a Roma, dove incontra il Papa, a cui fa presente il suo desiderio di arricchire la sua ultima fondazione. Il Papa gli offre allora una parte del cranio di San Pietro (da cui il nome dell'abbazia di San Pietro di Mozac). Sul cammino di ritorno, Calminio fa tappa a Agen, dove ottiene una parte del braccio di san Caprasio di Agen. Il ritorno definitivo di Calminio a Mozac \u00e8 celebrato in pompa magna, talmente i monaci sono contenti di vedere la loro comunit\u00e0 godere della nuova ricchezza e influenza. \nPoco tempo dopo Calminio muore in \"odore di santit\u00e0\". Egli \u00e8 sepolto il giorno seguente l'ottava di Ascensione, ma l'anno del suo decesso rimane comunque sconosciuto.\nCulto.\nLa sua sposa, santa Namadia, avrebbe fondato il convento delle monache di Marsat, che dipese in seguito dall'abbazia di Mozac, situata a 2 km da essa. \nLe loro reliquie sono custodite nel reliquiario in smalti di Limoges, del XII secolo, conservato nella chiesa abbaziale di Mozac. Il reliquiario costituisce esso stesso una fonte narrativa della vita di san Calminio, in particolare per le tre fondazioni di Mozac, Laguenne e del Monastier-Saint-Chaffre. Si tratta ad ogni modo della visione agiografica che ne avevano i monaci di Mozac all'epoca romanica. \nDurante il Medioevo, tra Riom e Mozac, una cappella campestre portava il vocabolo di San Calminio, in onore del fondatore dell'abbazia di San Pietro, poco distante. Questa cappella \u00e8 stata distrutta molto prima della Rivoluzione francese, non se ne conosce quindi n\u00e9 la sua importanza architettonica, n\u00e9 la sua ubicazione esatta. Essa doveva comunque situarsi nel quartiere ancor oggi chiamato Saint-Calmin, a meno di 500 m ad est dell'abbazia. La via principale di questo quartiere si chiama, \u00e0 Riom come a Mozac, Rue Saint-Calmin. Unico reperto indiretto della chiesa \u00e8 la croce in pietra di Volvic, situata all'incrocio tra i limiti di Mozac e Riom."}
{"id": "1215798", "revid": "599013", "url": "https://it.wikipedia.org/wiki?curid=1215798", "title": "Tim Visser", "text": "Biografia.\nTim Visser \u00e8 figlio d'arte: suo fratello Josep (\u201cSep\u201d) milita nella squadra VII del Newcastle, e suo padre Marc Visser \u00e8 tuttora il rugbysta con il maggior numero di presenze in Nazionale per i .\nDopo gli studi e la prima pratica rugbystica in patria, fu segnalato al Newcastle da due \"talent-scout\" del club, che lo videro disputare un incontro di rugby VII ad Amsterdam; messo sotto contratto insieme a suo fratello Sep, i due fecero parte della squadra che disput\u00f2 e vinse il Middlesex VII; Tim Visser esord\u00ec quindi nel XV titolare in un incontro di Premiership contro il Worcester l'8 settembre 2006: subentrato a circa 10 minuti dal termine, segn\u00f2 la meta decisiva nel finale di partita. Furono 3 in totale le mete in Premiership, pi\u00f9 un'altra in European Challenge Cup; nel settembre 2007, seguendo la politica di far giocare gli elementi giovani che non hanno ancora esperienza di prima squadra, il Newcastle prest\u00f2 Visser per sei settimane al Northampton.\nNel 2009 si \u00e8 trasferito all'Edinburgh Rugby conquistando subito il titolo di miglior metaman della Celtic League (10 mete) e il premio come miglior giocatore giovane.\nPer via dei regolamenti IRB che permettono a un giocatore di scegliere la federazione di appartenenza dopo avervi militato per almeno 36 mesi consecutivamente, Visser ha scelto di affiliarsi alla federazione scozzese, avendo anche la scelta tra e ."}
{"id": "1215799", "revid": "580", "url": "https://it.wikipedia.org/wiki?curid=1215799", "title": "Innocenzo III conferma la Regola francescana", "text": "Innocenzo III conferma la Regola francescana \u00e8 la settima delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nDescrizione e stile.\nQuesto episodio appartiene alla serie della \"Legenda maior\" (III,10) di san Francesco: \"Quando il papa approv\u00f2 la Regola e diede mandato di predicare la penitenza, e ai frati, che avevano accompagnato il santo, fece fare corone, perch\u00e9 predicassero il verbo di Dio.\"\nQuesta scena \u00e8 importante per la straordinaria coerenza con la quale \u00e8 definita l'ambientazione architettonica della scena stessa, soprattutto nella sorprendente parte superiore, dove le volte a botte su mensole sono virtuosisticamente rappresentate in prospettiva e scorcio intuitivi. Ma l'architettura non \u00e8 astratta e le linee che genera corrispondono anche al sottostante raggruppamento dei personaggi nella scena. I frati non sono pi\u00f9 allineati in file orizzontali, come nella tradizione bizantina, ma per file disposte in profondit\u00e0, come era stato fatto per la prima volta nel vicino affresco della \"Coppa ritrovata\" nel registro superiore della basilica. \nDi grande umanit\u00e0 \u00e8 il volto di san Francesco barbuto mentre, sorridente, riceve la benedizione del papa Innocenzo III e la bolla che autorizza l'ordine francescano. Anche gli altri personaggi hanno espressioni intense e realistiche, sottolineate da ombreggiature forti che si ritrovano anche nelle opere del Maestro di Isacco. Diverso \u00e8 il trattamento materico dei ruvidi sai dei frati rispetto alla ricchezza della veste papale, con l'elegante pallio, e del seguito pontificio, descritti con accuratezza fin nei dettagli. Stoffe inoltre decorano le pareti, a testimoniare la sontuosit\u00e0 dell'ambiente, anche se molte delle decorazioni previste, gi\u00e0 eseguite a secco, sono oggi perdute. \nForte \u00e8 il senso dei volumi, grazie all'accentuazione del chiaroscuro."}
{"id": "1215806", "revid": "78273", "url": "https://it.wikipedia.org/wiki?curid=1215806", "title": "San Francesco rinuncia alle vesti", "text": ""}
{"id": "1215810", "revid": "1855146", "url": "https://it.wikipedia.org/wiki?curid=1215810", "title": "Aunis", "text": "L'Aunis era una delle antiche province francesi.\nIl suo nome deriverebbe secondo alcuni storici dal nome degli Alani, popolazione barbara che invase la Gallia nel 406; secondo altri dal termine \"aulne\" (ontano), albero assai diffuso nella zona. Nella realt\u00e0 l'origine pi\u00f9 plausibile del nome \u00e8 che per estensione derivi da quello del villaggio di Aulnay (\"Aunay\" in poitevin-saintongeais); localit\u00e0 assai importante sino al Medioevo.\nLa prima capitale fu Ch\u00e2telaillon (oggi Ch\u00e2telaillon-Plage), poi trasferita a La Rochelle.\nLa provincia si estendeva dal \"Marais poitevin\" a nord, sino al corso della Charente a sud, per circa 50-55 chilometri; di fronte all'Isola di R\u00e9, l'Aunis si spingeva verso l'interno per una quarantina di chilometri.\nCon la maggior parte della Saintonge, l'Aunis forma oggi il dipartimento della Charente Marittima.\nGeografia.\nL'Aunis \u00e8 delimitato da due fiumi, la S\u00e8vre niortaise a nord, e la Charente a Sud.\n\u00c8 bagnato ad ovest dall'oceano Atlantico e comprende due isole, l'Isola di R\u00e9 e l'\u00cele-d'Aix.\nAd est \u00e8 delimitato dalla valle del Mignon, affluente della S\u00e8vre niortaise, dalle alture della Saintonge attorno a Saint-F\u00e9lix, dalla valle dalla Tr\u00e9zence, e da quella della Boutonne.\nL'Aunis \u00e8 un grande piano calcareo di epoca giurassica, nelle cui spaccature si sono formate grandi paludi di acqua salmastra.\nIn agricoltura le due risorse principali sono i cereali (frumento e mais) e la viticoltura. Si trovano anche allevamenti di vacche da latte. Nelle paludi la raccolta del sale ha nei secoli contribuito alla fortuna della regione.\nL'Aunis non ha tradizione industriale; solamente alla fine del XIX secolo furono impiantate alcune industrie di trasformazione a La Rochelle (conserve, produzione di concimi), a Surg\u00e8res (metallurgia) e a Rochefort (aeronautica).\nStoria.\nL'Aunis (\"Alunitium\" in latino) abitato, come Saintonge, dai Galli Santoni, fu compresa dai Romani nella provincia dell\"'Aquitania secunda\". Appartenne successivamente ai Visigoti, ai Franchi (507), e per molto tempo fece parte del Poitou.\nFu occupata nel 1130 dai duchi d'Aquitania, portata in dote da Eleonora d'Aquitania a Luigi VII, quindi, dopo il divorzio della principessa, a Enrico II d'Inghilterra. Fu strappato agli inglesi da Luigi VIII nel 1224, fu loro restituito nel 1360 da Giovanni II, ma si rivolt\u00f2 nel 1371 per tornare sotto l'autorit\u00e0 di Carlo V.\nLa Riforma vi si insedi\u00f2 dai tempi di Francesco I di Francia e divenne sempre pi\u00f9 forte: l'Aunis fu l'ultimo rifugio della resistenza protestante, e cadde, con La Rochelle, nel 1628.\nL'Aunis \u00e8 stato incluso nel dipartimento della Charente-Maritime nel 1791.\nSimboli.\nLo stemma dell'Aunis era \"di rosso, alla pernice coronata d'oro\"."}
{"id": "1215811", "revid": "1543377", "url": "https://it.wikipedia.org/wiki?curid=1215811", "title": "Franco Mulas", "text": "Biografia.\nStudia pittura all'Accademia di Francia e alla scuola d'Arte ornamentale di Roma, citt\u00e0 dove da sempre vive e lavora.\nIl suo lavoro si raccoglie in una solida unit\u00e0 simbolica, dove simbolo \u00e8 la natura, come similarit\u00e0 di una chiave pittorica che rappresenta la societ\u00e0 e la storia.\nLa prima mostra personale ha avuto luogo a Bari, alla Galleria \"Il Sagittario\", nel 1967, presentato in catalogo da Renzo Vespignani. Le opere di questo periodo sono immagini disilluse degli italiani colte attraverso i riti alienanti delle autostrade domenicali.\nIl clima del '68 si riflette sulla sua opera. Alla serie \"Weekend\" segue il ciclo \"Occidente\", dedicato alla contestazione giovanile ed al Maggio francese.\nLe opere di questo ciclo con testi di Mario De Micheli, Giorgio Cortenova, Dario Micacchi, Franco Solmi, sono esposte in importanti Gallerie, tra le quali: \"La Nuova Pesa\" di Roma e la \"Bergamini\" di Milano.\nHa partecipato a selezionate esposizioni pubbliche nazionali ed internazionali, tra le quali: X e XI\nQuadriennale di Roma, XXXIX Biennale di Venezia sez. architettura con il Gruppo Grau, XVIII Triennale di Milano, \"Arte in Italia 60-77\" Galleria d'Arte Moderna Torino. Milano\nNel 1972 a Bologna, insieme a Baj, Ceroli, Fabio Mauri, Oldemburg, Pistoletto, Vettor Pisani, Mario Schifano, Vedova e Vespignani partecipa con 3 opere alla grande Mostra: \"Tra Rivolta e Rivoluzione, immagine e progetto\".\nNel 1981 viene invitato alla Galleria Nazionale d'Arte Moderna di Roma alla Mostra \"Arte e Critica\".\nIl critico Marco Goldin lo invita nel 1996 alla rassegna \"Figure della Pittura\" a Palazzo Sarcinelli di Conegliano.\n\u00c8 degli anni 2000 la partecipazione alla mostra \"Immagine di impegno, impegno di immagine\", curata a Roma dal critico Domenico Guzzi.\nHa esposto a Berlino nel 1974 alla \"Mostra \"Italienische Realisten\"\", a Varsavia-Vienna-Lugano \"Pittura Italiana '50-'70\", nel 1977, e a Rio de Janeiro nel 1989, alla \"Mostra \"Pittura Italiana dal dopoguerra ai nostri giorni\"\".\nL'opera di Franco Mulas si svolge per cicli pittorici.\nOltre ai citati \"Week-End\" ed \"Occidente\", si possono annoverare: \"Le Pitture Nere\", 1971-1972, \"Itinerari\", 1973-1974, \"Identikit\", 1978, \"L'Albero Rosso di Mondrian\", 1979-1981, \"Finzioni\", 1980-1989, \"Big-Burg\", 1990-1991, \"Schegge\", 1998-2007.\nUna mostra antologica dell'opera di Mulas si \u00e8 svolta a Roma a Palazzo Braschi nel 1991, presentata dal critico Antonio Del Guercio.\nNel 1998 tiene al Palazzo dei Priori a Volterra una significativa personale intitolata \"Dipinti 1980-1998\" con un testo di Nicola Micieli.\nNel mese di marzo del 2006 all'\"EXMA\" di Cagliari espone i cicli: \"Finzioni\", \"Big-Burg\", e \"Schegge\", presentato da Roberto Gramiccia.\nNel 2007 \u00e8 invitato da Silvia Pegoraro alla rassegna \"Visioni&amp;Illusioni\" al Castello Spagnolo dell'Aquila.\nNel 2011 \u00e8 invitato alla 54\u00aa Biennale di Venezia.\nNel giugno 2013 espone il suo ultimo ciclo \"Spaesaggi\" al Museo Carlo Bilotti di Roma.\nNel 2016 \u00e8 invitato alla mostra \"Fragili Eroi\" al Museo Carlo Bilotti di Roma."}
{"id": "1215813", "revid": "107895260", "url": "https://it.wikipedia.org/wiki?curid=1215813", "title": "Apparizione di san Francesco su un carro di fuoco", "text": "L'Apparizione di san Francesco su un carro di fuoco \u00e8 l'ottava delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nDescrizione e stile.\nQuesto episodio appartiene alla serie della \"Legenda maior\" (IV,4) di san Francesco: \"Pregando il beato Francesco in un tugurio ed essendo i suoi frati in un altro tugurio fuori dalla citt\u00e0, alcuni riposando e altri perseverando nelle orazioni, ed essendo il santo corporalmente lontano dai suoi figli, ecco che costoro videro il beato Francesco sopra un carro infocato e splendente correre per la casa, circa la mezzanotte, mentre il tugurio risplendeva d'una grande luce; onde stupirono quelli che vegliavano, si destarono e spaventarono gli altri che dormivano.\"\nIn questa scena lo spazio \u00e8 diviso in tre parti: la struttura architettonica, a sinistra, con i frati addormentati, i frati all'esterno che chiamano i confratelli e la potente visione del carro in cielo, che \u00e8 inclinato a sottolineare una dimensione di sogno. Inoltre l'eccezionalit\u00e0 della visione \u00e8 sottolineata dall'opposta scelta del punto di vista focale rispetto a quello dell'architettura. La trasfigurazione \u00e8 sottolineata da raggi di luce che circondano il corpo del santo. La capanna descritta da Bonaventura ha lasciato il posto a un sontuoso palazzo, decorato da fregi, lacunari, medaglioni e intarsi cosmateschi.\nNotevole \u00e8 la resa del volume del corpo del cavallo in primo piano, mentre il secondo si intravede appena, essendo coperto dal primo, una convenzione stilistica ereditata da modelli pi\u00f9 antichi. Anche la forma del carro e le sue decorazioni ricordano antichi bassorilievi architettonici romani. Nei volti dei due frati a destra Bruno Zanardi e Federico Zeri individuarono lo stile del secondo capobottega."}
{"id": "1215815", "revid": "287204", "url": "https://it.wikipedia.org/wiki?curid=1215815", "title": "Tecnologia di Star Trek", "text": "L'universo di \"Star Trek\", la serie televisiva fantascientifica originariamente ideata da Gene Roddenberry nel 1966, \u00e8 inscindibilmente legato ad una immagine di avanzato sviluppo tecnologico. Il divario tecnologico \u00e8 uno degli aspetti che pi\u00f9 spesso emerge nelle puntate di Star Trek. Questa voce illustra le principali tecnologie rappresentate nei film e telefilm appartenenti alla serie.\nPropulsione a curvatura.\nCi\u00f2 che rende possibili all'astronave Enterprise le sue avventure in sistemi stellari sconosciuti \u00e8 un nuovo tipo di propulsione, detta \"a curvatura\" (\"warp drive\"), la quale - superati i limiti imposti da Einstein nella sua Teoria della relativit\u00e0 - permette di viaggiare ad una velocit\u00e0 superiore a quella della luce. Il motore ad antimateria, regolato da cristalli di dilitio, produce una notevole quantit\u00e0 di plasma nelle due \"gondole di curvatura\" di cui \u00e8 dotata l'Enterprise. Questo consente di generare un \"campo di curvatura\" attorno all'astronave e di \"piegare\" il tessuto spazio-temporale, riducendo considerevolmente il tempo necessario per passare da un punto all'altro del cosmo. Anche gli effetti relativistici che si dovrebbero produrre in prossimit\u00e0 della velocit\u00e0 della luce (dilatazione del tempo) appaiono annullati o assai ridotti.\nUna tecnica pi\u00f9 elaborata della curvatura, tale da permettere spostamenti ancora pi\u00f9 veloci, \u00e8 la \"transcurvatura\" che permette di creare tunnel spaziali artificiali in cui transitare.\nTeletrasporto.\nUna delle tecnologie-simbolo di Star Trek \u00e8 il \"teletrasporto\", cio\u00e8 un sistema di trasferimento istantaneo di materia, usato generalmente per trasferire membri dell'equipaggio e/o equipaggiamento dall'apposita \"sala teletrasporto\" della nave stellare Enterprise alla superficie di un pianeta e viceversa. Ci\u00f2 rende superfluo l'atterraggio dell'astronave stessa (in effetti l'Enterprise originale non \u00e8 costruita per atterrare su un pianeta; questo anche per i limiti di budget imposti alla serie televisiva originale).\nIl teletrasporto pu\u00f2 essere effettuato da un qualunque punto verso qualsiasi altro, fino alla distanza, normalmente, di 40.000 chilometri, ma \u00e8 pi\u00f9 sicuro se avviene utilizzando le apposite piattaforme. Nel corso degli anni si sono visti svariati incidenti in cui, a volte, non si \u00e8 riusciti a ricostruire nel modo giusto il soggetto teletrasportato.\nNell'episodio \"Il duplicato\" della serie classica, un incidente al teletrasporto produce uno sdoppiamento del capitano Kirk in due individui distinti. Un fatto analogo \u00e8 presente in un episodio della serie \"\", in cui viene scoperto su un pianeta un doppione del comandante Riker.\nIn un episodio della \"Next Generation\", Geordi La Forge (capo ingegnere di TNG) trova Scotty (capo ingegnere della serie originale) su un'astronave alla deriva da anni: l'anziano tecnico si era salvato da un assalto chiudendosi in un ciclo infinito di teletrasporto, in attesa dei soccorsi.\nIn un episodio della serie \"\" due personaggi (Tuvok e Neelix) si ritrovano addirittura fusi temporaneamente in un unico individuo (Tuvix).\nPonte ologrammi.\nIl \"ponte ologrammi\" \u00e8 un nuovo ambiente introdotto con la \"Next Generation\" e da allora presente in tutte le serie successive di Star Trek. Si tratta di una sala in cui i membri dell'equipaggio della Enterprise possono entrare in simulazioni di realt\u00e0 virtuale immersiva.\nGli ologrammi sono \"solidi\" (ad esempio, se si tratta di un ponte, ci si pu\u00f2 camminare sopra) ed in grado di ingannare i cinque sensi. Tali effetti sono ottenuti grazie alla fusione tra diverse tecnologie, quali quelle degli ologrammi ottici, del replicatore di materia e del raggio traente. In pratica \u00e8 possibile ordinare al computer di ricreare ogni cosa, da piccoli oggetti ad ambienti naturali apparentemente sconfinati: la simulazione permette di muoversi illusoriamente all'interno di scenari potenzialmente infiniti.\nGli oggetti pi\u00f9 lontani sono semplici ologrammi; quando si avvicinano sono sostituiti da modelli solidi (talvolta pericolosi: in caso vengano disattivati i \"protocolli di sicurezza\", le armi \"olografiche\" possono ferire e uccidere) costituiti da \"fotoni risequenziati\"; una serie di delicati \"raggi traenti\" impedisce alle persone di sbattere contro le reali pareti della sala.\nIl ponte ologrammi \u00e8 usato soprattutto per scopi ricreativi, scientifici e didattici, anche se un \"numero straordinario\" di incidenti vi possono apparentemente accadere; ad esempio, in un episodio di TNG la simulazione del Professor Moriarty (il geniale arcinemico di Sherlock Holmes) diventa senziente ed assume il controllo dell'astronave.\nMedico olografico di emergenza.\nLo sviluppo degli ologrammi avanzati ha portato in seguito all'invenzione del \"medico olografico di emergenza\" (MOE). In caso di indisponibilit\u00e0 del medico di bordo, le astronavi pi\u00f9 moderne sono in grado di attivare un programma senziente che ricrea un competente dottore virtuale. Questo ologramma \"solido\" \u00e8 in grado di utilizzare strumenti medici ed in generale interagire con tutto ci\u00f2 che si trova in infermeria, unico ambiente in cui pu\u00f2 normalmente operare (anche se in caso di emergenza pu\u00f2 venire trasferito nel ponte ologrammi).\nNella serie \"\" il \"Dottore\" diventa stabilmente l'ufficiale medico dell'astronave ed uno dei personaggi principali. Nonostante sia un costrutto informatico, egli supera la propria programmazione originaria evolvendosi e in pi\u00f9 occasioni dimostra \"umanit\u00e0\" e sentimenti.\nReplicatore.\nCome il \"ponte ologrammi\", anche il \"replicatore\" \u00e8 un nuovo strumento introdotto con la serie \"Next Generation\". Basato sulla stessa tecnologia del teletrasporto, questo dispositivo consente la replicazione di qualsiasi oggetto inanimato con incredibile fedelt\u00e0, trasformando a livello molecolare la materia grezza inerte, solitamente recuperata dal riciclaggio dei rifiuti, in tutto ci\u00f2 che si desidera. I principali sistemi di replicazione sono i sintetizzatori alimentari, che sono ottimizzati in modo da ottenere la pi\u00f9 accurata composizione organolettica di cibi e bevande, e i replicatori dei componenti meccanici.\nUn certo numero di replicatori appositamente modificati viene utilizzato in infermeria e nei laboratori scientifici per la sintesi di medicinali e composti chimici.\nScudo deflettore e Deflettore di navigazione.\nLe astronavi di Star Trek possiedono dei sistemi difensivi basati su campi di energia attorno allo scafo: i \"deflettori di navigazione\" servono ad impedire che piccoli meteoriti ed altre particelle vaganti per lo spazio danneggino la nave, mentre gli \"scudi deflettori\" servono per difendersi dagli attacchi di astronavi ostili.\nNella serie \"\", ambientata prima delle altre, gli umani non possiedono ancora gli scudi deflettori e per prepararsi agli scontri \"polarizzano le corazze\", tecnica pi\u00f9 rudimentale e meno efficace.\nRaggio traente.\nIl \"raggio traente\" \u00e8 un fascio di energia che permette ad un'astronave di \"catturarne\" un'altra, tenendola ferma in una posizione o trascinandola. Pu\u00f2 venire sfruttato per stabilizzare le navicelle di servizio per manovre particolari o per trainare una nave in avaria, ma generalmente \u00e8 utilizzato per impedire la fuga ad un'astronave ostile (per bloccare un vascello di discrete dimensioni pu\u00f2 essere necessario lo sforzo combinato di pi\u00f9 navi).\nDispositivo di occultamento.\nIl dispositivo di occultamento \u00e8 un elemento che racchiude una o pi\u00f9 tecnologie atte ad impedire l'individuazione di individui e/o strutture da parte di sensori.\nCon l'impiego dei sensori il semplice assorbimento delle radiazioni elettromagnetiche non garantisce pi\u00f9 di sfuggire all'intercettazione del nemico. I sensori, infatti, oltre a captare tutto lo spettro delle onde EM (quindi anche la luce visibile) rilevano anche la presenza di campi curvatura, di sorgenti di gravit\u00e0, di forme di vita e altro ancora. I Klingon e i Romulani idearono allora un nuovo modo di nascondersi, imprigionando tutte le forme di energie o di particelle all'interno di un guscio chiuso e rendendo la nave trasparente alle onde EM.\nApparecchiatura tipiche del dispositivo di occultamento sono:\nFunzionamento.\nIl dispositivo di occultamento crea un campo gravitazionale che curva tutte le onde EM intorno alla nave, rilasciandole dalla parte opposta rispetto a dove sono venute a contatto con il campo. In questo modo ad un osservatore esterno sembra che le onde EM continuino sempre in linea retta. Cos\u00ec \u00e8 possibile vedere le stelle dietro ad una nave occultata come se la nave non ci fosse, per questo la nave sembra diventare trasparente. Ogni campo di occultamento impedisce ovviamente la fuoriuscita di tutte le forme di energia e di particelle.\nTipi di occultamento:\nQualsiasi tipo di occultamento si stia adoperando risulta impossibile usare i seguenti dispositivi.\nMalgrado alcuni esperimenti segreti basati sull'inversione di fase (finiti con esito negativo), la Federazione ha scelto di non usare questo tipo di tecnologia anche in virt\u00f9 degli accordi di Khitomer e del trattato di Algeron, accordi di non belligeranza con i Klingon e i Romulani. I Romulani hanno tentato di sviluppare un nuovo sistema di occultamento differente da quello dei Klingon; questa tecnologia sperimentale combinava un sistema di occultamento con un invertitore di fase molecolare; la materia esposta a questo generatore di interfase esiste parzialmente in un piano spaziale parallelo e quindi non \u00e8 rilevabile da alcun dispositivo sensorio; questo tipo di materia \u00e8 in grado di passare attraverso la materia normale. L'esperimento ha per\u00f2 completamente depolarizzato il generatore di campo di gravitoni, un componente essenziale del motore a curvatura romulano, portando alla distruzione del nucleo di curvatura della nave su cui veniva provato il sistema, che \u00e8 stato in seguito abbandonato. Stando a quanto viene detto nell'ultimo episodio della prima serie di , i Romulani, negli ultimi cinquant'anni da quel momento, hanno migliorato i loro dispositivi di occultamento tanto che non \u00e8 pi\u00f9 possibile rilevarne persino la presenza quando sono occultati.\nAnche i Cardassiani hanno dimostrato di possedere la tecnologia dell'occultamento, anche se \u00e8 stata vista una sola volta su una nave di classe \"Kalen\". I Breen utilizzano invece una tecnologia di occultamento differente da quella dei Klingon e dei Romulani.\nChip isolineari.\nI chip ottici isolineari nell'universo fantascientifico di Star Trek sono un sistema di stoccaggio e di elaborazione dei dati. Come le pi\u00f9 vecchie periferiche a memoria cristallina, i chip isolineari ottimizzano l'accesso alla memoria utilizzando dei nanoprocessori integrati. In queste nuove periferiche l'alta velocit\u00e0 di elaborazione permette ad ogni singolo chip di gestire la configurazione dei dati indipendentemente dai controlli LCARS, riducendo gli accessi al sistema di oltre il 7%. Molti dispositivi portatili come i tricorder o i PADD ottici sono in grado di leggere e scrivere nel formato standard dei chip isolineari.\nUn chip isolineare \u00e8 composto da cristalli di memoria lineari entrato nell'uso corrente attorno al 2294.\nFanno uso della stratificazione del cristallo ottico a singolo asse. Il substrato del chip \u00e8 costituito da un'infusione di platino iridio superconduttivo, che permette la trasmissione ottica FTL dei dati quando viene messo sotto tensione dal flusso subspaziale del nucleo. Questo porta ad un incremento del 335% nella velocit\u00e0 di elaborazione quando viene usato in uno dei nuclei principali del computer. I chip isolineari possono essere rivestiti di un sigillante protettivo tripolimerico sopra la superficie dell'interfaccia rifrattiva. Questo permette di maneggiarli senza l'impiego di dispositivi protettivi. Cos\u00ec trattati, i chip isolineari vengono usati come pratico mezzo per il trasporto e lo stoccaggio dei dati.\nNelle navi federali questa tecnologia \u00e8 stata adottata a partire dal 2329, sostituendo i vecchi sistemi duotronici. Le tecniche a matrice di nanoimpulso permettono una capacit\u00e0 totale di memoria di 2,15 kiloquad per chip nel formato olografico standard."}
{"id": "1215816", "revid": "465169", "url": "https://it.wikipedia.org/wiki?curid=1215816", "title": "Esterino Montino", "text": "\u00c8 stato senatore della Repubblica per due legislature: la XIV e la XV, vicepresidente della Regione Lazio dal 5 maggio 2008 al 27 ottobre 2009, giorno in cui diventa presidente della Regione \"ad interim\" fino al 16 aprile 2010.\nBiografia.\nPrima di entrare in politica, \u00e8 stato attivo nel sindacato della Confederazione Generale Italiana del Lavoro (CGIL), fino a ricoprire la carica di segretario provinciale della FederBraccianti-CGIL.\n\u00c8 stato dal 1985 al 2001 consigliere comunale a Roma sotto svariate amministrazioni comunali, da Nicola Signorello fino a Francesco Rutelli, dove ha ricoperto anche l'incarico di assessore ai lavori pubblici nella seconda giunta capitolina di Rutelli, nell'anno del Giubileo voluto da Papa Giovanni Paolo II.\nElezione a senatore.\nAlle elezioni politiche del 2001 viene candidato al Senato della Repubblica, tra le liste proporzionali dei Democratici di Sinistra nella circoscrizione Lazio, e viene eletto come senatore. Nella XIV legislatura della Repubblica Italiana fa parte della 13\u00aa Commissione Territorio, ambiente, beni ambientali, dell'8\u00aa Commissione Lavori pubblici e comunicazioni, della Commissione parlamentare d'inchiesta sulle cause dell'inquinamento del fiume Sarno, della Commissione parlamentare per l'indirizzo generale e la vigilanza dei servizi radiotelevisivi e della Sottocommissione permanente per l'accesso.\nAlle elezioni politiche del 2006 si ricandida al Senato, tra le liste de L'Ulivo nella circoscrizione Lazio, e venendo rieletto senatore per i DS della XV legislatura della Repubblica Italiana. \u00c8 stato membro della 8\u00aa Commissione permanente Lavori pubblici, comunicazioni del Senato e membro della Commissione parlamentare per l'indirizzo generale e la vigilanza dei servizi radiotelevisivi.\nDal maggio 2005 al marzo 2007 ha ricoperto l'incarico di segretario della federazione romana dei Democratici di Sinistra.\nRegione Lazio.\nIl 13 marzo 2008 viene nominato vicepresidente della Regione Lazio con deleghe regionali all'Urbanistica dal presidente della Regione Piero Marrazzo, prendendo il posto di Massimo Pompili, eletto alla Camera dei deputati alle politiche di quell'anno.\nIl 24 ottobre 2009 riceve da Marrazzo, autosospesosi dall'incarico di Presidente della Regione Lazio, perch\u00e9 coinvolto in uno scandalo a luci rosse dove \u00e8 stato filmato mentre si incontrava con una donna transessuale, la delega per tutte le competenze in carico al presidente regionale.\nIl provvedimento \u00e8 stato contestato da alcuni esponenti del Popolo della Libert\u00e0, in quanto l'autosospensione \u00ab\"non \u00e8 prevista dallo statuto regionale\"\u00bb. Il 27 ottobre a seguito delle dimissioni ufficiali di Marrazzo e il giorno dalla carica di Presidente della Regione, si \u00e8 aperta la strada alle elezioni anticipate.\nSi candida alle elezioni regionali nel Lazio del 2010 col Partito Democratico (PD), nella mozione della storica radicale Emma Bonino, venendo eletto nella circoscrizione di Roma con 21.745 preferenze in Consiglio regionale del Lazio, diventando successivamente nel 2012 Capogruppo PD in Consiglio regionale, fino al 2013.\nSindaco di Fiumicino.\nPrimo mandato.\nIn vista delle elezioni amministrative del 26-27 maggio 2013, si candida a sindaco del comune di Fiumicino, venendo appoggiato, oltre dal PD, da: Sinistra Ecologia Libert\u00e0, Unione di Centro, Italia dei Valori, Fronte Verde-Partito Pensionati, Federazione della Sinistra, Partito Socialista Italiano e le liste civiche \"\"Esterino Montino Sindaco\", \"Cambiare Davvero\" e \"Comune Autonomia e Libert\u00e0\"\". Al primo turno ottiene il 35,96% dei voti, accedendo al ballottaggio con il candidato del centro-destra Mauro Gonnelli, arrivato al 46,40%. Al ballottaggio del 9-10 giugno Montino viene eletto sindaco di Fiumicino con il 51,84% dei voti contro il 48,16% di Gonnelli, insediandosi il giorno successivo.\nNel corso della sua amministrazione, si \u00e8 occupato: di migliorare gli istituti scolastici, dell\u2019apertura di una associazione a sostegno delle donne vittime di violenza, la lotta per le unioni civili e, infine, il miglioramento del sistema di smaltimento dei rifiuti per tutelare Fiumicino dall\u2019inquinamento e renderla maggiormente vivibile.\nSecondo mandato.\nA febbraio 2018, tramite il suo profilo Instagram, annuncia che si ricandida per un secondo mandato alle amministrative del 2018. Alla guida di una coalizione di centro-sinistraIn vista delle primarie del P formata da: Partito Democratico, Liberi e Uguali, Partito Pensionati e altri partiti minori e liste civiche, al primo turno ottiene il 38,9% dei voti (11.650 preferenze), accedendo al ballottaggio con il candidato del centro-destra (sostenuto da Forza Italia, Energie per l'Italia e da cinque liste civiche) Mario Baccini, ex ministro per la funzione pubblica, fermo al 28,63% dei voti (8.576 preferenze). Al ballottaggio del 24 giugno, Montino viene rieletto sindaco di Fiumicino con il 57,22% dei consensi contro il 42,78% di Baccini.\nIn vista delle primarie del Partito Democratico del 2019, firma un appello assieme ad altri sindaci (compreso lui 200) a sostegno della mozione \"Piazza Grande\" di Nicola Zingaretti, presidente della Regione Lazio dal 12 marzo 2013, candidato con la carriera amministrativa pi\u00f9 lunga alle spalle, che risulter\u00e0 vincente con il 66% dei voti.\nNel 2021, in occasione della Giornata mondiale contro l\u2019omofobia, la transfobia, la lesbofobia e la bifobia, la sua amministrazione comunale ha fatto dipingere con i colori dell'Arcobaleno le strisce pedonali di attraversamento davanti all\u2019ingresso della sede comunale. Il fatto genera diverse polemiche dal centro-destra contro la sua amministrazione, accusata di aver strumentalizzato l'Arcobaleno nella giornata contro l\u2019omofobia per una rivendicazione politica. La replica all'iniziativa del Comune \u00e8 che si trattava di un gesto simbolico, di rottura verso un clima di odio sempre crescente, un gesto che parla di inclusione; aggiungendo che il centro-destra non ha \"il coraggio di dire che a loro delle discriminazioni non interessa proprio niente\".\nVita privata.\n\u00c8 enologo, e ha quattro figli. Il 10 giugno 2011, con rito civile celebrato da Massimo D'Alema, ha sposato Monica Cirinn\u00e0, conosciuta nel 1993; condivide con lei la passione per la natura e gli animali. La coppia possiede un'azienda agricola biologica a Capalbio."}
{"id": "1215820", "revid": "124483222", "url": "https://it.wikipedia.org/wiki?curid=1215820", "title": "Penna d'oca", "text": "La penna d'oca \u00e8 uno strumento utilizzato per scrivere che rilascia principalmente inchiostro. \nStoria.\nLa penna d'oca sostitu\u00ec progressivamente il calamo in Occidente, tra il VI e il IX secolo, poich\u00e9 permetteva di scrivere in maniera pi\u00f9 fine sulla pergamena e in quanto la sua flessibilit\u00e0 permetteva di ottenere pi\u00f9 facilmente pienezza e delicatezza nel tratto. Parallelamente all'uso scrittorio, divenne anche importante accessorio nelle tecniche artistiche per l'esecuzione di disegni e progetti.\nFino alla met\u00e0 del XIX secolo, la produzione, la fabbricazione e la vendita delle penne d'oca erano un'industria importante in Europa. I principali paesi produttori erano la Polonia, la Pomerania e la Lituania. Nel 1830 l'Inghilterra importava ventiquattro milioni di penne e la Germania cinquanta milioni; \nIl filosofo ed illuminista francese Denis Diderot vi dedic\u00f2 un'intera tavola dell'Encyclop\u00e9die.\nCaratteristiche.\nCiascun uccello produce fino a cinque penne utilizzabili su ciascuna ala. L'asta della piuma \u00e8 ricoperta di un grasso che impedisce che l'inchiostro possa aderirvi; per eliminarlo dalle estremit\u00e0 le aste vengono immerse nella cenere o nella sabbia calda. In seguito vengono raschiate con una lama dopodich\u00e9 si lasciano ad invecchiare per un anno.\nIl taglio, ultima attivit\u00e0 prima dell'uso, necessita di una conoscenza e di una abilit\u00e0 particolare, e si effettua con l'aiuto di un tagliapenna."}
{"id": "1215826", "revid": "765341", "url": "https://it.wikipedia.org/wiki?curid=1215826", "title": "Burrito", "text": "Il burrito o taco de harina \u00e8 una pietanza che appartiene alla cucina tex-mex e consiste in una tortilla di farina di grano riempita con carne di bovino, pollo o maiale, che \u00e8 poi chiusa ottenendo una forma sottile.\nNegli Stati Uniti il ripieno include anche altri ingredienti come riso, fagioli, lattuga, pomodori, salsa, guacamole e formaggio, quindi lo spessore del \"burrito\" aumenta considerevolmente. La tortilla di farina di grano \u00e8 solitamente grigliata leggermente, in modo da renderla pi\u00f9 morbida e flessibile. Una versione industriale americana \u00e8 a base di farina di mais.\nI burritos possono essere farciti in vario modo e sono differenti dai tacos messicani perch\u00e9 sono preparati con tortillas di farina di grano invece che di mais.\nOrigini.\nLa parola \"burrito\" deriva dallo spagnolo \"piccolo asino\". La pietanza ha origine durante la Rivoluzione Messicana quando un venditore di cibo, Juan M\u00e9ndez, per conservare il cibo al caldo cominci\u00f2 ad avvolgerlo in una grande tortilla fredda. Quest'idea fu un successo al punto che M\u00e9ndez compr\u00f2 un \"burro\", cio\u00e8 un asino, e and\u00f2 oltre i confini del Messico per vendere la sua invenzione.\nOggi il burrito \u00e8 molto conosciuto negli Stati Uniti e in Canada, probabilmente grazie alla disponibilit\u00e0 elevata di tortilla di farina di grano, ma \u00e8 raro da trovare in Messico nonostante sia percepito come un piatto della cucina messicana."}
{"id": "1215828", "revid": "93556", "url": "https://it.wikipedia.org/wiki?curid=1215828", "title": "Jack Goody", "text": "Biografia.\nFormatosi al prestigioso St. John College di Cambridge, partecip\u00f2 alle missioni in Africa durante la Seconda guerra mondiale: in una di esse fu catturato dai tedeschi e internato in un campo di concentramento a Sulmona. Rientrato in Inghilterra, ispirato dalla lettura de \"Il ramo d'oro\" di James Frazer decise di intraprendere gli studi in antropologia sociale con Meyer Fortes a Cambridge e si dedic\u00f2 alla sua prima ricerca sul campo, destinata alla tesi dottorale, in un'area attigua a quella del maestro, tra Costa d'Avorio Ghana e Burkina Faso (Alto Volta).\nA partire dalla seconda met\u00e0 degli anni Cinquanta, Goody si dedica allo studio delle culture di questa regione, in particolare lavora presso i Lodagaa, i Lowiili e i Gonja, pubblicando numerosi saggi. Dal 1973 al 1984 \u00e8 William Wyse Professor in Antropologia sociale all'Universit\u00e0 di Cambridge, in questi anni i suoi interessi si ampliano notevolmente, dalla famiglia, alla memoria, alla tradizione scritta e a quella orale, esaminando fenomeni e dinamiche assai diversi tra loro. Negli ultimi anni della sua vita fu professore emerito nonch\u00e9 membro del St. John College di Cambridge; nel 2005 \u00e8 stato insignito del titolo nobiliare di Baronetto.\nLa formazione.\nL'antropologia britannica si \u00e8 sviluppata nella prima met\u00e0 del Novecento grazie alla compresenza di tre fattori decisivi: l'arrivo di Radcliffe-Brown ad Oxford, l'esigenza di raccogliere dati etnografici attraverso la metodologia malinowskiana e la presenza di un gruppo di giovani studenti, brillanti e capaci, tra cui si ricordano in particolare Edward E. Evans-Pritchard e Meyer Fortes. Le tesi dello struttural-funzionalismo si pongono in contrasto rispetto a quelle sostenute dall'evoluzionismo, cercando di dimostrare la razionalit\u00e0 del sistema di pensiero \"tribale\": innanzitutto il concetto di struttura sociale, intesa come trama complessa delle relazioni tra gli individui appartenenti ad una medesima comunit\u00e0 culturale, divenne il punto di riferimento della Social Anthropology per individuare le funzioni dell'agire sociale, indi dell'organizzazione che gli individui danno alla societ\u00e0 stessa. \nAppare piuttosto evidente l'influenza del pensiero di \u00c9mile Durkheim che ci permette di fare una distinzione netta tra lo struttural-funzionalismo di Radcliffe-Brown e il funzionalismo economico di Malinowski. Nel primo caso, l'interesse era rivolto al valore epistemologico della funzione sociale e il contributo pi\u00f9 importante fu senz'altro quello agli studi di parentela, anche se non mancarono affatto riferimenti ad altre sfere culturali, come la religione e i sistemi politici. Le attivit\u00e0 dell'\"International African Institute\" di Londra, del \"Rhodes-Livingstone Institute\" e dell'\"East African Institute of Social Research\" in Uganda promossero le ricerche antropologiche di importanti esponenti della storia della disciplina nell'ambito dell'africanistica (Audrey Richards, Meyer Fortes, Daryll Forde, Max Gluckman, Victor Turner, i coniugi Wilson) sotto la guida di Radcliffe-Brown ed Evans-Pritchard: quest'ultimo pubblic\u00f2 nel 1940 insieme a Fortes un volume pionieristico fondamentale per lo studio delle culture africane. Entrambi si occupavano della strutturazione politica su larga scala delle societ\u00e0 a potere diffuso e Fortes in particolare sottoline\u00f2 come la parentela costituisse una rete di rapporti e di tensioni che si amplificano nella dinamica sociale. \nLe alleanze tra gruppi, i rapporti di parentela e di discendenza e il sistema di classificazione dei ruoli sociali vengono concepiti come ambiti interdipendenti in cui grande importanza riveste il fattore tempo. Quest'aspetto sar\u00e0 notevolmente preso in esame e ampliato da Jack Goody che avvalora la tesi di Fortes, dimostrando il ciclo di espansione e contrazione della forza lavoro disponibile in ambito domestico. Gli studi sulla parentela e sulla famiglia vengono affiancati a quelli sulla scrittura, sull'oralit\u00e0 e sul linguaggio in una prospettiva comparativa via via sempre pi\u00f9 allargata, finalizzata alla individuazione delle variabili correlate ai diversi sistemi parentali e culturali delle societ\u00e0. \nNegli anni sessanta, dapprima in Francia, l'interesse si sposta verso i sistemi religiosi e cosmogonici, sulla scorta degli studi e delle esperienze sul campo di Marcel Griaule e Claude L\u00e9vi-Strauss; attraversata la Manica, un rinnovato slancio pervade anche le accademie inglesi, in particolare, con la pubblicazione del volume curato da Fortes e Germaine Dieterlen che determina una sorta di crisi del paradigma, nascono nuovi e differenti approcci che vengono discussi tra gli antropologi dell'ultima generazione, ponendo spesso l'attenzione sulla teoria dell'ordine simbolico nascosto e codificato: Goody, in prima linea, definisce il principio dell'ordine simbolico come un'invenzione a posteriori della stessa letteratura etnografica e tra le voci autorevoli del periodo emerge anche quella di un'altra antropologa britannica, allieva di Evans-Pritchard, Mary Douglas, che nel suo primo lavoro teorico esprime la tesi di fondo per cui queste definizioni simboliche, nella loro diversit\u00e0 formale e intrinseca, sono necessarie alle strutture sociali esistenti praticamente in ogni tipo di societ\u00e0.\nIl parallelo \u00e8 costituito dalle prescrizioni adottate dalla popolazione dei Lele e i divieti alimentari dell'Antico Testamento: in entrambi i casi non si tratta semplicemente di igiene ma ad un livello pi\u00f9 profondo l'istituzione che definisce ci\u00f2 che si pu\u00f2 accettare e ci\u00f2 che \u00e8 inaccettabile rimanda ad un senso morale collettivo che si traduce attraverso un sistema simbolico in ordine sociale.\nLa vivacit\u00e0 delle nuove metodologie di ricerca elaborate dalla Scuola di Manchester e dall'antropologia statunitense, nonch\u00e9 le nuove specializzazioni della disciplina, come la nascita dell'antropologia visuale dalle esperienze di Jean Rouch e Maya Deren, e i contributi importanti degli studiosi statunitensi fanno pertanto da background alla ricerca teorica e sperimentale di Jack Goody.\nIl pensiero antropologico.\nDopo essersi a lungo dedicato alla ricerca etnografica e all'analisi comparativa, la prospettiva dello studioso diventa talmente ampia da abbracciare moltissimi ambiti culturali disparati, dall'Africa all'Eurasia, proponendo argomenti quanto mai variegati e urgenti per la situazione storica mondiale: il suo lavoro sulla scrittura assegna un ruolo specifico alla comunicazione scritta e alle sue rappresentazioni, in quanto strumento precipuo delle istituzioni culturali, sociali e politiche, praticamente in qualunque tipo di societ\u00e0 umana. Goody definisce la scrittura come \"tecnologia dell'intelletto\", invenzione che permette la transizione dalla forma orale, pre-letteraria a quella della modernit\u00e0. La ricchezza simbolica della cultura scritta \u00e8 data dalle possibili applicazioni grafiche o alfabetiche, nonch\u00e9 dall'uso rappresentativo dell'immagine, del simbolo e dell'icona.\nDal concetto di scrittura come tecnologia e dalle differenti forme di sviluppo dei segni aritmetici e logici, l'antropologo riflette sui comportamenti sociali, dimostrando l'influenza dei sistemi di pensiero nella vita quotidiana.\nNel caso della scrittura logografica, lo spazio e la funzione dei simboli acquistano una portata notevolmente differente rispetto alla scrittura alfanumerica. Nel caso di societ\u00e0 prive di scrittura, dell'antico o della modernit\u00e0, le cose cambiano ancora anche se, sottolinea Goody, bisogna probabilmente distinguere le forme di scrittura in senso stretto dalla diffusione dell'idea di scrittura, dunque di uno stimolo al processo di conservazione e di memoria. Le abilit\u00e0 psicogenetiche di base degli individui sono pressoch\u00e9 le stesse: l'esempio significativo \u00e8 quello dell'automobile, che in teoria chiunque pu\u00f2 imparare a guidare, indipendentemente dalla sua provenienza culturale, sociale o religiosa ma che certamente ha funzioni pratiche e valori simbolici differenti a seconda del contesto di riferimento.\nLa dicotomia Oriente/Occidente, nonch\u00e9 lo scontro dato per inevitabile tra Islam e l'Europa sono al centro della ricerca antropologica di Goody sin dai primi anni novanta: in particolare, l'antropologo analizza come il pensiero storico e sociologico, ma spesso anche quello antropologico, abbiano attribuito all'Occidente un ruolo di primo piano nel processo di modernizzazione messo in atto dalle rivoluzioni scientifiche, economiche e culturali.\nAcutamente, l'autore nota come sicuramente le cose non siano sempre state a favore dell'Europa, pur ammettendo che, a partire dalla seconda met\u00e0 del XVIII secolo, le regioni nordiche del vecchio continente abbiano effettivamente vissuto una serie di circostanze favorevoli che ne hanno incrementato l'attivit\u00e0 e il benessere. L'argomentazione di fondo \u00e8 la creazione, ad opera di studiosi ed intellettuali, di un contrasto- uno scontro, per dirla alla Huntington - che si \u00e8 fortemente acutizzato dopo il 1989 tra l'Occidente dell'individualismo e l'Oriente della collettivizzazione: la radicalizzazione di questo rapporto non ha consentito n\u00e9 di comprendere le dinamiche e gli sviluppi storici delle societ\u00e0 orientali n\u00e9 tantomeno di approfondire le conoscenze relative al nostro passato e alla nostra contemporaneit\u00e0. Gli studi sulla parentela hanno trascurato, secondo l'antropologo, il ruolo che essa ha giocato nello sviluppo del sistema di produzione e di scambio dei beni, primitivizzando l'Oriente e valorizzando il mondo occidentale; inoltre, secondo Goody, non si stanno sufficientemente considerando i rapporti esistenti tra individuo e Stato, nonch\u00e9 il ruolo sempre centrale assicurato dalla famiglia e dai rapporti di familiarit\u00e0 estesa. Il riferimento alla realt\u00e0 sociale italiana pare pi\u00f9 che mai convincente ed appropriato.\nRecentemente, Goody ha ampliato questa prospettiva di studio, dedicando un importante saggio allo studio della rappresentazione e della sua assenza intermittente presso alcune societ\u00e0.\nSi tratta di uno dei pi\u00f9 importanti studi sull'ambivalenza culturale, ideologica e religiosa degli ultimi anni. L'attenzione di Goody si sofferma in particolare sulle rappresentazioni e contraddizioni ad esse associate, sull'uso e sull'abuso di icone e sui conseguenti fenomeni iconoclastici, sulla pratica di conservazione e di culto delle reliquie e sul fenomeno del pellegrinaggio, sul teatro e sui riti nonch\u00e9 sulla diffusione e distribuzione irregolare del mito, della fiction, del romanzo; infine si prendono in esame le rappresentazioni del sesso e il loro rifiuto in una prospettiva comparata che pone sullo stesso piano speculativo culture dell'India, dell'Europa, della Cina e dell'Africa. La rappresentazione - intesa etimologicamente, come ri-presentazione - \u00e8 una delle componenti fondamentali della cultura e della societ\u00e0 umana: si tratta di un elemento fondamentale, tanto da essere considerato primariamente per quanto concerne gli studi socio-antropologici, sin dai tempi di \u00c9mile Durkheim.\nL'interesse di Goody si sviluppa attraverso due aspetti che secondo l'antropologo presentano praticamente in tutte le societ\u00e0 una forte interconnessione: da un lato la distribuzione irregolare che le rappresentazioni hanno nelle societ\u00e0 del mondo, il fatto che compaiano con tempi e caratteristiche diverse e pertanto, in determinati casi, siano addirittura assenti; dall'altro, Goody mette in luce le dinamiche entro cui avviene il rifiuto di una pratica rappresentativa (sia essa un'immagine, una fictiono una pi\u00e8ce teatrale). Il precedente studio sui fiori e sulla cultura relativa ad essi che si \u00e8 particolarmente sviluppata in certi contesti storici e culturali, evidenziava l'assenza di fiori domestici e coltivati in Africa nera, a causa delle condizioni ambientali e dallo sviluppo dell'agricoltura: secondo lo studioso, per\u00f2 non ci si era ancora posti il problema del perch\u00e9, in certi contesti, le rappresentazioni floreali siano state ripudiate volontariamente. La sola spiegazione materiale non \u00e8 sufficiente a motivare quest'assenza nel continente africano, laddove anche in altri contesti che presentano caratteristiche ambientali ed economiche simili, la decorazione floreale si \u00e8 sviluppata comunque attraverso l'uso di rappresentazioni piuttosto che di fiori artificiali.\nAllo stesso modo, fiction, teatro, romanzo e icona hanno oscillato nello spazio e nel tempo, vivendo momenti di grande diffusione ed altri di totale censura che mostrano implicazioni cognitive e culturali assai complesse e poco studiate. Il problema della rappresentazione sta proprio nella sua essenza intrinseca di ri-presentazione di qualcos'altro, dunque per quanto simile, essa non sar\u00e0 mai uguale all'originale; la \"mimesis\" era finta ed ingannevole per Platone, in quanto non \u00e8 la cosa in s\u00e9, ma un suo surrogato. Di conseguenza, l'umanit\u00e0 si ritrova sempre dubbiosa nell'accogliere o respingere ci\u00f2 che essa stessa ha creato. Se da un lato, la rappresentazione svolge un ruolo primario nelle societ\u00e0 umane, com'\u00e8 evidente, ad esempio, nel caso del linguaggio e della tradizione scritta, dall'altro \u00e8 sempre in una condizione di labilit\u00e0, di instabilit\u00e0 che pu\u00f2 manifestarsi sotto forma di assenza o, nei casi pi\u00f9 estremi, come vera e propria iconoclastia.\nIl problema si pone ancor pi\u00f9 nel caso delle rappresentazioni rituali e teatrali: questo genere di \"performance\" presenta pi\u00f9 che mai il carattere di ambivalenza e di ambiguit\u00e0. Ci\u00f2 che viene messo in scena ha una portata talmente vasta sugli individui che ne condividono i codici da diventare pericolosa e in alcune circostanze, estremamente controversa. La contraddizione cognitiva intrinseca alla rappresentazione pu\u00f2 essere accostata al concetto di \"dissonanza cognitiva\" elaborato in psicologia: essa si produce nel momento in cui un'aspettativa non trova riscontro nella realt\u00e0, nonostante si siano messi in atto diversi procedimenti a tal fine. Analizzando le fasi e gli elementi principali del processo di creazione cognitiva dell'essere umano, Goody afferma che si tratta di un fenomeno interattivo talmente complesso che non porta solo all'invenzione e all'istituzione delle tradizioni ma contiene in s\u00e9 il dubbio, l'ambivalenza, la contraddizione che pu\u00f2 determinare in seguito non solo il rifiuto ma addirittura l'adozione di forme totalmente opposte."}
{"id": "1215830", "revid": "729019", "url": "https://it.wikipedia.org/wiki?curid=1215830", "title": "Appat (Uummannaq)", "text": "Appat (o Agpat) \u00e8 un'isola disabitata della Groenlandia di 211\u00a0km\u00b2. Fino al 2008 apparteneva alla contea della Groenlandia Occidentale e al comune di Uummannaq; in seguito alla riforma municipale del 2009 \u00e8 divenuta parte del comune di Qaasuitsup e dopo la sua soppressione entr\u00f2 a far parte del comune di Avannaata."}
{"id": "1215832", "revid": "287204", "url": "https://it.wikipedia.org/wiki?curid=1215832", "title": "Visione dei troni", "text": "La Visione dei troni \u00e8 la nona delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nDescrizione e stile.\nQuesto episodio appartiene alla serie della \"Legenda maior\" (VI,6) di san Francesco: \"Visione di un compagno di san Francesco che vide in cielo molti seggi, e uno, pi\u00f9 degli altri degno, d'ogni gloria rifulgente; e ud\u00ec una voce che diceva: \u00abQuesto seggio fu di uno degli angeli che caddero, e ora \u00e8 riservato all'umile Francesco\u00bb.\" \nLa scena ha un impianto molto semplice, ma molto eloquente. In alto \u00e8 disposto il trono vuoto di Francesco, che ricorda l'\"etimasia\", con accanto altri quattro troni pi\u00f9 piccoli. \nMentre il frate ha la visione, l'angelo indica Francesco che prega davanti a un'edicola. L'angelo \u00e8 dipinto sfasato, a sottolineare la dimensione di sogno. Amorevole \u00e8, anche in questo caso, la cura descrittiva del dettagli. Il piccolo altare ad esempio \u00e8 illuminato da una lampada tenuta sospesa da una cordicella, e sopra di esso sta un panno di lino e una croce appoggiata. Intarsi cosmateschi decorano qua e l\u00e0 l'architettura.\nCome nell'attigua \"Apparizione di san Francesco su un carro di fuoco\", anche in questo caso la visione ultraterrena dei troni ha uno scorcio opposto a quello dell'architettura, amplificando un divario tra sfera celeste e mondo terrestre."}
{"id": "1215833", "revid": "287204", "url": "https://it.wikipedia.org/wiki?curid=1215833", "title": "Risultati sportivi della Lancia Appia", "text": "La \"carriera\" dell'Appia Zagato incomincia nel maggio 1957: in data 4 maggio, la C.S.A.I. (Commissione Sportiva Automobilistica Italiana) \"omologa\" infatti nella categoria \"Gran Turismo\" le Appia con carrozzeria speciale, giusto in tempo per poter consentir loro di partecipare alla Mille Miglia in calendario nei giorni 11-12 maggio.\nNei nove anni compresi tra il 1957 e il 1965, l'Appia - con i modelli sportivi Zagato - ottiene 10 titoli italiani. Per la verit\u00e0 i titoli avrebbero dovuto essere 11, ma uno - nel 1958 - \u00e8 stato assegnato al secondo classificato (Carlo Coppo, Fiat 1100-103 Zagato) a causa di un cavillo regolamentare in base al quale Elio Zagato - vincitore sul campo - non avrebbe potuto disputare la seconda parte della stagione per una \"incompatibilit\u00e0\" con la nomina - avvenuta a met\u00e0 anno - a \"membro effettivo dell'A.N.F.I.A.A. (Associazione Nazionale fra le industrie automobilistiche e affini).\nEcco dunque la tabella con il dettaglio dei 10 titoli italiani conseguiti ufficialmente:\nPi\u00f9 sotto appare la tabella con i risultati conseguiti a partire dall'anno di nascita (1953) da tutte le Appia (le berline, le coup\u00e9 Zagato o Motto e le monoposto di Formula Junior artigianali realizzate su base meccanica Lancia Appia).\nA proposito di vetture Formula Junior meccanicamente derivate dalla Lancia Appia, va segnalato che la pi\u00f9 competitiva \u00e8 risultata la Dagrada: nel 1960, i due piloti delle Dagrada, Giancarlo Baghetti e Giorgio Bassi, hanno ottenuto, nei diversi Campionati o Trofei, queste posizioni:\nDecisamente pi\u00f9 modeste le posizioni occupate da Carlo Facetti con la Facetti-Lancia:\nUna terza vettura \"derivata Appia\" ha partecipato, sempre nel 1960, ad alcune gare della specialit\u00e0: si tratta della Raineri, la quale tuttavia non ha ottenuto risultati significativi e pertanto non appare in alcuna classifica di Campionato o Trofeo.\nL'albo dei risultati \u00e8 suddiviso in due parti: le gare \"importanti\" (di risonanza internazionale e/o su lunga distanza) definite \"Le grandi corse\" e le altre definite un po' genericamente come \"Le altre corse\".\nDa notare che le tabelle non comprendono le gare di pura regolarit\u00e0, le gimkane e tutte le prove in cui non sia previsto - neppure parzialmente - il fattore velocit\u00e0.\nIn particolare, nel caso delle Appia-Zagato, c'\u00e8 da segnalare che, quando \u00e8 risultato possibile, \u00e8 stata indicata la specifica versione, utilizzando queste sigle: GTS per le prime Zagato del 1957/58 precedenti l'uscita della GTE, GTE-prototipo per quei pochi esemplari \"speciali\" costruiti prima della GTE, mentre GTE e Sport stanno naturalmente per i rispettivi modelli cos\u00ec designati.\nLe grandi corse, dal 1953 al 1964.\nNell'elenco-gare riportato sotto \u00e8 stato specificato, per ciascuna gara e per ciascuna categoria (Turismo, Gran Turismo, Sport, ecc.) e per ciascuna classe di cilindrata il migliore risultato conseguito tra coloro che disponevano di vetture Appia (o derivate): molto spesso, altre vetture del medesimo modello si sono piazzate alle spalle di quella meglio classificata, ma di questi risultati, per intuibili ragioni di spazio, c'\u00e8 traccia (nel testo) soltanto quando le prestazioni realizzate sono in qualche modo degne di essere menzionate.\n1953.\nNel corso dell'anno 1953, non risulta alcuna partecipazione di vetture \"Appia\" in gare cosiddette \"importanti\".\n1954.\nCategoria Turismo, Classe da 751 a 1300\u00a0cm\u00b3: 2\u00ba Buffa Attilio/Carabelli Gian Andrea (Lancia Appia prima serie berlina) che portano a termine i 2.804\u00a0km della prova con 56 punti di penalizzazione. Bella prova d'assieme delle Appia, che alla fine cedono soltanto alla Peugeot 203 di Guiraud e, nella propria classe, occupano le posizioni di classifica dal 2\u00ba al 6\u00ba posto, davanti alle rivali per eccellenza, le Fiat 1100-103. Da notare che le Appia si dimostrano molto competitive anche nelle prove di pura velocit\u00e0, dove ottengono tempi di rispetto, sempre alle spalle della dominante Peugeot.\nCategoria Turismo, Classe 751\u20131300\u00a0cm\u00b3: 9\u00ba Cavallacci/Orsi (Lancia Appia prima serie berlina) che coprono i 760,000 km del percorso in 7 ore 49' 42\u201d alla media di 97,083 km/h. Poco da commentare: in questa occasione la migliore delle Appia in corsa viene preceduta da ben 8 Fiat 1100-103 e deve accontentarsi di un modestissimo 52\u00ba posto nella graduatoria generale.\nCategoria Turismo Speciale, Classe 751\u20131300\u00a0cm\u00b3: 44\u00ba Spagna Ario/Baiocchi E. (Lancia Appia prima serie berlina) che coprono i 1.597,000 km del percorso in 17 ore 29' 14\u201d alla media di 91,323 km/h. A fronte della opaca prestazione di Spagna/Baiocchi bisogna per\u00f2 riferire che un'altra Appia, quella di Luciano Crotti/Renzo Sassi, aveva invece compiuto la prima met\u00e0 di gara (Brescia-Roma) nell'ottimo tempo di 7ore 53' 34\u201d che la poneva in 14.esima posizione nella propria classe: successivamente attardato, l'equipaggio finiva per classificarsi negli ultimi posti.\nCategoria Turismo Speciale, Classe 751\u20131300\u00a0cm\u00b3: 9\u00ba Cavallacci/Parducci (Lancia Appia prima serie berlina) che coprono i 383,000 km del percorso in 3 ore 56' 39\u201d 1/5 alla media di 97,104 km/h. Incolore prestazione dell'Appia di Cavallacci/Parducci, che risulta pi\u00f9 lenta di tutte le Fiat 1100-103 in gara (tranne una) e che realizza un tempo simile a quelli delle piccole 750 Renault e Panhard-Dyna.\nCategoria Turismo Normale, Classe 751\u20131300\u00a0cm\u00b3: 2\u00ba Cubeddu Achille (Lancia Appia prima serie berlina) che copre i 420,000 km del percorso in 3ore 45' 57\u201d 4/10 alla media di 111,525 km/h. Cubeddu compie un'ottima corsa, piazzandosi ad appena 3' di distacco alle dalla velocissima Fiat 1100-103 TV di Carlo Bassi e precedendo altre Fiat 1100-103. Degna di nota anche la posizione nella graduatoria assoluta (25\u00ba posto su 70 partenti e 46 arrivati al termine della dura prova)\nCategoria Turismo Speciale, Classe fino a 1300\u00a0cm\u00b3: 3\u00ba Crotti Luciano (Lancia Appia prima serie berlina) che copre i 303,800 km del percorso in 3 ore 59' 48\u201d alla media di 76,013 km/h. Bellissima gara di Crotti che, unico tra i pochi (tre) che dispongono di un'Appia, tiene testa al nugolo di Fiat 1100-103 inserendosi al terzo posto di classe e ottenendo un niente affatto disprezzabile 32\u00ba posto assoluto.\nCategoria Turismo Speciale, Classe 751\u20131300\u00a0cm\u00b3: 4\u00ba Crotti Luciano (Lancia Appia prima serie berlina) che copre il percorso di 136,700 km (la gara si svolge su di un percorso di circa 1.060 chilometri, di cui 136,700 costituiti dai tratti di velocit\u00e0 in salita che determinano la classifica finale) in 2 ore 10' 27\u201d 1/5 alla media di 62,873 km/h. L'Appia di Crotti riesce a inserirsi tra le migliori delle agguerritissime Fiat 1100-103 ottenendo un rimarchevole terzo posto di classe a meno di 9 minuti dal vincitore e davanti a un nugolo di Fiat. Nella graduatoria assoluta, Crotti \u00e8 34\u00ba (su un totale di 54 classificati). Per la cronaca: da citare la prestazione di una gentildonna, Idelbe Vallaguzza, che - con la sua Appia berlina\u00a0\u2013 riesce a contenere il distacco da Crotti in appena 6 minuti e mezzo e a piazzarsi al 46\u00ba posto.\nCategoria Turismo Speciale, Classe fino a 1300\u00a0cm\u00b3: 4\u00ba Crotti Luciano/Sassi Renzo (Lancia Appia prima serie berlina) che copre il percorso di circa 260\u00a0km (la gara si svolge in 7 tappe su di un tracciato di oltre 5.700 chilometri che attraversa l'Italia intera, isole escluse: una piccola parte di questo elevatissimo chilometraggio, cio\u00e8 approssimativamente 260 km, \u00e8 costituita dai tratti di velocit\u00e0 in salita e in pista che determinano la classifica finale) in 3 ore 02' 01\u201d 3/5 alla media di circa 86 km/h. Ottima prova di questo equipaggio, che viene superato soltanto da due Fiat 1100-103 TV (Luciano Gianni/Vittorio Gianni ed Egidio Gorza/Luigi Cappelli) e dalla Peugeot 203 di 1,3 litri dei francesi Paul Guiraud/Beau. Nella classifica assoluta della categoria Turismo Speciale, l'Appia di Crotti/Sassi si piazza al 4\u00ba posto mentre nella graduatoria generale la posizione \u00e8 la 22.esima.Categoria Turismo Normale, Classe fino a 1300\u00a0cm\u00b3: 8\u00ba Tavola Luciano/Corbetta Franco (Lancia Appia prima serie berlina) che copre il percorso di circa 260\u00a0km (la gara si svolge in 7 tappe su di un tracciato di oltre 5.700 chilometri che attraversa l'Italia intera, isole escluse: una piccola parte di questo elevatissimo chilometraggio, cio\u00e8 approssimativamente 260 km, \u00e8 costituita dai tratti di velocit\u00e0 in salita e in pista che determinano la classifica finale) in 3 ore 17' 34\u201d 3/5 alla media di circa 79 km/h. Gara senza infamia e senza lode per questa Appia, che si piazza all'8\u00ba posto di classe (su 13 concorrenti arrivati al traguardo) e al 15\u00ba nella assoluta della categoria Turismo Normale. Nella graduatoria generale, la posizione \u00e8 la 41.esima.\n1955.\nCategoria Turismo Normale, Classe 751\u20131300\u00a0cm\u00b3: 5\u00ba Chimenti Derani Giuseppe/Negro Lodovico (Lancia Appia prima serie berlina) che portano a termine il percorso di oltre 3.000\u00a0km con 156,7 punti di penalit\u00e0.\nCategoria Turismo, Classe 751\u20131300\u00a0cm\u00b3: 4\u00ba Placido Pasquale (Lancia Appia prima serie berlina) che porta a termine il percorso di 1.080,000 km in 13 ore 05' 37\u201d 4/5 alla media di 82,481 km/h ottenendo il 39\u00ba posto nella graduatoria assoluta.\nCategoria Turismo Normale, Classe 751\u20131100\u00a0cm\u00b3: 5\u00ba \u201cOras\u201d/\u201dTempo\u201d (Lancia Appia prima serie berlina) che portano a termine il percorso di 1.597,000 km in 14h 55' 47\u201d alla media di 106,967 km/h. Malgrado la manifesta superiorit\u00e0 delle Fiat 1100-103, l'Appia di questi due concorrenti (che si nascondono dietro pseudonimo) compie una corsa niente affatto disprezzabile. Altre due Appia si comportano comunque bene, piazzandosi all'8\u00ba e al 14\u00ba posto di classe (118\u00ba e 129\u00ba nella graduatoria assoluta) rispettivamente con gli equipaggi Gianni Rondanini/Renzo Sassi e Enzo Baldi/Augusto Errani.\nCategoria Turismo, Classe 751\u20131300\u00a0cm\u00b3: 6\u00ba Jorfida (Lancia Appia prima serie berlina) che copre il percorso di 705,000 km in 9 ore 15' 51\u201d alla media di 76,099 km/h. Unica Appia in gara, la macchina di Jorfida compie una corsa regolare ma certamente anonima, finendo al 6\u00ba posto di classe e al 33\u00ba della graduatoria generale assoluta.\n1956.\nCategoria Turismo, Classe 751\u20131300\u00a0cm\u00b3: 8\u00ba Bellomare Marcantonio (Lancia Appia I serie berlina) che porta a termine il percorso di 1.080,000 km in 13 ore 50' 20\" alla media di 78,040 km/h. L'Appia di Bellomare \u00e8 preceduta nella classe da 2 Giulietta e da 5 Fiat 1100-103 e realizza un tempo di non grande rilievo, ove si pensi che la Dyna Panhard 750 e la migliore delle Fiat 600 ottengono una prestazione migliore: la posizione in classifica (42\u00ba posto su 52 classificati) \u00e8 illuminante in proposito.\nCategoria Turismo Speciale e Gran Turismo, Classe 1001\u20131100\u00a0cm\u00b3: 9\u00ba Lurani Giorgio/Villani Gianfranco (Lancia Appia I serie berlina\") che portano a termine il percorso di 1.597,000 in 16 ore 19' 02\" alla media di 97,872 km/h. Buona prestazione di questa Appia berlina \"preparata\", che si destreggia con onore in mezzo al solito nutrito gruppo di Fiat 1100-103 nelle pi\u00f9 svariate versioni (TV berlina, TV spider, berlinette Pininfarina e Zagato) finendo al 9\u00ba posto di classe (su 15 classificati) e alla 132.esima posizione assoluta.\nCategoria Turismo Normale, Classe 1001\u20131300\u00a0cm\u00b3: 1\u00ba Cubeddu Achille/Carboni Pietro (Lancia Appia I serie berlina\") che portano a termine il percorso di questo duro rallye (1.039\u00a0km complessivi, di cui 25,5 di prove speciali) aggiudicandosi la vittoria nella classe 1001-1300 della categoria Turismo ma anche il primo posto nella graduatoria dell'intera categoria Turismo. Nella classifica generale assoluta, l'Appia ottiene un ottimo 9\u00ba posto, dietro a 8 vetture del gruppo Turismo Speciale/Gran Turismo.\n1957.\nCategoria Turismo, Classe da 751 a 1600\u00a0cm\u00b3: 21\u00ba Manfredini Corrado/Cantuseno Nereo (Lancia Appia berlina) che portano a termine il percorso di oltre 2.100\u00a0km con 101,6 punti di penalizzazione; poco da dire circa la prova offerta da questa Appia, che si classifica al 21\u00ba posto di classe (su 34 classificati) e al 72\u00ba posto assoluto (su 107 concorrenti).\nCategoria Turismo, Classe da 751 a 1100\u00a0cm\u00b3: 5\u00ba Rizzotti Gregorio (Lancia Appia II serie berlina) che porta a termine il percorso di 1.080,000 km in 13 ore 31' 40\" 2/5 alla media di 79,835 km/h; ottimo tempo spiccato da Rizzotti, preceduto tuttavia nella classe da 4 agguerritissime Fiat 1100-103 TV.\nCategoria Sport, Classe da 751 a 1100\u00a0cm\u00b3: 2\u00ba Placido Pasquale (Lancia Appia I serie berlina) che porta a termine il percorso di 1080,000 km in 12 ore 45' 04\" 2/5 alla media di 84,697 km/h; brillante prestazione di questa particolarissima Appia berlina prima serie molto ben preparata ed elaborata (al punto da essere ammessa soltanto tra le vetture \"sport\") che precede macchine ben pi\u00f9 titolate, quali le Osca e le Ermini. Placido ottiene un apprezzabile 24\u00ba posto nella graduatoria assoluta.\n1958.\nCategoria Gran Turismo, Classe da 751 a 1100\u00a0cm\u00b3: 1\u00ba Bandini/Claly (Lancia Appia Zagato) che portano a termine il percorso dei \"tratti di velocit\u00e0\" - 83,500 km su un totale di 1.593,000 km - in 1 ora 04' 52\" 2/5 alla media di 77,227 km/h; questa edizione di Mille Miglia si sviluppa secondo la formula successivamente utilizzata per i \"Rallyes\": un lungo tracciato di trasferimento (quasi 1.600\u00a0km) entro il quale vengono inseriti 8 tratti di velocit\u00e0 (7 in salita e 1 pianeggiante) con classifica finale per somma dei tempi. Nella classe 1100, l'Appia di Bandini/Claly precede un'altra Appia (White/Pasetto): entrambe compiono una gara onesta, ottenendo tempi abbastanza buoni, vicini (\u00e8 solo un esempio) a quelli conseguiti dal vincitore della classe fino a 750 della stessa categoria Gran Turismo, Mario Poltronieri (il futuro telecronista Rai) con la Fiat-Abarth 750 Zagato.\n1959.\nCategoria Gran Turismo, Classe da 1001 a 1300\u00a0cm\u00b3: 3\u00ba Blanchard Harry/C. Callahan (Lancia Appia Zagato) che percorrono, nelle 12 ore, 144 giri del circuito pari a 1.200 km circa, a una media di circa 100 km/h. Nell'ambito della classe da 1001 a 1300\u00a0cm\u00b3, le prime due posizioni vanno a un'Alfa Romeo e a una Lotus (quest'ultima condotta dal costruttore stesso, Colin Chapman) che distanziano notevolmente l'Appia; dietro all'Appia di Blanchard/Callahan troviamo una Giulietta e una seconda Appia (Peter Baumberger/Warren Rohlsf/Walter Cronkite). Chiude la classifica un'altra Alfa Romeo. Nella graduatoria generale assoluta, le due Appia sono rispettivamente 35.esima e 40.esima (su 48 classificati), mentre nel gruppo Gran Turismo, le posizioni sono la 18.esima e la 22.esima.\nCategoria Gran Turismo, Classe da 751 a 1100\u00a0cm\u00b3: 1\u00ba Kerschbaumer Giovanni/Peristi Giovanni (Lancia Appia Zagato) che portano a termine il percorso dei \"tratti di velocit\u00e0\" - 188,000 km su un totale di 1.453,300 km - in 2 ore 25' 26\"1/5 alla media di 77,559 km/h; questa edizione di Mille Miglia si sviluppa - come del resto nell'anno precedente (1958) - secondo la formula successivamente utilizzata per i \"Rallyes\": un lungo tracciato di trasferimento (oltre 1.450\u00a0km) entro il quale vengono inseriti 9 tratti di velocit\u00e0 in salita con classifica finale per somma dei tempi. Nella classe 1100, l'Appia di Kerschbaumer/Peristi precede un'altra Appia (Carlo Fabi/A.Pagliacci): entrambe compiono una gara onesta, ottenendo alla fine il 18\u00ba e il 20\u00ba posto nella graduatoria assoluta (su 76 concorrenti in classifica)\nCategoria Turismo di serie, Classe da 751 a 1200\u00a0cm\u00b3: 1\u00ba Costanzi Danilo/Tasco Enzo (Lancia Appia III serie berlina) che portano a termine il massacrante percorso di 3.950 km (ripartito in 5 tappe) in 40 ore 36' 13\" alla media di 97,281 km/h; l'eco dell'ottima impresa di questa berlina di serie Appia - che nella sua classe batte Auto Union e Volkswagen - varca i confini argentini e giunge anche in Europa: la stessa Lancia - ovviamente - cerca di sfruttarla propagandisticamente. Per la cronaca, e a titolo di confronto, diremo che la prima classificata nel gruppo Turismo di serie \u00e8 stata una Peugeot 403 (pilotata da Rodriguez Lareta) che si \u00e8 aggiudicata la classe di cilindara superiore e che ha impiegato 36 ore 21' 40\" mantenendo una velocit\u00e0 media di 108,632 km/h.\n1960.\nCategoria Gran Turismo, Classe da 851 a 1150\u00a0cm\u00b3: non classificati (fuori tempo massimo) due equipaggi: Largaiolli Cesare/Zeccoli Teodoro (Lancia Appia Zagato-GTE) e Fiorentino Francesco/Rizzotti Gregorio(Lancia Appia Zagato-GTS) che portano comunque a termine la corsa (10 giri, 720 km) in un tempo che tuttavia \u00e8 superiore di oltre 2 ore rispetto a quello segnato dal vincitore (7 ore 33' 08\" 2/5) quindi in pi\u00f9 di 9 ore e 33'.\nCategoria Gran Turismo, Classe da 851 a 1150\u00a0cm\u00b3: 1\u00ba Ammanniti Giorgio (Lancia Appia Zagato-GTE) che percorre i 170,800 km del tracciato stradale calabrese in 1 ora 56' 18\" 8/10 alla media di 88,106 km/h; nella gara per le vetture di piccola cilindrata (Turismo e Gran Turismo fino a 1150\u00a0cm\u00b3) l'Appia Zagato GTE di Ammanniti ha modo di inserirsi tra i primi, preceduta comunque dalle due Fiat Abarth Zagato di minor cilindrata; nella classe 1150 gran turismo, alle spalle di Ammanniti si classificano nell'ordine C. Vittori (Fiat 1100 Zagato) e le Appia Zagato di Ugo Piperno (GTE), Gregorio Rizzotti (GTS), Vanni Zuliani (GTE) e Francesco Fiorentino (GTS).\nCategoria Unica: 29\u00ba assoluti Richter/Meregali (Lancia Appia modello imprecisato) che portano a termine i 1.275 km del percorso del Giro di Corsica (circa 1.100\u00a0km costituiti da \"trasferimenti\" e 175\u00a0km da \"prove speciali\") al 29\u00ba posto assoluto; all'equipaggio di questa Appia va ascritto il solo merito di aver portato a termine la dura prova (65 partenti, 29 arrivati) perch\u00e9 la posizione ottenuta in classifica - la ventinovesima - corrisponde anche all'ultima...\n1961.\nCategoria Gran Turismo, Classe da 1001 a 1150 cm\u00b3: 1\u00b0 Frescobaldi Piero/Sam\u00e0 (Lancia Appia Sport Zagato) che percorrono i 1.576 km del percorso, tra cui 388,750 km costituiti da tratti di velocit\u00e0 (i soli utili per la classifica), in 3 ore 55' 12\" 3/5 alla media di 99,166 km/h. Eccellente la corsa di Frescobaldi, che ha vinto la classe con ampio margine sulle altre Appia Zagato e che ha conquistato un apprezzabile 9\u00ba posto assoluto, davanti a molte vetture di maggior cilindrata.\nCategoria Gran Turismo, Classe fino a 1150 cm\u00b3: 1\u00b0 Fiorio Cesare/Frescobaldi Piero (Lancia Appia Zagato GTE) che percorrono, in 4 ore, 469,597 km, pari a una media di 117,399 km/h. Dura gara ferragostana pescarese, valida per i Campionati Internazionali Marche, dove le Appia corrono nella prima classe e hanno come avversarie due Fairthorpe Electron, che per\u00f2 non le impensieriscono. Alle spalle del duo Fiorio/Frescobaldi, non troppo distanziata, l'Appia di Corrado Ferlaino.\n1962.\nCategoria Turismo, Classe da 1001 a 1150 cm\u00b3: 1\u00b0 Cabella Luigi/Kridikos (Lancia Appia 3\u00aa serie berlina) che portano a termine i 2700 km del tracciato (6 tappe), comprendente 3 gare in salita e 1 gara in circuito, vincendo la classe 1150 della Categoria Turismo e piazzandosi al 25\u00ba posto della graduatoria assoluta (su 36 vetture classificate delle 55 partite).\n1963.\n1\u00b0 Enrico Gibelli/Ennio Saska (Lancia Appia 3\u00aa serie) che portano a termine il Rally (sette percorsi di concentramento e 503 km di itinerario comune, con 4 prove speciali di velocit\u00e0) totalizzando 1.218,815 punti di penalizzazione. L'Appia di Gibelli finisce per occupare il 24\u00ba posto della graduatoria assoluta (su 88 equipaggi partiti e 61 complessivamente classificati).\n1964.\nNel corso dell'anno 1964, non risulta alcuna partecipazione di vetture \"Appia\" in gare cosiddette \"importanti\".\nLe altre corse, dal 1953 al 1964.\nNelle tabelle sotto-riportate (una per ogni anno) \u00e8 stato specificato, per ciascuna gara e per ciascuna categoria (Turismo, Gran Turismo, ecc.) e per ciascuna classe di cilindrata, il migliore risultato conseguito tra coloro che disponevano di vetture Appia o derivate: molto spesso, altre vetture del medesimo modello si sono piazzate alle spalle di quella meglio classificata, ma di questi risultati, per intuibili ragioni di spazio, nelle tabelle non c'\u00e8 traccia (se non nelle \"note\").\nNote:\n1. la abbreviazione \"N.D.\" significa che il dato \"Non \u00e8 Disponibile\"\n2. \"I ser ber\" sta per \"Appia prima serie berlina\"\n3. \"II ser ber\" sta per \"Appia seconda serie berlina\"\n4. \"III ser ber\" sta per \"Appia terza serie berlina\"\n5. \"berlina\" sta per \"Appia berlina\" di serie non identificabile\n6. \"Dagrada FJ\" sta per \"Dagrada Formula Junior derivata Appia\"\n7. \"Facetti FJ\" sta per \"Facetti Formula Junior derivata Appia\"\n8. \"Raineri FJ\" sta per \"Raineri Formula Junior derivata Appia\"\n9. \"Motto\" sta per \"Appia berlinetta speciale carrozzata Motto\"\n10. \"Vignale\" sta per \"Appia convertibile Vignale\"\n11. \"Zagato\" sta per \"Appia berlinetta Zagato\"\n12. \"GTS\" individua le Appia Zagato del periodo 1957/58 (costruite antecedentemente l'uscita della GTE)\n13. \"GTE-prototipo\" individua i pochi esemplari di Appia Zagato \"speciali\" costruiti nel 1958 che hanno anticipato la GTE\n14. \"F.T.M.\" sta per \"Fuori Tempo massimo\"."}
{"id": "1215834", "revid": "111319", "url": "https://it.wikipedia.org/wiki?curid=1215834", "title": "Jeannie Longo-Ciprelli", "text": ""}
{"id": "1215837", "revid": "287204", "url": "https://it.wikipedia.org/wiki?curid=1215837", "title": "Cacciata dei diavoli da Arezzo", "text": "La Cacciata dei diavoli da Arezzo \u00e8 la decima delle ventotto scene del ciclo di affreschi delle \"Storie di san Francesco\" della basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nDescrizione e stile.\nL'episodio appartiene alla serie della \"Legenda maior\" (VI,9) di Francesco d'Assisi: \u00abQuando il beato Francesco vide sopra la citt\u00e0 di Arezzo i demoni esultanti e al suo compagno disse: \u201cVa', e in nome di Dio scaccia i diavoli, cos\u00ec come dal Signore stesso ti \u00e8 stato ordinato, gridando da fuori della porta\u201d; e come quello obbedendo grid\u00f2, i demoni fuggirono e subito pace fu fatta\u00bb.\nA sinistra \u00e8 rappresentata una grande cattedrale gotica in tutta la sua possanza architettonica. Oltre le mura della citt\u00e0 sporgono le torri, costruite con colori chiari come cubi incastrati l'uno nell'altro, secondo una \"prospettiva\" intuitiva e non geometricamente allineata. Ricca \u00e8 la descrizione dei dettagli architettonici, quali balconi, merli, altane, marcapiano e intarsi. A un terrazzo \u00e8 appesa una campanella con una corda. In cima una torre, appesa a un'impalcatura lignea sta una grande campana, mentre su quella pi\u00f9 alta, appena pi\u00f9 a destra, si trova un ballatoio ligneo e un argano con appeso un uncino, usato per tirare su carichi di merci e materiali edilizi. Tre figure di passanti si intravedono affacciarsi dalle porte cittadine.\nIn alto, i diavoli scappano cacciati dal confratello, su ordine di Francesco, che \u00e8 inginocchiato dietro di lui. Nella raffigurazione dei demoni, dalle ali di pipistrello, furono usati tratti legati all'immaginario popolare, non privi di componenti patetiche o burlesche. Da un punto di vista simbolico essi rappresentano le discordie che sfociavano nelle tante guerriglie urbane nell'Italia comunale. Visivamente appaiono contrapposti il mondo spirituale, sottolineato dalla cattedrale, di Francesco del suo compagno, e quello profano della veduta cittadina. Secondo gli studi di Bruno Zanardi e Federico Zeri, i volti dei protagonisti sono da riferire al cosiddetto \"secondo capobottega\", che essi indicano in Pietro Cavallini e un altro maestro romano anonimo."}
{"id": "1215839", "revid": "1305772", "url": "https://it.wikipedia.org/wiki?curid=1215839", "title": "Damme (Belgio)", "text": "Damme \u00e8 una citt\u00e0 storica e comune del Belgio situato nella provincia fiamminga delle Fiandre Occidentali."}
{"id": "1215842", "revid": "1728", "url": "https://it.wikipedia.org/wiki?curid=1215842", "title": "Giuseppe Cerutti", "text": "Biografia.\nNato a None, presso Torino, entr\u00f2 a far parte della Compagnia di Ges\u00f9 e divenne professore al Collegio gesuita di Lione. Nel 1762, in risposta agli attacchi contro il suo ordine, pubblic\u00f2 una \"Apologie g\u00e9n\u00e9rale de l'institut et de la doctrine des J\u00e9suites\", che gli guadagn\u00f2 la fama e la protezione di alcuni importanti personaggi, fra i quali l'ex monarca polacco Stanislao Leszczy\u0144ski e del di lui nipote, il delfino Luigi.\nDurante le agitazioni che precedettero la Rivoluzione francese Cerutti si schier\u00f2 dalla parte del popolo e nel 1788 pubblic\u00f2 un \"pamphlet\", \"M\u00e9moire pour le peuple fran\u00e7ais\", nel quale, con stile chiaro e tagliente, sosteneva le richieste del \"tiers \u00e9tat\". Nel gennaio 1791 fu scelto dagli elettori parigini come membro dell'amministrazione del dipartimento e quindi deputato all'Assemblea legislativa. Amico e sostenitore di Honor\u00e9 Mirabeau, ne pronunci\u00f2 l'elogio funebre alle sue esequie.\nDell'attivit\u00e0 letteraria di Cerutti l'impresa pi\u00f9 interessante e con pi\u00f9 influenza \u00e8 stato il giornale da lui fondato il 30 settembre 1790, in collaborazione con Jean-Paul Rabaut Saint-Etienne e Philippe Antoine Grouvelle."}
{"id": "1215844", "revid": "729019", "url": "https://it.wikipedia.org/wiki?curid=1215844", "title": "Illorsuit (isola)", "text": "Illorsuit (o Igdlorssuit, danese Ubekendt Ejland) \u00e8 un'isola della Groenlandia di 468\u00a0km\u00b2, che ospita i 99 abitanti dell'omonimo villaggio. Fa parte del comune di Avannaata."}
{"id": "1215845", "revid": "78273", "url": "https://it.wikipedia.org/wiki?curid=1215845", "title": "Lowiili", "text": ""}
{"id": "1215848", "revid": "1662099", "url": "https://it.wikipedia.org/wiki?curid=1215848", "title": "San Francesco davanti al Sultano", "text": "San Francesco davanti al Sultano (o Prova del fuoco) \u00e8 l'undicesima delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nDescrizione e stile.\nQuesto episodio appartiene alla serie della \"Legenda maior\" (IX,8) di san Francesco: \"Quando il beato Francesco per la fede in Cristo volle entrare in un grande fuoco coi sacerdoti del Sultano di Babilonia; ma nessuno di loro volle entrare con lui, e subito tutti fuggirono dalla sua vista.\"\nSan Francesco si rec\u00f2 realmente in oriente con la Quinta Crociata ed incontr\u00f2 il sultano ayyubide al-Malik al-Kamil. L'incontro tra i due personaggi \u00e8 sicuramente avvenuto mentre \u00e8 controversa la versione secondo la quale san Francesco abbia tentato di convertire il sultano, che rimase comunque colpito dalla figura del santo. La prova del fuoco cui si sottopose volontariamente Francesco gli fece guadagnare molta stima da parte del sultano e della corte.\nFrancesco si rivolse allora al fuoco, sfidando ad attraversarlo incolume per dimostrare la verit\u00e0 della fede in Ges\u00f9 Cristo per la quale \u00e8 assicurata la protezione di Dio, mentre il gruppo dei consiglieri del sultano, ritratti secondo l'iconografia degli Ebrei, appare sorpreso e spaventato. Anche in questo caso, come in altre scene, l'architettura dello sfondo ha il ruolo di coordinare la scansione dei gruppi e quindi facilitare la lettura della scena. Dei preziosi inserti metallici che decorano i bassorilievi alla base del trono restano oggi solo alcune tracce. \nAlcuni attribuiscono questa scena a Memmo di Filippuccio o al maestro della volta dei Dottori della Chiesa, oppure viene rilevata una stesura in gran parte non autografa."}
{"id": "1215858", "revid": "1543377", "url": "https://it.wikipedia.org/wiki?curid=1215858", "title": "Hraunfossar", "text": "Le cascate Hraunfossar del fiume Hv\u00edt\u00e1 (Borgarfj\u00f6r\u00f0ur) nell'Islanda occidentale, sembrano sgorgare direttamente dal campo lavico di Hallmundarhraun, originato da un'eruzione dei vulcani che si trovano sotto il ghiacciaio Langj\u00f6kull. Da qui il nome, infatti \"hraun\" significa \"lava\" in islandese. Si trovano molti piccoli fiumiciattoli che defluiscono dalla lava per una lunghezza di circa 900 metri.\nLe cascate Hraunfossar si trovano vicino H\u00fasafell e Reykholt nell'Islanda occidentale e di poco a valle rispetto alla cascata Barnafoss."}
{"id": "1215859", "revid": "123866986", "url": "https://it.wikipedia.org/wiki?curid=1215859", "title": "San Francesco in estasi (Giotto)", "text": "San Francesco in estasi \u00e8 la dodicesima delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nDescrizione e stile.\nQuesto episodio appartiene alla serie della \"Legenda maior\" (X,4) di san Francesco: \"Come il beato Francesco, pregando un giorno fervidamente, fu scorto dai frati levarsi da terra con tutto il corpo, con le mani protese; e una fulgidissima nuvoletta risplendette intorno a lui.\"\nNotevole \u00e8 la costruzione della scena secondo linee ascensionali che evidenziano la salita del frate su una nuvola verso Dio, che si sporge dall'angolo in alto a destra, piegandosi per benedirlo. Anche in questo caso, come in altre scene, i gruppi sono orchestrati con l'aiuto dell'architettura dello sfondo, con una grande porta cittadina, fatta di volumi cubici e colorati, che torreggia dietro al gruppo dei frati e Francesco, isolato, che si staglia contro il cielo, in una posa che ricorda la crocifissione. Il vivace gesticolare dei frati e alcune notazioni naturalistiche (come i sandali) dimostrano la nuova presa di possesso della realt\u00e0 da parte del pittore. A destra invece una collinetta con alberi segna una sintetica notazione naturalistica, forse allusione al Monte Tabor o alla Verna.\nLa stesura \u00e8 in gran parte riferita ad aiuti, secondo gli stessi Gnudi che dipinsero la \"Pentecoste\" e l'\"Ascensione\" nel registro superiore della controfacciata. I fautori della tesi del \"non Giotto\" registrano come gli incarnati, in questa scena come in quelle vicine, siano diversi da quelli solitamente dipinti dal pittore fiorentino, facendo piuttosto il nome del \"secondo capobottega\", forse il romano Pietro Cavallini."}
{"id": "1215861", "revid": "125488088", "url": "https://it.wikipedia.org/wiki?curid=1215861", "title": "Mara Salvatrucha", "text": "Mara Salvatrucha (comunemente abbreviato in MS, Mara o MS-13) \u00e8 un'organizzazione transnazionale di bande criminali associate, che ha avuto origine a Los Angeles e si \u00e8 successivamente diffusa in altre regioni degli Stati Uniti, in Canada, in Messico, nel Nord dell'America centrale (Guatemala, El Salvador, Honduras), in Spagna e anche in Italia, a Milano e Genova, dove si sono verificati degli atti di aggressione da parte di membri della gang Latino-Americana MS-13.\nLa maggior parte delle bande sono etnicamente composte da centroamericani (guatemaltechi, salvadoregni e honduregni) e sono attive nelle aree urbane e suburbane, danno supporto a cellule (cricche) localizzate in America Latina, con oltre 70.000 membri. Si noti che gli unici paesi centroamericani che sono riusciti a tenere fuori questo movimento sono Nicaragua, Panama e Costa Rica.\nStoria.\nNacque negli anni 1980 a Los Angeles da immigrati salvadoregni con lo scopo di difendere i connazionali dalle \"gang\" afroamericane e messicane. Inizialmente l'ingresso nella gang era permesso ai soli salvadoregni, ma successivamente si \u00e8 esteso ad altri latino-americani, in particolare dall'Honduras e dal Guatemala. L'FBI, per cointrastarla pi\u00f9 efficacemente, ha istituito a partire dal 2005 una task force per fronteggiare la MS-13 in tutto il paese.\nSuccessivamente gruppi riconducibili all'MS-13 sono stati segnalati anche in Ecuador, Argentina e Canada nonch\u00e9, a partire dagli anni 2000, anche in alcuni Stati europei.\nCaratteristiche.\nIl vestiario.\nGli appartenenti alla MS-13, detti \"mareros\", vestono in stile \"cholo\", portano bandane bianche e azzurre (i colori della bandiera di El Salvador) e usano graffiti per delimitare il territorio.\nI tatuaggi.\nL'elemento principale che li contraddistingue sono i tatuaggi; soprattutto quelli che comprendono le lettere \"MS\" e il numero \"13\" scritti in caratteri gotici, le lettere \"SUR\" che significano \"sure\u00f1o\" o meridionale, le corna del diavolo, il nome della propria banda.\nIl linguaggio.\nGli appartenenti alle bande fanno uso di un proprio linguaggio dei segni mutuato da quelli delle gang nere nordamericane. Essi sono noti per l'uso della violenza e per il loro codice morale, che consiste principalmente in spietate vendette e crudeli punizioni. \nAttivit\u00e0 criminali.\nLe attivit\u00e0 criminali della Mara Salvatrucha comprendono vendita di droghe e armi, estorsioni, rapine, sequestri e omicidi. In America centrale la sua presenza \u00e8 dovuta alla deportazione dei criminali dagli Stati Uniti ai loro paesi d'origine. Le sue attivit\u00e0 negli Stati Uniti hanno attirato l'attenzione dell'FBI, che insieme alla DEA ha compiuto retate nei confronti dei membri della gang in cui sono stati arrestati centinaia di membri.\nL'efferatezza spesso mostrata dai membri ha permesso loro di essere reclutati anche da altre organizzazioni, un esempio fu il Cartello di Sinaloa, guidato da Joaquin Guzman Loera, che ne addestr\u00f2 diversi all'uso di armi e li dispieg\u00f2 sulla frontiera fra USA e Messico per contrastare i Los Zetas quando ancora erano il braccio armato del Cartello del Golfo. \nSpeculazioni sull'origine del nome.\nCi sono varie ipotesi sull'origine del nome:\nAnche riguardo al numero 13 esistono pi\u00f9 ipotesi:\nDiffusione nel mondo.\nItalia.\nLe autorit\u00e0 italiane stimano circa 2.500 membri con forse una dozzina di omicidi sul loro conto. Fra le pi\u00f9 brutali azioni del MS-13 in Italia, ricordiamo l'aggressione a colpi di machete a un capotreno nel 2015 a Milano, mozzandogli quasi un braccio.\nLa gang \u00e8 in continua espansione e sta arrivando sempre pi\u00f9 vicino al confine svizzero. Le autorit\u00e0 italiane sono infatti state informate dai colleghi americani della presenza di un capo MS-13, Luis Alonso R., il quale si nascondeva a Bregnano, in provincia di Como, a 23 chilometri da Chiasso. Poco prima di Natale del 2017, il criminale di alto rango \u00e8 stato arrestato.\nL'intensa lotta di Donald Trump alla banda potrebbe portare nuovi membri in Italia. Marlon Carranza, esperto e ricercatore all'Universit\u00e0 di Lipsia, avverte su Il Giornale: \"La presenza di Luis Alonso R. a Como potrebbe significare che la MS-13 si sta sempre pi\u00f9 stabilendo in Europa\".\nL'ultimo evento \u00e8 accaduto quando il 15 marzo 2019 \u00e8 stato ritrovato in localit\u00e0 Rocca Brivio, a San Giuliano Milanese, il cadavere di Odir Ernesto Barrientos Tula alias Necio, tra i fondatori dell'organizzazione a Milano. Secondo le indagini sarebbe stato ucciso da altri 3 membri della stessa gang.\nStati Uniti.\n\u00c8 ritenuta dall'FBI la pi\u00f9 pericolosa banda di strada degli USA, con oltre 50.000 adepti nel Centro-America, 10.000 negli USA. La California \u00e8 il luogo con pi\u00f9 uomini dell'organizzazione criminale, si stimano infatti dai 20.000 ai 30.000 membri. Agiscono prevalentemente nei quartieri pi\u00f9 malfamati delle citt\u00e0 di New York e Los Angeles.\nSpagna.\nLa MS-13 \u00e8 presente soprattutto nelle citt\u00e0 pi\u00f9 grandi, per esempio Barcellona, Madrid e Valencia."}
{"id": "1215869", "revid": "1543377", "url": "https://it.wikipedia.org/wiki?curid=1215869", "title": "Sarcodon laevigatum", "text": "Sarcodon laevigatum (Swartz) P. Karst. (1881)\nDescrizione della specie.\nCappello.\n5\u201318\u00a0cm, allo sviluppo del fungo si trova gi\u00e0 aperto da minuscolo, poi con la crescita prende la lunghezza; cuticola color violaceo-verdognolo oppure marrone-verdognolo, lucida, a volte untuosa, pi\u00f9 chiara al mergine.\nAculei.\nfragili, prima biancastri, poi scuriscono.\nGambo.\n4-6 x 2\u20133\u00a0cm, bianco, grigio cenere, cilindrico irregolare, spesso eccentrico e cavo.\nCarne.\nbiancastra, lievemente virante al lilla, fibrosa, fragile.\nSpore.\nBrune in massa, angolose, 6-7 x 4-5\u00a0\u00b5m.\nHabitat.\nFruttifica in estate-autunno, nei boschi di latifoglie e conifere.\nCommestibilit\u00e0.\nImmangiabile per il sapore amaro\nNote.\nDal \"S. laevigatum\" \u00e8 stata isolata una nuova sostanza metabolite con nucleo p-terfenile, chiamata sarcodano "}
{"id": "1215874", "revid": "123798183", "url": "https://it.wikipedia.org/wiki?curid=1215874", "title": "Atlantic City", "text": "Atlantic City \u00e8 una citt\u00e0 degli Stati Uniti d'America, nella Contea di Atlantic nello Stato del New Jersey. Famosa per i suoi casin\u00f2, si trova sulle rive dell'Oceano Atlantico, nell'isola di Absecon, dove si trovano i comuni contigui di Ventnor City, Margate City e Longport. Nel 2020 la citt\u00e0 contava 38.497 abitanti, mentre l'intera area metropolitana ne contava 275.549, secondo il censimento del 2010.\nDal 1\u00ba maggio 1854 la citt\u00e0 fa parte della legislazione del New Jersey; come avviene per le grandi metropoli statunitensi, la citt\u00e0 ha vari distretti interni.\nGeografia fisica.\nTerritorio.\nDai dati dello United States Census Bureau, la citt\u00e0 ha una estensione di 44,9\u00a0km\u00b2, dei quali 29,4\u00a0km\u00b2 sono su terra e 15,5\u00a0km\u00b2 sono di acque interne.\nClima.\nAtlantic City ha un clima umido continentale, simile alla vicina New York. In inverno la citt\u00e0 risente della fredda corrente del Labrador, e si avvale minimamente degli effetti mitigatori derivanti dalla sua posizione costiera. Il clima estivo, caldo e umido, \u00e8 tuttavia pi\u00f9 mite rispetto alle aree continentali lontane dal mare.\nStoria.\nIl 30 ottobre 2012 l'uragano Sandy travolse Atlantic City inondando circa l'80% della citt\u00e0 e costringendo i casin\u00f2 a chiudere per 24 ore. I danni ammontarono a molti miliardi di dollari.\nMonumenti e luoghi d'interesse.\nIl boardwalk.\nIl \"boardwalk\" \u00e8 una passeggiata di circa 5\u00a0km pavimentata con lunghi listoni di legno a spina di pesce, situata tra la spiaggia e gli edifici prospicienti costituendo il lungomare della citt\u00e0. Tra il \"boardwalk\" e la spiaggia sono stati realizzati interventi protettivi contro le mareggiate innalzando dune artificiali per impedire o limitare i danni agli edifici.\nLungo il boardwalk vi sono allineati i principali casin\u00f2, i negozi di souvenir e i ristoranti.\nChi non vuole camminare o \u00e8 stanco pu\u00f2 farsi trasportare da risci\u00f2 spinti per lo pi\u00f9 da giovani, che numerosissimi stazionano lungo la passeggiata.\nSociet\u00e0.\nEvoluzione demografica.\nIn base al citato censimento del 2000, la citt\u00e0 conta 40.157 abitanti, con una densit\u00e0 demografica di 687,8 ab./km\u00b2 ed una composizione etnica per il 44,16 % afro-americana, per il 26,68 % bianca, per il 24,95 % ispanica, per il 10,40 % asiatica, per lo 0,48 % nativo-americana e per lo 0,06 % oceanica.\nInfrastrutture e trasporti.\nLa citt\u00e0 \u00e8 servita dal servizio ferroviario suburbano New Jersey Transit Rail."}
{"id": "1215875", "revid": "287204", "url": "https://it.wikipedia.org/wiki?curid=1215875", "title": "Barnafoss", "text": "La cascata Barnafoss si trova nell'Islanda occidentale, ed \u00e8 formata dal fiume Hv\u00edt\u00e1, nella regione adiacente al campo lavico Hallmundarhraun, di poco a monte rispetto alle cascate denominate Hraunfossar.\nNome della cascata.\nTrae il suo nome, ovvero \"cascata dei bambini\", da un incidente che si dice sia avvenuto qui in passato: un tempo, infatti, sopra la cascata si trovava un ponte da cui sembra siano caduti due bambini perdendo la vita. Dopo questo tragico avvenimento la madre dei bimbi convinse gli altri abitanti del luogo a distruggere il ponte."}
{"id": "1215876", "revid": "729019", "url": "https://it.wikipedia.org/wiki?curid=1215876", "title": "Qeqertarsuaq (isola)", "text": "Qeqertarsuaq (o Qeqertarssuaq) \u00e8 un'isola della Groenlandia di 265\u00a0km\u00b2, che ospita 94 abitanti. Prima della riforma municipale groenlandese apparteneva alla contea della Groenlandia Occidentale e al comune di Uummannaq. Oggi fa parte del comune di Avannaata."}
{"id": "1215877", "revid": "339392", "url": "https://it.wikipedia.org/wiki?curid=1215877", "title": "Dictator", "text": ""}
{"id": "1215883", "revid": "183542", "url": "https://it.wikipedia.org/wiki?curid=1215883", "title": "Histoire d'O 3 - The Story of O", "text": ""}
{"id": "1215884", "revid": "180559", "url": "https://it.wikipedia.org/wiki?curid=1215884", "title": "Presepe di Greccio", "text": "Il Presepe di Greccio \u00e8 la tredicesima delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nStoria.\nQuesto episodio appartiene alla serie della \"Legenda\" di san Francesco: \"Come il beato Francesco, in memoria del Natale di Cristo, ordin\u00f2 che si apprestasse il presepe, che si portasse il fieno, che si conducessero il bue e l'asino; e predic\u00f2 sulla nativit\u00e0 del Re povero; e, mentre il santo uomo teneva la sua orazione, un cavaliere scorse il &lt;vero&gt; Ges\u00f9 Bambino in luogo di quello che il santo aveva portato.\"\nDurante la notte di Natale del 1223, a Greccio (in provincia di Rieti, sulla strada che da Stroncone prosegue verso il reatino), Francesco rievoc\u00f2 la nascita di Ges\u00f9, organizzando una rappresentazione vivente di quell'evento. Secondo le agiografie, durante la Messa, sarebbe apparso nella culla un bambino in carne ed ossa, che Francesco prese in braccio. Da qui ebbe origine la tradizione del presepe.\nNonostante le fonti, Giotto pone la scena nel presbiterio che ricorda la Basilica inferiore di Assisi.\nGi\u00e0 tra gli affreschi meno leggibili del ciclo, fu restaurato una prima volta nel 1798 dal Fea (resoconto pubblicato nel 1820).\nDescrizione.\nLa scena, oltre che una delle pi\u00f9 famose, \u00e8 uno straordinario documento dell'epoca. Nessun pittore si era mai spinto a tanto realismo: lo spettatore osserva dalla parte di solito riservata ai soli sacerdoti e religiosi (da un ipotetico punto di vista nell'abside), dove sono rappresentati con minuzia e vivace descrittivit\u00e0 le caratteristiche dell'ambiente oltre il tramezzo che lo separa dalla navata: un ciborio che ricorda quelli di Arnolfo di Cambio, i frati che cantano nel coro guardando al reggilibro in alto, un pulpito visto dal lato dell'ingresso ed una croce lignea sagomata appesa, vista dal dietro, con tutti i rinforzi, e sapientemente raffigurata obliqua mentre pende verso la navata.\nUna folla di persone assiste alla scena in primo piano di Francesco con il santo Bambino tra le mani (provvisto pure lui di aureola) posto accanto ad una mangiatoia affiancata dal bue e l'asino, ma le donne non possono entrare e osservano dalla porta. Molto reale \u00e8 la collocazione dei personaggi nello spazio, che appaiono su piani diversi senza dare l'effetto di librarsi nell'aria o di schiacciarsi l'uno sull'altro, come nelle tavole di pittori di poco pi\u00f9 antiche. Solo i frati sporgono in alto perch\u00e9 sono in piedi sugli stalli del coro di cui si intuisce la presenza solo da un piccolo dettaglio accanto alla porta. Essi hanno le bocche aperte perch\u00e9 stanno cantando e lo sguardo diretto al badalone (leggio) con un codice che riporta le parole e la musica.\nLa stesura dimostra un ampio ricorso ad aiuti di bottega. Molte delle vesti dei personaggi, a tempera, avevano originariamente colori ben diversi da quelli oggi visibili. Gli studi recenti di Bruno Zanardi e Federico Zeri leggono nel particolare modo di eseguire gli incarnati un intervento di Pietro Cavallini."}
{"id": "1215886", "revid": "287204", "url": "https://it.wikipedia.org/wiki?curid=1215886", "title": "Lingua tamazight del Marocco centrale", "text": "La lingua tamazight del Marocco centrale, nota anche come tamazight del medio Atlante secondo la denominazione ISO 639-3, \u00e8 una lingua berbera parlata in Marocco.\nDistribuzione geografica.\n\u00c8 la denominazione corrente per i parlari berberi del centro del Marocco (conosciuti anche come parlari \"beraber\"). \u00c8 uno dei tre gruppi linguistici principali in cui si ripartisce il berbero in Marocco, insieme a tarifit al nord e tashelhit a sud.\nDialetti e lingue derivate.\nAll'interno della tamazight si riconoscono due sottoguppi principali, uno settentrionale e uno meridionale."}
{"id": "1215887", "revid": "729019", "url": "https://it.wikipedia.org/wiki?curid=1215887", "title": "Qeqertarsuatsiaq", "text": "Qeqertarsuatsiaq (o Qeqertarssuatsiaq, danese Hare\u00f8en) \u00e8 un'isola disabitata della Groenlandia di 126\u00a0km\u00b2. Prima della riforma municipale groenlandese apparteneva alla contea della Groenlandia Occidentale e al comune di Uummannaq. Attualmente fa parte del comune di Avannaata."}
{"id": "1215891", "revid": "287204", "url": "https://it.wikipedia.org/wiki?curid=1215891", "title": "Toronto Falcons", "text": "I Toronto Falcons furono un club calcistico canadese attivo a Toronto dal 1953 al 1965 con il nome di Toronto Italia, nel 1966 come Toronto Italia-Falcons e dal 1967 come Falcons. Esord\u00ec nel campionato NPSL I, entrando a far parte, l'anno successivo, nella neonata NASL.\nStoria.\nToronto Italia.\nNato agli inizi degli anni cinquanta del XX secolo come sodalizio rappresentativo della comunit\u00e0 italiana di Toronto, esord\u00ec nella National Soccer League nella stagione 1953. Nel 1957 si aggiudic\u00f2 la stagione regolare, a cui segu\u00ec nel 1960 il successo al termine dei play-off.\nNel 1961 per volont\u00e0 del presidente Peter Bosa il club si trasfer\u00ec a giocare nella lega professionistica ECPSL, di cui Bosa era uno dei fondatori. Il club si aggiudic\u00f2 tre tornei, nelle stagioni 1962, 1963 e 1965.\nNel 1966 il club cambi\u00f2 nome in \"Toronto Italia-Falcons\" per volont\u00e0 del nuovo proprietario Joe Peters. che voleva dare una nuova identit\u00e0 non etnica al sodalizio.\nToronto Falcons.\nLa franchigia prese parte al campionato NPSL con il nome di \"Toronto Falcons\", che concluse al quarto posto nella \"Western division\". L'anno seguente, il club partecip\u00f2 alla prima edizione del campionato NASL sotto la guida tecnica dell'ungherese Ladislao Kubala, non riuscendo neanche stavolta a qualificarsi per i playoff. Al termine della stagione la franchigia fu coinvolta nella crisi economica che colp\u00ec la NASL, non riuscendo a iscriversi al campionato del 1969 e chiudendo definitivamente i battenti.\nUn nuovo club denominato Toronto Falcons milit\u00f2 nella National Soccer League tra il 1976 ed il 1982, espressione della comunit\u00e0 polacca di Toronto."}
{"id": "1215893", "revid": "108448805", "url": "https://it.wikipedia.org/wiki?curid=1215893", "title": "Miracolo della sorgente", "text": "Il miracolo della sorgente \u00e8 la quattordicesima delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 270x200 cm.\nDescrizione.\nQuesto episodio appartiene alla serie della \"Legenda maior\" (VII,12) di San Francesco: \"Salendo il beato Francesco sopra un monte in groppa all'asino di un povero uomo a causa di un'infermit\u00e0, e invocando il detto uomo, che si sentiva morir di sete, un poco d'acqua, ne cav\u00f2 da una pietra: la quale n\u00e9 prima v'era stata, n\u00e9 poi fu vista.\" San Francesco nota il bisogno disperato dell'uomo di bere e cerca subito di soddisfarlo.\nDi grandiosa eloquenza \u00e8 l'inedito gesto dell'uomo che si sporge per bere l'acqua, con il piede che \u00e8 realisticamente piegato nella spinta del corpo. Vasari ne diede una viva descrizione: \"[nell'assetato] si vede vivo il desiderio delle acque\". Dettagliata \u00e8 la resa dei particolare, come il basto dell'asino. \nSe qui ritorna il paesaggio ancora bizantineggiante delle rocce sporgenti (come nella scena dell'\"Elemosina del Mantello\"), l'insieme crea un gioco di linee che drammatizza la scena.\nL'opera era molto rovinata dall'umidit\u00e0 nel 1798, quando venne restaurata. Studi hanno messo in luce come l'adesione del colore fu in alcuni punti imperfetta fin dall'inizio, forse dovuto a un cattivo calcolo dell'asciugamento, falsato dalla porta della basilica.\nStile.\nNell'affresco \u00e8 presente la caratteristica composizione a diagonale di Giotto, che fa ricadere lo sguardo su Francesco, posto al centro e fulcro del dipinto.\nLa luce argentata lunare unifica umanit\u00e0 e natura, producendo un tono poetico sull'affresco. La presenza divina non \u00e8 manifestata direttamente, con simboli o apparizioni, ma \u00e8 nascosta nella natura, secondo una concezione simile a quella francescana. Lo spazio dove sono poste le persone \u00e8 valorizzato, non basato sulla simmetria , ma su un ordine logico e naturalezza. \nGiotto costruisce la scena su una composizione caratterizzata da essenzialit\u00e0, come richiedeva l'ordine francescano.\nLa composizione dell'opera \u00e8 basata sulla geometria (\u00e8 infatti costruita su due diagonali), ma viene liberata dalla rigidit\u00e0 dell'arte bizantina e romanica e dagli schemi astratti diffusi in quelle tipologie di arte."}
{"id": "1215895", "revid": "78273", "url": "https://it.wikipedia.org/wiki?curid=1215895", "title": "Elemosina del Mantello", "text": ""}
{"id": "1215896", "revid": "729019", "url": "https://it.wikipedia.org/wiki?curid=1215896", "title": "Salliaruseq", "text": "Salliaruseq (o Sagdliaruseq, danese Stor\u00f8en) \u00e8 un'isola disabitata della Groenlandia di 130\u00a0km\u00b2. Si trova nel fiordo di Uummannaq; appartiene al comune di Avannaata."}
{"id": "1215897", "revid": "172554", "url": "https://it.wikipedia.org/wiki?curid=1215897", "title": "Radolfzell", "text": ""}
{"id": "1215899", "revid": "729019", "url": "https://it.wikipedia.org/wiki?curid=1215899", "title": "Kobe Tai", "text": "Biografia.\nKobe Tai \u00e8 nata a Taipei da un rapporto occasionale tra un turista giapponese e una donna taiwanese. Venne adottata da una coppia americana dell'Arkansas all'et\u00e0 di cinque mesi. Ha quindi la doppia nazionalit\u00e0. Ha frequentato l'University of Arkansas.\nNel 1997 si \u00e8 sposata con l'attore di film per adulti Steven Scott (noto con il nome di Mark Davis). La coppia ha divorziato nel 1999, anche se la Tai ha continuato ad usare anche lo pseudonimo di Carla Scott.\nNel 2000 ha lasciato l'attivit\u00e0, annunciando di essere incinta del suo primo figlio, nato tra la fine del 2000 e l'inizio del 2001 dal suo nuovo marito, un italo-americano. Nel dicembre del 2001 \u00e8 ritornata sul set. Il suo ultimo film \u00e8 stato \"Jenna Loves Kobe\" con Jenna Jameson. Da allora, la Tai \u00e8 scomparsa e si presume che abbia lasciato definitivamente le scene per dedicarsi a una vita tranquilla come casalinga insieme alla sua famiglia. Assieme ad Asia Carrera, \u00e8 stata una delle pornostar di origine asiatica pi\u00f9 famose, nel periodo tra il 1996 e l'inizio del nuovo secolo.\nCarriera nel cinema per adulti.\nLa Tai debutt\u00f2 nel genere per adulti durante il 1996, con i nomi di Blake Young e di Brooke Young, prima di adottare quello di Kobe Tai. Sigl\u00f2 un contratto di esclusiva con la Vivid Entertainment, diventando la prima \"Vivid girl\" di origini asiatiche. Tra i primi lavori della Tai si possono annoverare \"Executions on Butt Row\" (con Sean Michaels) e \"Vivid Raw #2\" con Alex Sanders, il suo primo titolo per la Vivid. Divenne nota per le scene di sesso interrazziale e lesbiche.\nHa pure posato per riviste come High Society, Ch\u00e9ri, Oriental Dolls e Fox.\nCinema non pornografico.\nOltre ai ruoli nel cinema per adulti, la Tai \u00e8 comparsa anche nel film \"Cose molto cattive\", dove faceva la parte di una spogliarellista uccisa accidentalmente in una festa di addio al celibato.\nHa fatto la sua comparsa anche nel video sullo skateboard 'The End'e nei programmi \"The Man Show\" e \"The Helmetcam Show\". Ha fatto la corista nella canzone di Marilyn Manson \"I Don't Like the Drugs, But the Drugs Like Me\", dell'album \"Mechanical Animals\"."}
{"id": "1215902", "revid": "128334", "url": "https://it.wikipedia.org/wiki?curid=1215902", "title": "Hydnellum peckii", "text": "Il dente bilioso (Hydnellum peckii, Banker (1912)) \u00e8 un fungo non commestibile (ma non velenoso) appartenente alla famiglia delle \"Bankeraceae \"(ordine Thelephorales); \u00e8 una specie dalla forma bizzarra ed inconfondibile soprattutto per via delle goccioline rosse simili a sangue sopra il carpoforo.\nDescrizione.\nCappello.\nAll'inizio bianco e morbido e ricoperto di goccioline rosse che ricordano il sangue; col passare del tempo tende al bruno e al legnoso, privandosi delle goccioline.\nAculei.\nDapprima biancastri, fragili, poi bruni e induriti.\nGambo.\nCoriaceo, ingrossato alla base; da bianco a bruno.\nCarne.\nCoriacea, zonata, di colore rosso scuro.\nHabitat.\nEstate-autunno, boschi di conifere.\nCommestibilit\u00e0.\nNon commestibile, coriaceo ed indigesto.\nIl liquido rosso del fungo \u00e8 di sapore amaro, molto cattivo."}
{"id": "1215904", "revid": "83531", "url": "https://it.wikipedia.org/wiki?curid=1215904", "title": "Upernivik \u00d8", "text": "Upernivik \u00d8 \u00e8 un'isola disabitata della Groenlandia di 540\u00a0km\u00b2. Si trova a 71\u00b016'N 52\u00b045'O; appartiene al comune di Avannaata."}
{"id": "1215905", "revid": "183542", "url": "https://it.wikipedia.org/wiki?curid=1215905", "title": "Histoire d'O 2", "text": ""}
{"id": "1215911", "revid": "2091899", "url": "https://it.wikipedia.org/wiki?curid=1215911", "title": "Predica agli uccelli", "text": "La Predica agli uccelli \u00e8 la quindicesima delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299. Misura 270x200 cm, pi\u00f9 altre scene perch\u00e9 si trova sulla controfacciata (come la scena del \"Miracolo della sorgente\").\nDescrizione e stile.\nQuesto episodio appartiene alla serie della \"Legenda maior\" (XII,3) di san Francesco: \"Andando il beato Francesco verso Bevagna, predic\u00f2 a molti uccelli; e quelli esultanti stendevano i colli, protendevano le ali, aprivano i becchi, gli toccavano la tunica; e tutto ci\u00f2 vedevano i compagni in attesa di lui sulla via.\" \nSecondo la tradizione, la predica agli uccelli ebbe luogo sull'antica strada che congiungeva il castello di Cannara a quello di Bevagna. Oggi il luogo dove San Francesco d'Assisi comp\u00ec il miracolo \u00e8 segnato da una pietra in localit\u00e0 Piandarca nel Comune di Cannara in un'area ancor oggi incontaminata, raggiungibile attraverso un sentiero che inizia appena fuori dal paese e si snoda attraverso i campi. Nei pressi della pietra e lungo l'attuale strada che porta a Bevagna (la strada SP403) \u00e8 edificata anche una piccola edicola a ricordo del miracolo.\n\u00c8 una delle scene pi\u00f9 famose del ciclo, perch\u00e9 racconta un episodio molto amato dalla devozione popolare: forse Bonaventura voleva alludere con questo episodio alla capacit\u00e0 di Francesco di parlare a poveri ed emarginati. Il santo \u00e8 rappresentato invecchiato e il suo volto esprime una grande dolcezza. Gli alberi sono a grandezza naturale, a differenza di quelli dipinti nei paesaggi bizantineggianti di scene come l'\"Elemosina del mantello\" o il \"Miracolo della sorgente\". Lo sfondo \u00e8 di una semplicit\u00e0 accattivante, con alberi in primavera sullo sfondo del cielo di lapislazzuli; nella parte centrale il colore \u00e8 in parte caduto lasciando un tono pi\u00f9 chiaro. \nAlla scena vennero dedicati numerosissimi studi esegetici e divagazioni letterarie, in particolare riguardo all'interrelazione tra la personalit\u00e0 di Giotto e le idee francescane. Danneggiata dall'umidit\u00e0, della quale hanno sofferto anche altre scene della controfacciata, presenta lacune in corrispondenza degli uccelli poich\u00e9 dipinti in larga parte a secco.\nAnche in questa scena, come in quelle vicine, gli incarnati rivelano i modi del \"secondo capo bottega\", che alcuni indicano in Pietro Cavallini.\nDescrizione.\nNel dipinto ambientato in un paesaggio naturale compaiono in primo piano San Francesco, gli uccelli, un albero e un frate. I colori che caratterizzano l'affresco sono il marrone e l'azzurro.\nSan Francesco \u00e8 rappresentato con il suo solito vestito, scalzo, e con un'aureola sopra il capo; egli incontra uno stormo d'uccelli che non vola via subito e cos\u00ec il santo gli rivolge una predica.\nGli uccelli attendono speranzosi le parole del santo e dopo la benedizione volano via.\nIl frate posto al fianco del santo osserva sbalordito la scena.\nIn secondo piano troviamo un altro albero proprio dietro al frate."}
{"id": "1215914", "revid": "124894668", "url": "https://it.wikipedia.org/wiki?curid=1215914", "title": "Gentry (classe sociale)", "text": "La landed gentry inglese era una classe sociale che veniva definita piccola nobilt\u00e0 di campagna e che aveva carattere ereditario. Essa era costituita da grandi e piccoli proprietari terrieri nonch\u00e9 da piccoli ereditieri, detti \"gentlemen\".\nTipologia.\nLa \"county gentry\", o \"gentry maggiore\", e la \"parochial gentry\", o \"gentry minore\", si distinguevano in quanto la prima possedeva maggior potere della seconda.\nQuesta classe sociale deteneva cariche pi\u00f9 o meno importanti nelle contee (es. sceriffo, giudice di pace, ecc).\nIn Inghilterra i componenti della \"gentry\" avevano il ruolo di giudici di pace non pagati e indipendenti, che amministravano vari settori: da quello giudiziario a quello della manutenzione delle strade, dalla sorveglianza delle corporazioni al controllo dei prezzi. Anche il Nord America coloniale ebbe la diffusione di una propria \"gentry\"."}
{"id": "1215918", "revid": "287204", "url": "https://it.wikipedia.org/wiki?curid=1215918", "title": "Morte del cavaliere di Celano", "text": "La Morte del cavaliere di Celano \u00e8 la sedicesima delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nDescrizione e stile.\nQuesto episodio appartiene alla serie della \"Legenda maior\" (XI,4) di san Francesco: \u00abQuando il beato Francesco impetr\u00f2 la salute dell'anima per un cavaliere di Celano, che devotamente a pranzo l'aveva invitato; il quale, dopo la confessione e dopo aver disposto per la sua casa, mentre gli altri si mettevano a mangiare, d'improvviso esal\u00f2 l'anima, addormentandosi nel Signore.\u00bb.\nLa scena, una delle pi\u00f9 drammatiche del ciclo, \u00e8 divisa nettamente in due parti, con l'architettura che inquadra il banchetto con san Francesco e un altro frate e la parte destra con la folla accorsa al nobile cavaliere disteso perch\u00e9 colto dalla morte. Fortemente contrastanti sono le due met\u00e0, quella sinistra dominata dal frate alzato, e quella destra con la folla dei dolenti attorno al moribondo. \nMolto bello \u00e8 l'oggetto dell'architettura che si sporge con una profondit\u00e0 verosimile, mentre \u00e8 piacevolmente dettagliata la descrizione delle suppellettili sul tavolo.\nPer questo affresco, la \"Predica dinanzi a Onorio III\" e l\"'Apparizione al Capitolo di Arles\" gi\u00e0 dallo Gnudi in poi si parla di una personalit\u00e0 distinta da quella del maestro di bottega."}
{"id": "1215919", "revid": "124387589", "url": "https://it.wikipedia.org/wiki?curid=1215919", "title": "Ciambella romagnola", "text": "La ciambella romagnola \u00e8 un dolce tipico della Romagna. Si distingue dalle altre ciambelle per non avere il foro e per la forma a panetto. \u00c8 ricoperta di granelli di zucchero e viene spesso consumata sia da sola, che intinta nel latte o nel vino (per lo pi\u00f9 Albana dolce).\nCaratteristiche.\nIl nome sembrerebbe derivare dal latino \"cymbula\", cio\u00e8 \"barchetta\", a cui rassomiglierebbe per la forma.\nGli ingredienti comuni sono: farina, uova, latte, zucchero, strutto, lievito e scorza di limone grattugiata o vanillina o liquore d'anice. L'impasto viene suddiviso in filoni e infornato a 170\u00b0 per mezz'ora.\nSi tratta di un dolce povero, che si consuma a colazione bagnandola nel latte, o fuori pasto bagnandola nel vino o, tipicamente nei giorni di festa, al posto del pan di Spagna nella preparazione della zuppa inglese."}
{"id": "1215924", "revid": "118749850", "url": "https://it.wikipedia.org/wiki?curid=1215924", "title": "Predica davanti a Onorio III", "text": "La Predica davanti a Onorio III \u00e8 la diciassettesima delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270cm.\nQuesto episodio appartiene alla serie della \"Legenda maior\" (XII,7) di san Francesco: \"Quando il beato Francesco, al cospetto del santo papa e dei cardinali, predic\u00f2 con tale devozione e tale efficacia da apparire chiaramente come egli parlasse non con dotte parole d'umana sapienza, ma per divina ispirazione.\"\nNotevolissima, per l'epoca, \u00e8 l'ambientazione architettonica di una stanza illusionisticamente aperta nella parete, che scandisce con le esili colonne la scena in tre gruppi di personaggi. Un virtuosismo \u00e8 la rappresentazione in prospettiva intuitiva delle volte a crociera. \nEloquente e realistico \u00e8 il gesto del papa Onorio III che ascolta con attenzione san Francesco appoggiando il mento sul dorso della mano che calza un guanto bianco, cos\u00ec come quello di Francesco, che indica col pollice teso, un gesto ripreso ad esempio anche da Pietro Lorenzetti nella \"Madonna col Bambino tra i santi Francesco e Giovanni Evangelista\" nella Basilica inferiore. I gesti di meditazione e meraviglia dei prelati sono un'altra felice invenzione, che divenne poi comune nel Trecento. \nInfine \u00e8 particolare la posizione dei personaggi, secondo una linea curva, che d\u00e0 il senso di profondit\u00e0. La stanza \u00e8 arredata sontuosamente, con drappi appesi alle pareti e il trono papale con decori cosmateschi. Sciolta \u00e8 la posizione in tralice del trono, a differenza della visione frontale dell'architettura, in modo da evidenziare maggiormente tale elemento figurale. L'ornamento della parte superiore, coi vasi di fiori, venne aggiunto dopo l'esecuzione delle arcate, forse in un'epoca successiva al completamento del ciclo.\nCome le vicine scene della \"Morte del cavaliere di Celano\" e dell\"'Apparizione al Capitolo di Arles\", la stesura dell'affresco \u00e8 da riferire a un aiuto del capobottega."}
{"id": "1215933", "revid": "486946", "url": "https://it.wikipedia.org/wiki?curid=1215933", "title": "Bellum Civile", "text": ""}
{"id": "1215936", "revid": "206466", "url": "https://it.wikipedia.org/wiki?curid=1215936", "title": "Paul Meyer", "text": ""}
{"id": "1215939", "revid": "253269", "url": "https://it.wikipedia.org/wiki?curid=1215939", "title": "Mike Binder", "text": "Biografia.\nNato a Detroit, crebbe in una comunit\u00e0 ebraica di Birmingham e presenzi\u00f2 a \"Camp Tamakwa\", sul quale si bas\u00f2 il suo secondo film, \"Ritorno a Tamakwa\", del 1993.\nBinder inizi\u00f2 la sua carriera come comico, e questo lo condusse al suo primo speciale su \"One Night Stand\" sul canale HBO. La prima sceneggiatura di Binder, \"Coupe de Ville\" del 1990, fu girata da Joe Roth. Il debutto come regista avvenne nel 1992, per la sua seconda sceneggiatura, \"Oltre il ponte\". Divenne famoso grazie alla serie della HBO \"The Mind of the Married Man\" (trasmessa in Italia con il titolo \"Quello che gli uomini non dicono\"), alla quale partecip\u00f2 come co-scrittore, co-direttore ed attore, nel ruolo centrale di \"Micky Barnes\". La serie fu cancellata dopo due stagioni per un totale di 20 episodi.\nMike Binder, recentemente, ha scritto e diretto tre film, nei quali ha recitato anche dei ruoli di supporto. Il primo, \"Litigi d'amore\", con Joan Allen e Kevin Costner; il secondo, dopo 13 mesi, \"Il diario di Jack\", con Ben Affleck, che esord\u00ec al Santa Barbara International Film Festival; ancora 13 mesi dopo, \"Reign Over Me\", con Adam Sandler, uscito nel marzo 2007. I tre film furono prodotti dal fratello minore di Binder, Jack, con il quale Mike fond\u00f2 la Sunlight Productions."}
{"id": "1215941", "revid": "287204", "url": "https://it.wikipedia.org/wiki?curid=1215941", "title": "Congregazione Chemin Neuf", "text": ""}
{"id": "1215943", "revid": "2128848", "url": "https://it.wikipedia.org/wiki?curid=1215943", "title": "Chiesanuova (Sannicola)", "text": "Chiesanuova \u00e8 una frazione di circa 800 abitanti del comune di Sannicola in provincia di Lecce. \u00c8 situata a sud-ovest del capoluogo comunale, a 5\u00a0km dal mare Ionio.\nStoria.\nLe origini di questo piccolo centro sono da rintracciarsi nel progressivo abbandono, intorno al XVIII secolo, della vicina contrada \"Juri\". Il centro cominci\u00f2 ad espandersi a partire dalla met\u00e0 del Settecento e l'attuale nome si deve alla costruzione di una nuova chiesa antecedente all'attuale chiesa dell'Immacolata che fu costruita a partire dal 1930. In origine questo territorio aveva il nome di \"Li Cal\u00f2\" per la parte pi\u00f9 a valle e di \"Sargente\" (ossia Sergente) per quella a monte. Quest'ultima prendeva il nome dal sergente Antonio Nisi, comandante della guarnigione di Gallipoli, che in questa zona aveva la propria abitazione costruita intorno al 1640.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP52 Sannicola-Chiesanuova-Gallipoli\".\nFerrovie.\nLa frazione di Chiesanuova \u00e8 servita da una stazione ferroviaria posta lungo la linea Zollino-Gallipoli delle Ferrovie del Sud Est.\nAeroporti.\nGli aeroporti civili pi\u00f9 vicini sono:"}
{"id": "1215944", "revid": "110157", "url": "https://it.wikipedia.org/wiki?curid=1215944", "title": "Torre di Guevara", "text": "La Torre di Michelangelo, conosciuta anche con il nome di \"Torre di Sant'Anna\" (per la presenza della chiesetta dedicata alla santa), \u00e8 una casa turrita edificata nella Baia di Cartaromana, sul versante orientale dell'isola d'Ischia.\nStruttura.\nL'edificio, a pianta quadrata, si articola su tre livelli fuori terra, dei quali il primo, a scarpa, si chiude con un toro in pietra viva. La geometria delle aperture, incorniciate da tessiture di pietra vulcanica a spessore, collocano l'opera nel quadro artistico del rinascimento napoletano, oltre che riuscita testimonianza di cultura manieristica non solo per i suoi affreschi, ma anche per la concezione architettonica di casa-giardino, contesto di immagini mitiche e luogo privilegiato di metafore culturali.\nLa torre \u00e8 infatti immersa in un vasto giardino che lambisce a valle le acque di Cartaromana e quelle di una sorgente dismessa celebrata da Giovanni Boccaccio e anticamente era cinta su due lati da alte mura, di cui oggi restano solo dei tratti.\nStoria.\nLa struttura \u00e8 posta di fronte al Castello Aragonese, a poca distanza dagli \"scogli di Sant'Anna\", importante sito archeologico che ricollega la storia della baia all'antica colonia (oggi sommersa) di Aenaria, florido insediamento romano risalente ad un'epoca compresa tra il I secolo a.C. e il IV secolo d.C., caratterizzato, come provano i numerosi rinvenimenti, dalla presenza di fabbriche di terrecotte e botteghe per la lavorazione dei metalli.\nLa sua costruzione, risalente alla fine del '400, \u00e8 probabilmente ad opera di don Giovanni de Guevara, uomo d'armi originario della Spagna appartenente al seguito di Alfonso I d'Aragona, che nel 1454 lo nomin\u00f2 \"cavaliere del re\", o ad un altro appartenente della medesima famiglia, Francesco de Guevara nominato governatore a vita dell'isola da Carlo V d'Asburgo. La torre fu quindi costruita non solo per esigenze abitative, ma anche per espletare funzioni di difesa della costa e del castello, cos\u00ec come stabilito dal sovrano in base all'editto del 1433.\nUna leggenda racconta che nel 1500 vi abbia soggiornato a pi\u00f9 riprese l'artista Michelangelo Buonarroti, legato da una segreta relazione amorosa alla castellana Vittoria Colonna, moglie di Francesco Ferrante d'Avalos. Tali informazioni, cos\u00ec come quelle che attribuiscono all'artista alcune delle pitture presenti all'interno dell'edificio, non sono per\u00f2 suffragate da alcun documento storico.\nLa torre viene attualmente utilizzata come struttura polivalente per esposizioni d'arte (ad esempio quelle di Arnaldo Pomodoro e Hidetoshi Nagasawa che hanno avuto luogo rispettivamente nel 2003 e 2006 a cura del Circolo Culturale \"Georges Sadoul\") ed eventi culturali. Lo stesso circolo ha promosso campagne di restauro -curate dalla Hochschule fuer Bildende Kuenste di Dresda- che hanno consentito di attribuire le decorazioni murarie a rifacimenti delle opere di Hans Vredeman de Vries, artista fiammingo del sedicesimo secolo"}
{"id": "1215945", "revid": "287204", "url": "https://it.wikipedia.org/wiki?curid=1215945", "title": "Haselbach", "text": ""}
{"id": "1215947", "revid": "287204", "url": "https://it.wikipedia.org/wiki?curid=1215947", "title": "San Francesco appare al Capitolo di Arles", "text": "San Francesco appare al Capitolo di Arles \u00e8 la diciottesima delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nDescrizione e stile.\nQuesto episodio appartiene alla serie della \"Legenda maior\" (IV,10) di san Francesco: \"Predicando il beato Antonio in capitolo ad Arles sul titolo della Croce, il beato Francesco, bench\u00e9 corporalmente assente, apparve; e stese le mani, benedisse i frati, cos\u00ec come pot\u00e9 vedere il frate Monaldo; e gli altri frati ne ebbero una grande consolazione.\" \nSi tratta di una delle scene pi\u00f9 efficaci di tutto il ciclo, con la realistica architettura gotica (si noti il virtuosismo della tettoia esterna inclinata che si intravede dalla finestre) e l'apparizione del santo al centro della scena con le braccia platealmente alzate. Non tutti gli astanti per\u00f2 hanno la visione, infatti sono girati verso di lui solo Monaldo e il frate predicatore, sant'Antonio da Padova.\nCome le vicine scene della \"Morte del cavaliere di Celano\" e della \"Predica dinanzi a Onorio III\", la stesura dell'affresco \u00e8 da riferire a un aiuto del capobottega, a parte la figura di Antonio da Padova che \u00e8 riferita a Giotto. I fautori delle ipotesi del \"non Giotto\" per\u00f2 riconoscono nel particolare modo di trattare l'incarnato la figura del \"secondo capobottega\", forse il romano Pietro Cavallini.\nLa descrizione dei restauri del 1798 del Fea (pubblicata nel 1820) ricorda come all'epoca questa fosse una delle scene pi\u00f9 compromesse e meno leggibili e che all'epoca ne esisteva un bozzetto in possesso dell'arcivescovo di Siena, opera grafica di cui si sono perse le tracce."}
{"id": "1215950", "revid": "287204", "url": "https://it.wikipedia.org/wiki?curid=1215950", "title": "San Francesco riceve le stimmate (Assisi)", "text": "San Francesco riceve le stimmate \u00e8 la diciannovesima delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuito a Giotto. Fu dipinta verosimilmente tra il 1295 e il 1299 e misura 230x270 cm.\nDescrizione e stile.\nQuesto episodio appartiene alla serie della \"Legenda maior\" (XIII,3) di san Francesco: \"Pregando il beato Francesco sul fianco del monte della Verna, vide Cristo in aspetto di serafino crocefisso; il quale gl'impresse nelle mani e nei piedi e anche nel fianco destro le stimmate della Croce dello stesso Signore Nostro Ges\u00f9 Cristo.\" \nNell'aspro paesaggio della Verna, vicino a un piccolo romitorio, un angelo dona le stimmate al santo, con cinque raggi di luce che si dirigono nei punti delle ferite di Cristo. La scena riprende l'iconografia inventata dai pittori italiani nella prima met\u00e0 del secolo, tra cui la pi\u00f9 antica testimonianza certa \u00e8 la tavola con \"San Francesco e storie della sua vita\" di Bonaventura Berlinghieri (1235). L'autorit\u00e0 del modello giottesco poi, replicata anche in altre opere, fece s\u00ec che questo modello venisse replicato ancora per tutto il Rinascimento e oltre.\nL'affresco \u00e8 di solito ritenuto pienamente autografo del capobottega che, ipotizzando che fosse proprio Giotto, avrebbe riservato a s\u00e9 l'esecuzione dell'ultima scena della vita terrena del santo prima di partire per Roma. Solo la figura di frate Leone, seduto nell'angolo in basso a destra, \u00e8 riferibile a un collaboratore."}
{"id": "1215952", "revid": "252105", "url": "https://it.wikipedia.org/wiki?curid=1215952", "title": "CSOA Forte Prenestino", "text": "Il CSOA Forte Prenestino \u00e8 un centro sociale autogestito di Roma. Ha sede, dal 1\u00ba maggio 1986, nell'ottocentesco Forte Prenestina, nel quartiere Prenestino-Centocelle.\nNel 2017 ha festeggiato i trent'anni di attivit\u00e0, sia politica che sociale, divenendo uno dei centri sociali pi\u00f9 vecchi di Roma. L'entrata nel centro sociale avviene attraverso un ponte levatoio che rimane fisso durante tutto l'anno. Le peculiarit\u00e0 dell'edificio \u00e8 la presenza di numerose camere e tunnel sotterranei in cui vengono organizzate mostre e attivit\u00e0. Tra i due edifici, che formano il centro sociale vero e proprio, sono presenti due grandi piazzali nei quali, durante l'estate, sono costruiti palchi e in cui si svolgono eventi. \nStoria.\nIl campo trincerato di Roma.\nLa citt\u00e0 di Roma \u00e8 circondata da 15 ex forti militari, inclusi nel tessuto urbano, costruiti nella seconda met\u00e0 dell'Ottocento per creare un sistema difensivo (chiamato campo trincerato di Roma) e una cintura protettiva alla nuova capitale del Regno. Le strutture furono quasi subito sottoutilizzate e poi definitivamente abbandonate.\nNel dicembre del 1976 il sindaco di Roma Giulio Carlo Argan chiede al Ministero delle finanze la cessione delle aree degli ex forti militari per adibirli a verde pubblico e a servizi di quartiere.\nIl 28 aprile 1977, dopo lunghe trattative, viene effettuata la consegna al Comune di Roma del Forte Prenestina di propriet\u00e0 del demanio dello Stato, il quale, con atto del 13 agosto 1987, citer\u00e0 poi il Comune per il pagamento delle indennit\u00e0 di occupazione e si instaurer\u00e0 cos\u00ec un contenzioso giudiziario tra l'amministrazione finanziaria dello Stato e il Comune di Roma, inadempiente nei suoi confronti.\nDestinato nel Piano Regolatore Generale del 1962 a \"zona N\" (verde pubblico) nel piano regolatore successivo viene riconfermato a \"verde pubblico e servizi pubblici di livello locale\".\nL'occupazione.\nIl 1\u00ba maggio del 1986, in occasione della \"Festa del non lavoro\", organizzata gi\u00e0 da alcuni anni (dal 1983) negli spazi del parco pubblico attiguo al forte, alcuni giovani del quartiere Prenestino-Centocelle occupano il Forte Prenestina. All'occupazione parteciparono anche alcune associazioni e gruppi musicali (ACAB, Urban Destroy le band Fuori dal Ghetto e Banda Bassotti) chi materialmente apr\u00ec il cancello fu l'anarcosocialista Claudio Agostini detto Claudione. Questo, una struttura di circa 13 ettari, composta da molti ambienti e di grandi spazi verdi, all'inizio dell'occupazione si presenta come una vera e propria discarica abusiva poich\u00e9 per molti decenni era rimasto inutilizzato e abbandonato al degrado, nonostante la sua collocazione in un quartiere ad alta densit\u00e0 abitativa.\nGrazie al lavoro di adattamento degli spazi svolto dagli occupanti, questa struttura \u00e8 diventata socialmente vivibile; l'occupazione lo ha reso di fatto l'unico dei Forti di Roma che a tutt' sia stato rifunzionalizzato e reso fruibile alla cittadinanza.\nLe attivit\u00e0.\nL'autofinanziamento \u00e8 l'unica forma economica che ha sostenuto e sostiene . Nel corso degli anni di occupazione sono nate molte strutture stabili, finalizzate alla realizzazione di attivit\u00e0 quali: l'infoshop, AvANa BBS, la sala cinema, la sala teatro e sala saltimbanchi, il laboratorio di serigrafia e disegno, il laboratorio di scultura e falegnameria, la palestra, lo studio di registrazione \"H.C. Musica Forte\", l'etichetta discografica \"FRT recordz\", la sala prove musicale, il laboratorio di grafica, il laboratorio di cosmesi naturale, il laboratorio di fotografia, il tattoo studio, lo spaccio autogestito \"SPA\", la sala da the \"inTHErferenze, wine&amp;thea room\", la cucina e il pub \"12 de tutto\".\nIniziative.\nIl Forte Prenestino \u00e8 stato e continua ad essere promotore e sede di molte iniziative e attivit\u00e0 politiche, musicali, culturali a carattere sia italiano che internazionale.\nEccone alcune:\nNasce al Forte Prenestino, nel 1993, grazie ad Assalti Frontali, AK47, One Love Hi Pawa e Musica Forte la \"Cordata per l'autoproduzione\", una esperienza che aveva lo scopo di costruire un circuito di autoproduzione e autodistribuzione musicale alternativo ai canali ufficiali e legato a centri sociali e realt\u00e0 di movimento.\nNote.\nhttps://web.archive.org/web/20110824175717/http://www.campotrinceratoroma.it/forte-prenestino/"}
{"id": "1215959", "revid": "640389", "url": "https://it.wikipedia.org/wiki?curid=1215959", "title": "Guglielmo di Cro\u00ff", "text": "Biografia.\nGuglielmo era il secondo figlio di Philippe I de Cro\u00ff, Signore di Aarschot, e di Jacoba di Lussemburgo. Spos\u00f2 Maria Maddalena di Hamal, ed eredit\u00f2 la signoria di Beaumont e Chi\u00e8vres da suo padre nel 1485. Nel 1489 fu uno dei nobili che cerc\u00f2 mediazioni per contenere la ribellione di Filippo di Cl\u00e8ves ribellatosi a Massimiliano d'Austria. \nNel 1491 fu nominato Cavaliere dell'ordine del Toson d'oro. Entr\u00f2 poi nella corte di Filippo il bello nel 1494 e dopo la morte del sovrano, nel 1506 divenne membro del consiglio reale come capitano supremo delle finanze nei Paesi Bassi, autorit\u00e0 che gli fu confermata dall'imperatore Massimiliano d'Austria nel 1510.\nNel 1509 divenne anche tutore di Carlo V il quale, giunto a maturit\u00e0, lo nomin\u00f2 duca di Sora, Arce e barone di Roccaguglielma nel 1516 per pochi anni.\nFu anche \"Grand-Bailli\" (Balivo) di Hainaut dal 1497 al 1503, \"Statolder\" di Namur nel 1503, Ammiraglio del Regno di Napoli, \"Contador mayor\" (capo dell'amministrazione finanziaria) di tutta la Spagna dal 1517.\nFu Guglielmo a far pressione affinch\u00e9 Carlo V fosse candidato all'elezione imperiale nel 1519 e fu presente alla Dieta di Worms nel 1521, contro Martin Lutero."}
{"id": "1215960", "revid": "116279536", "url": "https://it.wikipedia.org/wiki?curid=1215960", "title": "Morte di san Francesco", "text": "La Morte di san Francesco \u00e8 la ventesima delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nDescrizione e stile.\nQuesto episodio appartiene alla serie della \"Legenda maior\" (XIV) di san Francesco: \"Come, nel momento del trapasso del beato Francesco, un frate vide l'anima sua salire al cielo sotto forma di stella fulgidissima.\" \nLa scena \u00e8 una vera e propria apoteosi, organizzata per fasce orizzontali: i frati disperati accanto al corpo del santo, gli ecclesiastici che celebrano il funerale (con le vesti chiare che risaltano), e gli angeli in cielo che reggono un clipeo con san Francesco che si trova gi\u00e0 in paradiso. Le espressive attitudini dei fraticelli raccolti attorno a Francesco, accovacciati in pianto o in preghiera, vennero adattate dal tema del \"Compianto sul Cristo morto\" e riproposte da Giotto in altre opere tra cui le pitture della Cappella Bardi, facendo ampiamente scuola, ancora per tutto il Rinascimento. \nTra le ultime novit\u00e0 che riguardano questo affresco c'\u00e8 quella che il 6 ottobre 2011 \u00e8 stato scoperto il volto di un demone messo di profilo in mezzo alle nuvole, vicino all'angelo vestito di bianco, alla destra di Dio. Giotto, disegnandolo, ha probabilmente voluto far capire che i demoni non vedranno mai n\u00e9 Dio, n\u00e9 tutti i santi, perch\u00e9 sono ricoperti dai peccati, rappresentati dalle nuvole, e perch\u00e9 si trovano nell'inferno per l'eternit\u00e0.\nA partire da questa scena si registra una rottura nello stile degli affreschi che \u00e8 stata interpretata con la partenza del capobottega, magari chiamato a Roma. Secondo Bruno Zanardi e Federico Zeri il modo di trattare gli incarnati dimostrerebbe, in questa come in altre scene, la presenza di una maestro diverso da Giotto, che essi indicano nel romano Pietro Cavallini. "}
{"id": "1215962", "revid": "21079", "url": "https://it.wikipedia.org/wiki?curid=1215962", "title": "Sottogruppo banale", "text": ""}
{"id": "1215963", "revid": "287204", "url": "https://it.wikipedia.org/wiki?curid=1215963", "title": "Visioni di frate Agostino e del vescovo di Assisi", "text": "Le Visioni di frate Agostino e del vescovo di Assisi \u00e8 la ventunesima delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nDescrizione e stile.\nQuesto episodio appartiene alla serie della \"Legenda maior\" (XIV,6) di san Francesco: \"Il ministro, in Terra di Lavoro, infermo e presso alla fine e gi\u00e0 da tempo avendo perduto la loquela, grid\u00f2 e disse: \u00abAspettami, padre, vengo teco\u00bb; e subito spirato, segu\u00ec il santo padre. Oltre a ci\u00f2, essendo il vescovo sopra il monte di San Michele arcangelo, vide il beato Francesco che gli diceva: \u00abEcco che salgo in cielo\u00bb; e in tale ora fu cos\u00ec trovato.\" \nIl tema riguarda quindi due avvenimenti occorsi contemporaneamente alla morte di Francesco, ovvero l'apparizione di quest'ultimo all'infermo frate Agostino e al vescovo Guido d'Assisi, sul Gargano. \nParticolarmente complessa \u00e8 l'architettura della chiesa nella quale \u00e8 collocata la scena, con una sorta di tripla navata gotica sorretta da archi rampanti, entro la quale \u00e8 collocato il giaciglio di frate Agostino, che si sveglia di soprassalto in preda alla visione circondato dai confratelli. Pi\u00f9 esiguo \u00e8 l'ambiente della stanza del vescovo, in cui si riprende in tema del sogno gi\u00e0 utilizzato in scene quali il \"Sogno delle armi\" e il \"Sogno di Innocenzo III\"."}
{"id": "1215966", "revid": "287204", "url": "https://it.wikipedia.org/wiki?curid=1215966", "title": "Hidayet Turkoglu", "text": ""}
{"id": "1215967", "revid": "33689", "url": "https://it.wikipedia.org/wiki?curid=1215967", "title": "Dia de la Hispanidad", "text": ""}
{"id": "1215968", "revid": "1494169", "url": "https://it.wikipedia.org/wiki?curid=1215968", "title": "Hartenstein", "text": ""}
{"id": "1215969", "revid": "709565", "url": "https://it.wikipedia.org/wiki?curid=1215969", "title": "Monique Alexander", "text": "Biografia.\nLa Alexander ha iniziato come spogliarellista a Sacramento all'et\u00e0 di 18 anni. Apparve in diversi giornali per adulti e, nel 2001, ha iniziato ad interpretare film per adulti, firmando un contratto d'esclusiva con la Sin City in quello stesso anno.\nNel 2004 la Alexander ha firmato un contratto in esclusiva per la Vivid Entertainment. Dopo aver, per anni, interpretato solo scene con altre ragazze, nel 2005 ha iniziato a recitare in film con uomini, apparendo con Rocco Siffredi nella produzione della Vivid \"Lexie and Monique Love Rocco\". La sua prima scena interrazziale la gir\u00f2 con Mr. Marcus. Nel 2007 \u00e8 uscito \"Call Girl Confidential\", pellicola in cui la Alexander ha fatto la sua prima scena di sesso anale con Marcos Leon.\nLa Alexander ha ricevuto 4 \"nomination\" agli AVN Awards: nel 2004 per la categoria \"Best Tease Performance\", e tre nel 2007 per \"Most Valuable Starlet\", \"Best Actress - Film\" e \"Best Sex Scene Coupling - Film\". Nel 2007, la Alexander ha ricominciato a tenere spettacoli di spogliarello.\nOltre al lavoro nel cinema hard, \u00e8 comparsa anche in film erotici prodotti dalla HBO e dalla Cinemax come \"Hotel Erotica\", \"The Sex Spa\", \"Sex House\" e \"Voyeur: Inside Out\". Ha raggiunto anche una certa fama come modella di nudo e di scene con solo ragazze su Internet. Nel 2002 \u00e8 comparsa in un film non erotico, \"Spider's Web\" con Stephen Baldwin e Kari W\u00fchrer.\nNel 2008 vince due AVN Awards, nella categoria \"Best All-Girl Sex Scene, Film\" e \"Best Group Sex Scene, Film\". Nel 2017 ha partecipato e vinto la seconda edizione di Brazzers House."}
{"id": "1215973", "revid": "33689", "url": "https://it.wikipedia.org/wiki?curid=1215973", "title": "Dionisio d'India", "text": "Le informazioni sulla sua vita derivano principalmente dalle sue monete ritrovate.\nDionisio fu uno degli ultimi re indo-greci; si trov\u00f2 probabilmente a dover fronteggiare l'invasione degli Indo-sciti che mise fine al dominio greco sull'India. Gli storici Osmund Bopearachchi e Richard Senior lo collocano nella prima met\u00e0 del I secolo a.C., basando questa loro ipotesi sullo stile arcaico dei monogrammi presenti sulle sue monete. Studiosi precedenti, come Ahmad Hasan Dani, hanno datato il regno di Dioniso ad un'epoca precedente, tra il 115 e il 100 a.C., considerandolo un debole successore di Polisseno, con un dominio sullo Swat e sulla valle del Dir.\nIl nome \"Dionisio\" significa \"di Dioniso\", in riferimento alla divinit\u00e0 olimpica, Dioniso, che, secondo la mitologia greca, era stato un sovrano dell'India."}
{"id": "1215978", "revid": "1429175", "url": "https://it.wikipedia.org/wiki?curid=1215978", "title": "Girolamo esamina le stimmate", "text": "Girolamo esamina le stimmate \u00e8 la ventiduesima delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nDescrizione e stile.\nQuesto episodio appartiene alla serie della \"Legenda maior\" (XV,4) di san Francesco: \"Nella Porziuncola giacendo morto il beato Francesco, messer Geronimo, celebre dottore e letterato, moveva i chiodi, e le mani, i piedi, il costato del santo con le proprie mani frugava.\" Nell'ambito delle esequie del santo furono infatti in molti, sia religiosi che laici, a voler controllare la veridicit\u00e0 del miracolo, incaricandone appositamente un noto medico.\nLa scena, molto affollata, \u00e8 la diretta prosecuzione di quella della \"Morte di san Francesco \" (intervallata dalla \"Visione di frate Agostino e del Vescovo di Assisi\"), con Girolamo che solleva con un gesto molto naturale il vestito del santo alla presenza dei frati e degli ecclesiastici. Nella parte pi\u00f9 alta \u00e8 riprodotto l'interno di una chiesa (la stessa Basilica superiore), dove sporgono un \"Crocifisso\" sagomato ed una \"Maest\u00e0\" appese, per questo inclinate (anche se la loro disposizione \u00e8 un po' forzata), mentre a destra appare un angelo. Si tratta pi\u00f9 o meno della stessa ambientazione della scena del \"Presepe di Greccio\", vista per\u00f2 dal lato opposto, quello dell'ipotetica navata della basilica. A destra si trovava anche un'abside, oggetto di pentimento."}
{"id": "1215984", "revid": "287204", "url": "https://it.wikipedia.org/wiki?curid=1215984", "title": "Carlos Adrian Valdez Suarez", "text": ""}
{"id": "1215986", "revid": "287204", "url": "https://it.wikipedia.org/wiki?curid=1215986", "title": "Saluto di santa Chiara e delle sue compagne a san Francesco", "text": "Il Saluto di Chiara e delle sue compagne a Francesco \u00e8 la ventitreesima delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nDescrizione e stile.\nQuesto episodio appartiene alla serie della \"Legenda maior\" (XV,5) di san Francesco: \"Le turbe che erano convenute, trasportando verso la citt\u00e0 d'Assisi con rami d'alberi e moltitudine di ceri accesi il sacro corpo fregiato delle celesti gemme, lo presentarono alla vista della beata Clara e delle sacre vergini.\"\nDavanti a una bellissima facciata gotica, la prima rappresentata per intero in un dipinto, (forse un antico progetto per la basilica di Assisi o forse una citazione della cattedrale di Orvieto o di Santa Maria del Fiore di Firenze) il corpo di san Francesco \u00e8 appena uscito dai funerali e riceve l'accorato saluto di santa Chiara e delle suore, che con teneri gesti abbracciano il corpo e gli baciano le mani. Curiosi sono affollati davanti alla chiesa, tanto che uno di loro sale su un albero per poter vedere meglio: il dettaglio \u00e8 uno spaccato di vita quotidiana di sorprendente realismo, che mai prima d'ora era entrato in una scena pittorica e che si ritrover\u00e0 nell'\"Ingresso a Gerusalemme\" della Cappella degli Scrovegni.\nLa stesura della scena \u00e8 quasi interamente affidata ad aiuti di bottega."}
{"id": "1215988", "revid": "327094", "url": "https://it.wikipedia.org/wiki?curid=1215988", "title": "Chola", "text": "I Chola furono una delle principali dinastie della zona tamil dell'India.\nKarikala Chola fu il pi\u00f9 famoso fra i re dei primi Chola, mentre Rajaraja Chola I, Rajendra Chola e Kulothunga Chola tra quelli dell'et\u00e0 imperiale Chola durante il medioevo. Il potere dei Chola inizi\u00f2 a declinare intorno al XII secolo e termin\u00f2 verso la fine del XIII secolo.\nIl loro regno si estendeva fino al IX secolo nel sud dell'India tra i due regni dei Pallava e dei Pandya. La capitale del regno era la citt\u00e0 di Tanjore.\nIl regno nasce dalla ribellione del signore Chola Vijayalaya (848-871) ai Pallava di cui era vassallo. Il figlio Aditya I in cambio del riconoscimento dei Pallava aiut\u00f2 questi ultimi nella guerra contro i Pandya, ma in un secondo tempo sconfisse gli stessi Pallava e con la morte di Aparajita pose fine a questa dinastia facendo dei Chola la forza egemone della zona.\nPer fermare l'espansione Chola si coalizzarono Pandya e singalesi ma inutilmente perch\u00e9 furono respinti da Parantaka (907-950). Inutile fu anche l'attacco di Krishna II Rashtrakuta.\nFu in questo periodo che la dinastia Chola raggiunse il picco della sua influenza. I successivi sovrani quali Rajaraja Chola I (Rajaraja il Grande) e Rajendra Chola I estesero i loro domini oltre i limiti tradizionali dei domini tamil.\nOrigini.\nQuesta dinastia \u00e8 anche nota con il nome di \"Choda\". Esistono purtroppo scarse informazioni a disposizione degli studiosi in merito alle loro origini. Il fatto che si tratti di una dinastia che ha origini molto antiche \u00e8 rivelato dalle testimonianze sulla loro esistenza all'interno dei testi di letteratura Sangam, i quali indicano alcuni dei loro sovrani in epoche antecedenti al 100 d.C.. In alcuni editti del sovrano dell'Impero Maurya Ashoka, risalente al III secolo a.C., si citano i Chola come uno dei regni confinanti nella regione meridionale.\nUn punto di vista comunemente accettato vuole che \"Chola\", proprio come i \"Chera\" ed i \"Pandya\", rappresenti il nome della dinastia regnante pi\u00f9 antica. Il poeta e commentatore Parimelazhagar, risalente al XIII secolo, annota che \"La carit\u00e0 degli appartenenti alle dinastie di antico lignaggio, come i Chola, i Pandya ed i Chera, \u00e8 sempre generosa nonostante i loro scarsi mezzi\". Altri nomi comuni per questa dinastia sono \"Killi\" (\u0b95\u0bbf\u0bb3\u0bcd\u0bb3\u0bbf), \"Valavan\" (\u0bb5\u0bb3\u0bb5\u0ba9\u0bcd) e \"Sembiyan\" (\u0b9a\u0bc6\u0bae\u0bcd\u0baa\u0bbf\u0baf\u0ba9\u0bcd). Il nome \"Killi\" deriva probabilmente dal termine in lingua tamil \"kil\" (\u0b95\u0bbf\u0bb3\u0bcd), che significa \"scavatore\" o convoglia comunque un senso di qualcuno che lavora il suolo. Questo stesso termine si trova spesso come suffisso nei primi nomi Chola come Nedunkilli o Nalankilli, ma divenne con il tempo piuttosto desueto. Il nome \"Valavan\" viene invece probabilmente da \"valam\" (\u0bb5\u0bb3\u0bae\u0bcd) che indica fertilit\u00e0 ma pu\u00f2 anche significare sovrano di una terra fertile. \"Semyiyan\" viene spesso utilizzato per indicare un discendente dell'antico eroe mitologico Shibi, il cui sacrificio per salvare una colomba inseguita da un falco \u00e8 oggetto delle prime leggende Chola ed argomento principale del Sibi Jataka, ovvero una delle leggende buddhiste J\u0101taka.\nPurtroppo esistono poche testimonianze scritte antecedenti al VII secolo, esistono tuttavia tracce storicamente valide come le iscrizioni presenti nei templi dell'epoca. Negli ultimi 150 anni gli storici hanno scoperto numerose nuove fonti provenienti dagli antichi testi in lingua Tamil, dalla tradizione orale, da vari testi religiosi, dalle testimonianze architettoniche e sulle iscrizioni presenti sulle lamine di rame caratteristiche dell'antica India. La fonte principale da cui attingere notizie sui primi Chola sono i testi pi\u00f9 antichi della letteratura Tamil, risalente al periodo Sangam. Pochi ma importanti riferimenti al paese dei Chola ed alle sue citt\u00e0 e sui porti e le attivit\u00e0 commerciali sono forniti dal testo risalente probabilmente al I secolo \"Periplus Maris Erythraei\" e dell'opera di poco pi\u00f9 tarda del geografo Claudio Tolomeo. Il poema epico buddhista \"Mahavamsa\" risalente al V secolo e scritto in lingua p\u0101li, elenca una serie di conflitti tra le popolazioni di Ceylon ed i Chola intorno al I secolo. Tracce dei Chola si possono trovare anche nei monumentali \"Pilastri di Ashoka\", le cui iscrizioni risalgono al 272-232 a.C.; in esse i Chola sono annoverati tra i regni che, sebbene non assoggettati direttamente da Ashoka, avevano con esso un rapporto pacifico.\nStoria.\nLa storia dei Chola \u00e8 suddivisa in quattro periodi: i \"Primi Chola\" di cui parla la letteratura Sangam, il periodo di interregno tra costoro ed il regno medioevale di Vijayalaya (c.848), la dinastia di Vijayalaya e la tarda dinastia di Kulothunga Chola I agli inizi dell'XI secolo.\nI Primi Chola.\nI primi sovrani della dinastia Chola di cui abbiamo una testimonianza tangibile sono nominati nella letteratura Sangam. Gli studiosi generalmente concordano sul fatto che i testi della letteratura Sangam appartengano ad un periodo che va dal I al II secolo d.C. La cronologia interna di questa serie di testi \u00e8 ancora tutta da stabilire, per questo non \u00e8 al momento possibile avere una visione coerente del periodo storico ad essi collegato. Esso \u00e8 tuttavia un'ottima fonte per i nomi dei re e delle regine dell'epoca, cos\u00ec come dei poeti che li celebrarono.\nLa letteratura Sangam contiene anche diverse leggende sui primi mitici sovrani Chola. Essi parlano di un mitico re Kantaman, contemporaneo probabilmente del saggio Agastya, la cui devozione fece nascere il fiume Kaveri. Fra i primi sovrani annoverati di questa dinastia primeggiano due nomi: Karikala Chola e Kochchenganan. Non \u00e8 purtroppo possibile, per i motivi sopra accennati, procedere ad un corretto ordine di successione di questi primi sovrani, e di stabilire quali fossero le loro relazioni l'uno con l'altro, cos\u00ec come con altri principi e sovrani della loro stessa epoca. La citt\u00e0 di Uraiyur (ora nel territorio di Tiruchirappalli) fu la capitale del loro antico regno, a cui segu\u00ec Puhar. Il gi\u00e0 citato \"Mahavamsa\" menziona un avventuriero Tamil, di nome Elara, che invase l'isola di Sri Lanka e la conquist\u00f2 intorno al 235 a.C. con l'aiuto di un esercito proveniente da Mysore. \nIl periodo di interregno.\nNon esistono purtroppo molte informazioni in merito al periodo di transizione, di circa tre secoli, che vanno dalla fine dell'epoca Sangam dei Primi Chola (300 d.C.) al periodo dominato dai Pandya e dai Pallava. Una dinastia di cui ben poco sappiamo, i Kalabhra, invasero la regione Tamil, distrussero il vecchio regno e dominarono la regione per tutto questo periodo. Essi vennero sconfitti ed esautorati dai Pandya e dai Pallava nel VI secolo. Ben poco si sa della dinastia Chola nei successivi tre secoli, fino all'ascesa di Vijayalaya Chola nella seconda met\u00e0 del IX secolo. Come testimoniano le iscrizioni trovate presso Thanjavur e nei suoi dintorni testimoniano come il regno fosse dominato dai Muthuraja, ovvero grandi proprietari terrieri, che vennero esautorati dall'avvento di Vijayalaya Chola e dalla presa di Thanjavur tra l'848 e l'851.\nLe iscrizioni epigrafiche ed i testi letterati ben poco rivelano della storia dei Chola e della linea di successione reale in questo periodo confuso, tuttavia \u00e8 possibile ipotizzare che quando sopraggiunsero i Pandya ed i Pallava a dominare la regione, avendo raggiunto il loro momento pi\u00f9 basso, i Chola furono costretti probabilmente a fuggire ed a cercare rifugio presso i loro nemici di un tempo."}
{"id": "1215989", "revid": "1437331", "url": "https://it.wikipedia.org/wiki?curid=1215989", "title": "Canonizzazione di san Francesco", "text": "La Canonizzazione di san Francesco \u00e8 la ventiquattresima delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nDescrizione e stile.\nQuesto episodio si riferisce alla bolla papale \"Mira circa nos\" del luglio 1228: \"Quando il santo papa venendo in persona alla citt\u00e0 di Assisi, diligentemente esaminati i miracoli, per consiglio dei frati suoi canonizz\u00f2 il beato Francesco e l'iscrisse nel novero dei santi.\"\n\u00c8 una delle scene pi\u00f9 danneggiate con ampie parti dell'affresco perdute e sostituite in fase di restauro da campiture colorate che danno un'idea della scena: molta umidit\u00e0 dovette infatti filtrare dalla finestra soprastante. La stesura \u00e8 in ogni caso riferita quasi interamente ad aiuti, con un linguaggio pittorico ormai lontano da quello del capobottega. "}
{"id": "1215990", "revid": "116565983", "url": "https://it.wikipedia.org/wiki?curid=1215990", "title": "Catacombe di Pianosa", "text": "Le catacombe di Pianosa si trovano sull'isola di Pianosa, nel comune di Campo nell'Elba.\nStoria.\nRisalgono al III-IV secolo, e vi si accede da una piccola grotta vicino al porto. Sono costituite da un fitto intreccio di gallerie, esse venivano utilizzate, come luogo di sepoltura, dalle prime comunit\u00e0 cristiane che si insediarono sull'isola, forse per sfuggire alle persecuzioni di Diocleziano, attirate dalla fertilit\u00e0 e ricchezza d'acqua dell'isola stessa e dalla facilit\u00e0 con cui era possibile scavare la roccia, costituita da arenarie conchiglifere, per le sepolture. Si tratta del complesso di Catacombe di maggiori dimensioni a Nord di Roma.\nLe gallerie erano basse e, lungo le pareti laterali, le sepolture erano disposte in tre ordini sovrapposti, partendo dal piano di calpestio; soltanto i personaggi pi\u00f9 importanti avevano una tomba a vasca, che occupava i due ordini superiori. Per ragioni di economia di spazio, i corpi erano deposti in posizione fetale ed i loculi erano coperti con lastre di pietra, dove erano incisi i nomi dei defunti con le lettere al contrario di modo che dall'interno il defunto lo potesse leggere per dritto. L'accesso alle catacombe era posto dal lato del mare ed indicato da un'incisione nella roccia (croce grande, sormontata da una fiamma rappresentante lo Spirito Santo e da una croce pi\u00f9 piccola che indicava l'ingresso).\nSia pure spogliate lungo i secoli, soprattutto durante il periodo della pirateria e spesso usate come vere e proprie discariche, grazie a recenti restauri, si presentano in buono stato di conservazione.\nNei circa 110 metri attualmente visitabili, che durante il periodo di maggior sviluppo della colonia penale agricola erano stati usati come cantina, sono state censite circa 700 sepolture.\nProfilo giuridico.\nIn base all'art 33 dei Patti Lateranensi tutte le catacombe sparse sul territorio nazionale sono nella disponibilit\u00e0 della Santa Sede, che ha l'onere della custodia, della manutenzione e della conservazione. Questo compito \u00e8 svolto dalla Pontificia Commissione di Archeologia Sacra."}
{"id": "1215993", "revid": "279183", "url": "https://it.wikipedia.org/wiki?curid=1215993", "title": "San Francesco appare a Gregorio IX", "text": "San Francesco appare a Gregorio IX \u00e8 la venticinquesima delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nDescrizione e stile.\nQuesto episodio appartiene alla serie della \"Legenda maior\" (Mir. I,2) di san Francesco: \"Dubitando alquanto il santo papa Gregorio della piaga del costato, gli disse in sogno il beato Francesco: \u00abDammi una fiala vuota\u00bb. E, come gliela diede, la si vide riempire dal sangue del costato.\"\nLa scena del sogno si svolge in una stanza verosimile, coperta da preziosi apparati. La costruzione spaziale non \u00e8 perfettamente centrata, un dettaglio che venne poi sviluppato in opere giottesche successive. Il santo, con un gesto molto eloquente, appare a Gregorio IX dormiente, ne prende la mano e lo invita a toccare le stimmate sul costato che scopre con l'altra mano. Molto realistico \u00e8 il baldacchino teso da corde e precisa \u00e8 la resa dei cassettoni del soffitto.\nL'esecuzione pittorica \u00e8 quasi interamente riferita ad aiuti del capobottega, forse con un intervento consistente del Maestro della Santa Cecilia, autore delle ultime tre scene del ciclo."}
{"id": "1215995", "revid": "287204", "url": "https://it.wikipedia.org/wiki?curid=1215995", "title": "Guarigione dell'uomo di Lleida", "text": "La Guarigione dell'uomo di Lleida \u00e8 la ventiseiesima delle ventotto scene del ciclo di affreschi delle \"Storie di san Francesco\" della Basilica superiore di Assisi, attribuiti a Giotto. Fu dipinta verosimilmente tra il 1295 e il 1299 e misura 230x270 cm.\nDescrizione e stile.\nQuesto episodio appartiene alla serie della \"Legenda maior\" (Mir. I,5) di san Francesco e tratta di un miracolo postumo. A Lerida (Lleida) in Spagna, un uomo \u00e8 guarito dalla prodigiosa apparizione di san Francesco accompagnato da due angeli, dopo che i dottori l'hanno dato per spacciato allontanandosi dalla sua stanza. \nL'esecuzione degli ultimi tre affreschi \u00e8 attribuita a un allievo, forse il cosiddetto Maestro della Santa Cecilia. Le figure sono infatti molto pi\u00f9 statiche e dipinte in una maniera che fa risaltare meno il volume e pi\u00f9 la linea, le architetture appaiono gracili pi\u00f9 che mai. In ogni caso i disegni preparatori sono attribuiti allo stesso maestro che ha curato tutto il ciclo."}
{"id": "1215996", "revid": "110157", "url": "https://it.wikipedia.org/wiki?curid=1215996", "title": "Chiesa di San Gaudenzio (Pianosa)", "text": "La chiesa di San Gaudenzio \u00e8 un edificio sacro che si trova sull'isola di Pianosa, nel comune di Campo nell'Elba.\n\u00c8 ricordata in una bolla pontificia del 1\u00ba ottobre 1538 con la quale papa Paolo III ne assegnava le rendite al cavalier Giorgio Ugolini di Firenze, ma notizie intorno alla giurisdizione religiosa sull'isola appaiono in documenti pi\u00f9 antichi. Nel 1138 essa fu donata dal Comune di Pisa a Balduino, arcivescovo della citt\u00e0, e nel 1284, pochi mesi prima della battaglia della Meloria, venne trattato con Genova lo scambio tra il chierico di San Siro in Ponte prigioniero pisano ed il pievano di Pianosa rinchiuso nelle carceri genovesi. Definita da un'unica navata con volta a botte, la chiesa \u00e8 stata completamente ristrutturata ed affrescata nel 1942."}
