{"id": "1180727", "revid": "1442080", "url": "https://it.wikipedia.org/wiki?curid=1180727", "title": "Ober Ost", "text": "Ober Ost, abbreviazione del termine tedesco \"Oberbefehlshaber der gesamten deutschen Streitkr\u00e4fte im Osten\" (Comando supremo di tutte le forze tedesche nell'Est) fu un'amministrazione militare tedesca operativa durante la prima guerra mondiale che govern\u00f2 una grande parte delle aree tedesche e dei governatorati baltici cedute con la resa dell'Impero russo e la pace di Brest-Litovsk. L'Ober Ost si estendeva per circa 108.808 km\u00b2 in Curlandia, in Lituania e nelle aree polacche di August\u00f3w e Suwa\u0142ki.\nStoria.\nIstituzione.\nL'Ober Ost fu creato nel 1914 dal \"Oberste Heeresleitung\" e il suo primo comandante supremo fu Paul von Hindenburg, eroe delle guerre prussiane del XIX secolo. Quando Erich von Falkenhayn fu destituito dal suo incarico nel 1916, von Hindenburg subentr\u00f2 nel suo ruolo, lasciando il controllo politico della regione al principe Leopoldo di Baviera.\nLa battaglia di Tannenberg apr\u00ec alla Germania le porte dei territori ad est del Reich nell'ambito della Grande Guerra. Sotto l'egida di Paul von Hindenburg e del capo di stato maggiore Erich Ludendorff, l'esercito tedesco respinse le truppe russe sulla loro frontiera e blocc\u00f2 ogni offensiva in Prussia. Dalla fine del 1915 all'inizio del 1918, il fronte orientale rimase, per quanto riguarda la zona geografica dell'Ober Ost, abbastanza stabile. Ci\u00f2 gett\u00f2 le condizioni necessarie per impiantare un'amministrazione militare stabile sotto la diretta tutela dell'OHL, affidata a Ludendorff.\nI militari tedeschi decisero di stabilire la propria capitale a Kaunas, ma, \"de facto\", gestivano le operazioni a K\u00f6nigsberg.\nL'amministrazione militare instaur\u00f2 una rigorosa strategia di gestione di questo territorio, molto eterogeneo dal punto di vista linguistico e culturale, come attestato dal censimento del 1916. Fu istituito un rigido impianto legislativo al fine di regolare ogni aspetto della vita civile in uno stato in cui i teutonici esercitarono sia operazioni di controllo che di \"civilizzazione\". Infatti, l'Ober Ost era visto da Ludendorff come un territorio coloniale in Europa, il cui sfruttamento doveva sostenere la guerra del Reich: fu istituita anche una banca per rendere pi\u00f9 fluidi i finanziamenti, la \"Darlehenskasse Ost\", la cui prima sede fu istituita a Tallinn. L\u2019obiettivo finale che ci si proponeva era quello di esercitare sulle regioni uno stretto controllo sia economico che politico.\nFine della Grande Guerra e conseguenze.\nLa rivoluzione russa provoc\u00f2 incertezza tra le fila dei tedeschi, anche a seguito della firma del trattato di Brest-Litovsk che vedeva i bolscevichi uscire dalla guerra in condizioni particolarmente sfavorevoli. Per questo, essi decisero di separare l'Ober Ost per una migliore gestione. Nello stesso periodo, tra le popolazioni baltiche (soprattutto in Lituania) si faceva strada l'idea di acquisire l'indipendenza dall'Impero tedesco. La Russia sovietica appena costituitasi, poteva costituire una minaccia comune per i Paesi baltici. Fu su questa scia che i tedeschi decisero di appoggiare iniziative quali ad esempio la Conferenza di Vilnius da cui nacque il Consiglio della Lituania verso la fine del 1917, sperando che, con la garanzia di una maggiore (e formale) autonomia, si potessero costituire degli Stati clienti o cuscinetto.\nL'Ober Ost fu smembrato a fine 1918 e sostituito da stati amministrativamente indipendenti, gestiti sempre dall'Impero teutonico. Il risultato port\u00f2 alla costituzione del Ducato Baltico Unito e del Regno di Lituania, ma nessuno dei due fu solido abbastanza da poter perdurare nel tempo, tanto che Mindaugas II non mise nemmeno mai piede in Lituania. La firma dell'armistizio di Compi\u00e8gne con cui cessarono le ostilit\u00e0 della Grande Guerra nel novembre 1918 decret\u00f2 il tramonto definitivo delle ipotesi appena esposte e il raggiungimento dell'indipendenza da parte della Repubblica lituana, di quella lettone e di quella estone.\nIl ritiro delle truppe tedesche porter\u00e0 ad ulteriori conflitti tra gli Stati che nasceranno dopo il trattato di Versailles: si pensi alla guerra polacco-sovietica, la guerra polacco-lituana, la costituzione di movimenti indipendentisti in Lettonia ed Estonia o la costituzione della Lituania Centrale. Tutti questi eventi contribuirono a rendere caotico ed incerto lo scenario dell'Europa orientale fino all'inizio degli anni Venti del XX secolo.\nAmministrazione.\nL'Impero tedesco govern\u00f2 sull\u2019Ober Ost in maniera assai autoritaria. Seguendo gli schemi della \"Verkehrspolitik\", le regioni furono divise senza aver riguardo delle varie comunit\u00e0 etniche presenti nelle regioni. Non fu inoltre consentito spostarsi da un distretto all'altro, col risultato che l\u2019economia locale (gestita soprattutto da ebrei ne risent\u00ec in maniera non indifferente, oltre a costituirsi una situazione di separazione nuova nello scenario baltico. Si procedette poi a costituire istituzioni governative secondo quanto gi\u00e0 esisteva in Germania. Furono inoltre realizzati percorsi ferroviari al fine di migliorare la rete di circolazione dei treni in queste aree, la quale era prevalentemente assente o precaria in Lituania.\nNel 1915, larga parte del territorio poi definitivamente assoggettato l'anno successivo era gi\u00e0 sotto il controllo dei tedeschi. Erich Ludendorff, vice-comandante di von Hindenburg, inizi\u00f2 a gettare le basi per un sistema che potesse occuparsi della gestione dell'area conquistata. Nonostante von Hindenburg fosse il formale comandante delle regioni, fu Ludendorff ad occuparsi dell'amministrazione locale. Nella sua attivit\u00e0 di governo fu affiancato da dieci \"ministri\", ognuno posto a capo di un ottimo specifico dicastero (finanza, agricoltura, ecc.).\nLe zone sotto il controllo tedesco furono divise in tre distretti, ognuno comandato da un diverso reggente:\nIl piano di Ludendorff consisteva nel creare una testa di ponte per dirigere nuove operazioni militari contro l'Impero russo e/o, alternativamente, favorire il rientro delle truppe che per un qualsiasi motivo avrebbero dovuto rientrare dal fronte orientale. Ludendorff si organizz\u00f2 in fretta l'Ober Ost in modo che divenisse una regione autosufficiente, riuscendo a procurare immediati viveri all'esercito (a seguito di operazioni di confisca forzata a scapito dei locali) e riuscendo persino ad esportare delle eccedenze a Berlino. Ci\u00f2 permise indubbiamente un migliore supporto logistico, ma non dur\u00f2 a lungo e le razioni dovettero essere riviste in virt\u00f9 di profonde carestie che stavano investendo le popolazioni baltiche.\nSociet\u00e0.\nVi furono diversi problemi gestionali con le comunit\u00e0 che risiedevano nell'Ober Ost. Le classi pi\u00f9 abbienti erano in grado di comunicare parlando in lingua francese o in lingua tedesca: quest'ultima era tra l'altro parlata (o almeno compresa) da gran parte delle comunit\u00e0 ebraiche presenti nei maggiori insediamenti, le quali si esprimevano in tedesco o in yiddish. Nelle aree rurali, la gran parte della popolazione era in grado di comunicare con i tedeschi solo tramite interprete, in quanto le lingue parlate erano il lituano, il lettone, l'estone o il polacco. Questi problemi comunicativi non erano supportati dalla gestione di queste aree, controllate da un centinaio di uomini tedeschi per regione su territori vasti, per intendersi, poco meno della Valle d'Aosta. Non mancarono casi in cui per la diffusione di messaggi fu fatto affidamento al clero, in quanto capace di diffondere rapidamente i dettami superando cos\u00ec lo scoglio linguistico. Un giovane burocrate posto nell'amministrazione tedesca dell'Ober Ost di nome Vagts riferisce di aver ascoltato il sermone di un sacerdote (funto da traduttore) il quale avvertiva i fedeli di stare alla larga dalle strade dopo il tramonto, vietava loro di portare con s\u00e9 armi da fuoco e li ammoniva affinch\u00e9 si tenessero alla larga da figure sospettate di essere colluse con i bolscevichi: la dichiarazione del prete avvenne sotto precedente disposizione dello stesso Vagts.\nAl fine di favorire un maggiore legame tra l'\u00e9lite locale e i tedeschi \u00e8 stato da taluni ipotizzato che potesse essere una buona scelta tenere aperti i circoli universitari: curiosamente, Ludendorff rifiut\u00f2 le richieste di riaprire l'Universit\u00e0 di Vilnius. Tra i provvedimenti assunti in relazione all'area linguistica rientra sicuramente il divieto di parlare in russo.\nParallelismo con la politica della Germania nazista.\nLo storico lituano Vejas Gabriel Liulevicius postula nel suo testo \"War Land on the Eastern Front: Culture, National Identity, and German Occupation in World War I\" (ovvero \"Campo di battaglia del fronte orientale: cultura, identit\u00e0 nazionale e occupazione tedesca nella prima guerra mondiale\") un'interessante parallelismo tra la politica degli amministratori dell'Ober Ost e quella dalle autorit\u00e0 della Germania nazista nell'Europa orientale. La sua argomentazione principale si basa sul fatto che \"le truppe tedesche svilupparono un senso di disprezzo e repulsione verso l'Est', considerandolo come un'area geografica dominata da caos e disordine, oltre che malattie e incivilt\u00e0\", invece di pensare a queste regioni come zone profondamente martoriate dai conflitti nel corso dei secoli. Lo storico afferma inoltre che l'incontro con le popolazioni orientali ha contribuito a formare nell'immaginario teutonico l'idea che queste fossero 'primitive e vivevano in spazi sconfinati' e occorresse \"civilizzarle\". Sebbene il suo lavoro nel ritrovare prove a sostegno della sua tesi sia stato scrupoloso, dopo aver scandagliato documenti governativi, lettere e diari personali di tedeschi e lituani, alcuni punti restano irrisolti. Non risulta ad esempio chiaro come i baltici si adattarono e reagirono alle politiche tedesche. In pi\u00f9, \"non viene effettuato alcun tentativo di paragonare la forma di governo messa in atto nell'Ober Ost con le regioni africane dell'Impero coloniale tedesco\"."}
{"id": "1180729", "revid": "131358", "url": "https://it.wikipedia.org/wiki?curid=1180729", "title": "Pogon Stettino", "text": ""}
{"id": "1180730", "revid": "767487", "url": "https://it.wikipedia.org/wiki?curid=1180730", "title": "Proven Worldwide", "text": "Proven Worldwide \u00e8 il primo album da solista del DJ Inglese Judge Jules, comprende The CD, The DVD e The MP3, su etichetta Maelstrom Records."}
{"id": "1180732", "revid": "15756", "url": "https://it.wikipedia.org/wiki?curid=1180732", "title": "CCKW 2\u00bd t 6x6 Jimmy", "text": "L'autocarro CCKW 2\u00bd t 6\u00d76 (talvolta indicato come \"Jimmy\") fu il veicolo da trasporto tattico pi\u00f9 diffuso della Seconda guerra mondiale e rappresent\u00f2 il veicolo di riferimento per la sua funzione per molti anni successivi alla fine della guerra. Costruito dalla GMC Truck a partire dal 1941, ne furono realizzati 562\u00a0750 esemplari, che operarono su tutti i fronti di guerra. Oltre alla versione terrestre ebbe un grande successo la versione anfibia DUKW.\nStoria del progetto.\nAlla fine degli anni venti il genio approvvigionamenti dell'Esercito statunitense produsse una serie di una sessantina di veicoli da trasporto di varie tipologie, indicati come \"QMC Standard Fleet\" per dimostrare che era possibile costruire veicoli militari senza appoggiarsi alle ditte specializzate ed a prezzi pi\u00f9 contenuti di quelli richiesti dalle ditte stesse. L'esperimento ebbe successo in termini sia di caratteristiche dei veicoli sia di costi di produzione, anche grazie all'impegno dell'ingegner Herrington (che, pochi anni dopo avrebbe fondato la Marmon-Herrington per la produzione di veicoli militari), ma, per ovvi motivi, non fu molto gradito all'industria automobilistica statunitense, che da una parte oper\u00f2 sulla classe politica per limitare le iniziative autonome dell'esercito, ma dall'altra fu costretta a progettare nuovi veicoli adatti alle esigenze dei militari con costi sensibilmente pi\u00f9 contenuti.\nUna delle aziende che avevano intuito l'opportunit\u00e0 di offrire alle forze armate veicoli affidabili a prezzi contenuti fu la GMC Truck, divisione veicoli pesanti della General Motors, che inizi\u00f2 a produrre modelli affidabili e competitivi rispetto a veicoli similari. La GMC oper\u00f2 sia nel campo dei veicoli 6\u00d74 (quattro ruote motrici) sia di quelli 6\u00d76 (sei ruote motrici).\nLa GMC inizi\u00f2 la produzione di veicoli militari nel 1938 con il modello \"T-16 Special 2 \u00bd t 6x4\" che, in realt\u00e0, poteva trasportare fino a 5 t di carico, dato che, non avendo la trazione totale, era utilizzato al meglio su strade asfaltate. L'evoluzione di questo veicolo port\u00f2 al \"CCW 2 \u00bd t 6\u00d74\", da cui poi fu sviluppata la versione a trazione integrale, denominata appunto \"CCKW 2 \u00bd t 6\u00d76\", che condivideva le componenti meccaniche del \"fratello minore\", ma aveva un ulteriore asse di trasmissione per portare il movimento anche alle ruote anteriori. Il CCKW tuttavia non fu il primo autocarro a trazione integrale prodotto dalla GMC, che aveva gi\u00e0 prodotto nel 1939 un modello \"ACKWX-353 2 \u00bd t 6\u00d76\" in circa 7000 esemplari, destinato all'esportazione in Francia, ma mai venduto per il collasso della nazione acquirente nel 1940.\nTecnica.\nL'autocarro CCKW era mosso da un motore a benzina GMC 270 a 6 cilindri in linea 4\u00a0416 cm\u00b3 di cilindrata, in grado di erogare una potenza pari a 91,5 hp (68 kW) a 2750 rpm. La trasmissione era manuale a cinque velocit\u00e0, con possibilit\u00e0 di utilizzare un riduttore. La carreggiata era di 152 o 158\u00a0cm, a seconda del tipo di differenziale anteriore, mentre l'interasse era di 368\u00a0cm sul modello 352 e 417\u00a0cm sul modello 353 (il pi\u00f9 diffuso nel corso della Seconda guerra mondiale, con 231.352 veicoli costruiti). La cabina nella produzione iniziale era una normale cabina da autocarro chiusa e in metallo, successivamente, per esigenze particolari, furono prodotte anche cabine aperte.\nIl vano di carico variava notevolmente, tanto che ne furono prodotti una ventina di tipi fra chiusi, aperti, gru, speciali. Alcuni veicoli furono adattati come trattori per semirimorchi, mentre ne fu costruito solo un prototipo come trattore di artiglieria. Le linee dei parafanghi erano sagomate in modo tale da poterli ricavare da lamiera piegata ed il motore era posto in un cofano sporgente dalla cabina.\nIn genere i CCKW erano disarmati, ma uno ogni quattro era provvisto di supporto per una mitragliatrice pesante. I tipi di supporto installati (sopra la cabina, con la mitragliatrice manovrata dall'assistente del guidatore) erano di tipo diverso a seconda del modello. Il portello di accesso alla mitragliatrice era protetto generalmente da un telo impermeabile.\nNon risulta che sia mai stato installato sul CCKW il congegno di regolazione della pressione degli pneumatici dalla cabina di guida installato sul DUKW, che si basava sulla stessa meccanica. Invece alcuni veicoli furono forniti di verricello anteriore.\nSu alcuni CCKW fu provato l'uso di un gassogeno per ridurre il consumo di prodotti derivati dal petrolio (soprattutto importanti nel teatro operativo europeo, dove scarseggiavano). I test, pur dando risultati accettabili come comportamento del mezzo, dimostrarono che per far percorrere al mezzo la distanza percorsa con 10 l di benzina erano necessari 14\u00a0kg di carbone trattato, richiedendo quindi un notevole ingombro del vano di carico.\nImpiego operativo.\nIL CCKW fu utilizzato dalle United States Armed Forces, le forze armate statunitensi, prevalentemente da United States Army (esercito) e United States Marine Corps, nel corso della Seconda guerra mondiale su tutti i teatri operativi. Il veicolo era notevolmente apprezzato soprattutto per la sua affidabilit\u00e0. L'impiego riguardava principalmente il ruolo per cui era stato progettato, cio\u00e8 il trasporto tattico dai depositi divisionali alla prima linea, tuttavia venne utilizzato anche come trasporto strategico, dai depositi logistici principali ai depositi divisionali. Il veicolo fu fornito anche alle forze armate britanniche, canadesi e della Francia Libera, con il decreto Lend-Lease fu fornito anche alle forze armate sovietiche (circa 100.000 esemplari).\nDopo la Seconda guerra mondiale il veicolo rimase in servizio con le forze armate, ma il suo utilizzo nell'ambito dell'esercito statunitense fu principalmente per il trasporto strategico, funzione per cui non era ottimizzato. Molti veicoli furono ceduti a forze armate alleate. Attualmente (2007) sono ancora in uso diversi di questi veicoli, tenuti da collezionisti ed ancora in efficienza, un elenco di questi \u00e8 riportato nel sito indicato nei collegamenti esterni.\nCollegamenti esterni.\n Sito dedicato al CCKW"}
{"id": "1180737", "revid": "4252", "url": "https://it.wikipedia.org/wiki?curid=1180737", "title": "Enrico Comentina", "text": "Agiografia.\nDella nobile famiglia astese dei \"Comentina\", fu legato pontificio in Oriente per l'unione delle Chiese greca e latina e patriarca latino di Costantinopoli.\nSecondo la tradizione popolare venne decapitato a Smirne mentre celebrava la Santa Messa (cf Crociate di Smirne).\nCulto.\nSul finire del XV secolo, il convento di San Francesco nel Rione San Paolo in Asti, conobbe una certa notoriet\u00e0, grazie alla presenza del corpo del beato. \nSecondo la tradizione, il trasporto del corpo avvenne nel 1392, anno stesso del martirio.\nLe reliquie, vennero traslate nel 1801 presso la Cattedrale di Asti, in seguito alla distruzione del convento di San Francesco ad opera dei francesi.\nIl corpo riposa sotto l'altare del SS. Sacramento e viene esposto al pubblico suffragio nei periodi di calamit\u00e0 atmosferiche quali siccit\u00e0 ed inondazioni. Questo perch\u00e9 la tradizione dice che l'urna che trasportava il corpo del beato, durante il viaggio dall'Oriente all'Italia, sia stata miracolosamente salvata dal mare in tempesta.\nPer questo motivo \u00e8 invocato come \"\"il santo dell'acqua\".\""}
{"id": "1180743", "revid": "486946", "url": "https://it.wikipedia.org/wiki?curid=1180743", "title": "Elfi della Luce", "text": ""}
{"id": "1180744", "revid": "178684", "url": "https://it.wikipedia.org/wiki?curid=1180744", "title": "Proven worldwide", "text": ""}
{"id": "1180751", "revid": "767487", "url": "https://it.wikipedia.org/wiki?curid=1180751", "title": "Regione di Suwa\u0142ki", "text": "La regione di Suwa\u0142ki (in lituano: \"Suvalk\u0173 kra\u0161tas\") \u00e8 una regione ove c'\u00e8 la citt\u00e0 di Suwa\u0142ki, nella Polonia nord-orientale, ed \u00e8 parte della regione storica della Sudovia.\nStoria.\nStoricamente, la regione di Suwa\u0142ki fu abitata dai Sudoviani, un popolo baltico estinto sterminato dai lituani, dai polacchi e dall'Ordine Teutonico nel XIV secolo. In seguito, la regione divenne parte del Granducato di Lituania fino alla Terza spartizione della Polonia del 1795. Fino al 1807 fece parte del Regno di Prussia, poi, dal 1807 al 1815, del Ducato di Varsavia e fino al 1915 del Regno del Congresso. Sudovia \u00e8 oggi il nome di una delle regioni etnografiche della Lituania, a quei tempi associata con il Governatorato di Suwa\u0142ki del Regno del Congresso. Nel 1918 tutta l'area dell'ex Governatorato fu reclamata dalla Repubblica della Lituania, ma la Polonia insistette nel dividere l'area lungo le linee etniche, il che lasci\u00f2 la regione di Suwa\u0142ki nel lato polacco, nonostante ci fosse una maggioranza lituana intorno alle citt\u00e0 di Sejny e Pu\u0144sk nella parte nord-orientale della regione.\nLa maggior parte dell'area fu per un breve periodo controllata dalle forze lituane nel periodo 1919 - 1920, durante la guerra sovietico-polacca. Nel 1920 il Maresciallo Ferdinand Foch propose l'annessione dell'area alla Polonia e la proposta fu accettata dalla Conferenza di Pace di Parigi del 1919 e dopo la guerra polacco-lituana; le forze lituane si ritirarono dall'area e la Polonia riottenne il suo controllo.\nIl governo lituano reclam\u00f2 i diritti sulla regione basandosi sul trattato di pace del 1920 con la Russia bolscevica, che aveva delimitato il possesso fino a \u0160tabinas, mentre i confini fino alla provincia tedesca della Prussia Orientale non furono definiti. Le autorit\u00e0 lituane proposero una ridefinizione del confine, ma la proposta fu rifiutata.\nNonostante il fatto che una parte delle aree disputate non erano mai state sotto il controllo lituano, le autorit\u00e0 lituane sostennero che la divisione amministrativa che consisteva di tre apskritys, o unit\u00e0 di divisione amministratriva, erano state illegalmente occupate dalla Polonia. Queste zone includevano l\"'Apskritis di Augustavo\" con capoluogo a August\u00f3w, quello di \"Suvalk\u0173\" con capoluogo Suwa\u0142ki e quello di \"Sein\u0173\" con capoluogo a Sejny. Le unit\u00e0 sopra menzionate erano corrispondenti all'incirca alle attuali divisioni amministrative dell'area (distretti di August\u00f3w, Suwa\u0142ki e Sejny, nel Voivodato di Bia\u0142ystok in Polonia). L'ultima unit\u00e0 di divisione era parte di una regione storica maggiore, parti della quale vennero lasciate alla Lituania insieme alla citt\u00e0 di Lazdijai.\nNonostante le richieste lituane, l'area fu poi annessa dalla Germania nazista nel 1939 e unita alla Prussia Orientale. Dopo la seconda guerra mondiale, fu restituita alla Polonia. La RSS Lituana, stato successore della Repubblica di Lituania, annessa dall'Unione Sovietica nel 1940, rinunci\u00f2 alle sue rivendicazioni sull'area; ci\u00f2 fu poi accettato dalle autorit\u00e0 della Lituania indipendente.\nSecondo il censimento polacco del 2002, c'erano 5.846 lituani abitanti in Polonia, di cui gran parte abitanti nella regione di Suwa\u0142ki. Nell'area ci sono anche scuole lituane e societ\u00e0 culturali lituane; nel comune di Pu\u0144sk si parla correntemente la lingua lituana negli uffici pubblici.\nGeografia fisica.\nLa regione di Suwa\u0142ki \u00e8 formata da diversi laghi e spazi verdi. \u00c8 inoltre, dal punto di vista economico, una delle regioni pi\u00f9 sottosviluppate della Polonia.\nPrincipali insediamenti:\nForeste:\nLaghi:\nParchi:"}
{"id": "1180753", "revid": "1373059", "url": "https://it.wikipedia.org/wiki?curid=1180753", "title": "Cuauht\u00e9moc Blanco", "text": "Soprannominato nel 2007 dai tifosi del Chicago Fire \"The King\" (in italiano \"Il Re\"), \u00e8 considerato uno dei migliori giocatori nella storia del calcio messicano.\nInoltre detiene il record di rigori segnati, 71 su 73, ed \u00e8 il miglior marcatore nella soria della FIFA Confederations Cup con 9 gol, a pari merito con Ronaldinho.\nDal 1\u00ba ottobre 2018 \u00e8 governatore dello stato messicano di Morelos.\nCaratteristiche tecniche.\nEra un centrocampista offensivo, o meglio un classico fantasista che, pur giocando da centrocampista, si distingueva per gesti tecnici e come uomo-assist e goleador.\nNegli anni novanta sal\u00ed agli onore delle cronache inventando la \"Cuauhtemi\u00f1a\", un particolare gesto tecnico consistente nel liberarsi dell'avversario saltando con il pallone stretto tra i piedi, che esib\u00ed sia nella gara contro la Corea del Sud a Francia 98 sia durante l'edizione del Mondiale 2002 contro la nazionale italiana.\nCon 71 rigori segnati su 73, \u00e8 considerato probabilmente il miglior rigorista della storia del calcio.\nCarriera.\nClub.\nCresciuto nelle giovanili del Club Am\u00e9rica, debutta in prima squadra nel 1992 e, fino al 1997, in 103 presenze realizza 15 gol. Nella successiva stagione (1997-1998) viene ceduto in prestito al , sempre in Primera Divisi\u00f3n. La successiva stagione torna all'Am\u00e9rica, dove in due stagioni totalizza 67 presenze realizzando 51 gol.\nNel 1999 il Real Valladolid lo porta in Primera Divisi\u00f3n spagnola. Nelle due stagioni trascorse a Valladolid non trova molto spazio e in 23 presenze segna 3 volte.\nTornato in patria, di nuovo all'Am\u00e9rica, vi trascorre altre due stagioni, in cui in 74 presenze realizza 31 gol. Dopo una parentesi al nel 2004, ritorna all'Am\u00e9rica.\nNell'aprile 2007 viene ceduto ai Chicago Fire, squadra della Major League Soccer. Scaduto il suo contratto con i Fire ed eliminato nei play-off della MLS 2009, Blanco firma con i messicani del Veracruz. Nell'estate del 2010 si trasferisce all'Irapuato e in seguito ai Dorados. Il 20 dicembre 2012 firma un'estensione di contratto per sei mesi sempre con i Dorados. Nel 2014, all'et\u00e0 di 41 anni, si trasferisce al Puebla, dove sceglie la maglia numero 10. Il 13 settembre 2014 mette a segno il suo primo gol con la nuova squadra, contro il Quer\u00e9taro, siglando la rete del definitivo 1-1 nei minuti finali su calcio di rigore. Il 21 aprile 2015 vince la Coppa del Messico, in quella che molti considerano la sua ultima partita.\nTuttavia, l'ultimo match lo gioca nel leggendario Stadio Azteca il 6 marzo 2016, ad oltre 43 anni, con la maglia della squadra del suo cuore, il Club America, scendendo in campo simbolicamente per 36 minuti con la maglia numero 100.\nNazionale.\nCon la nazionale messicana ha esordito nel 1995 e ha preso parte a tre campionati mondiali (Francia 1998, Giappone e Corea del Sud 2002 e Sudafrica 2010, mentre per Germania 2006 non venne convocato). Con 39 gol segnati \u00e8 il terzo cannoniere di sempre della nazionale, preceduto solo da Javier Hern\u00e1ndez e da Jared Borgetti. Si \u00e8 ritirato dalla nazionale nel settembre 2008, ma nell'aprile 2009, ritornando sulla propria decisione, era nuovamente in campo a giocare le qualificazioni al campionato mondiale del 2010.\nCapocannoniere della Confederations Cup 1999 con 6 reti, con l'aggiunta delle 3 reti segnate nell'edizione 1997 risulta il miglior capocannoniere nella storia della manifestazione, al pari con il brasiliano Ronaldinho.\n\u00c8 l'unico messicano ad aver segnato in tre edizioni diverse dei mondiali (1998, 2002 e 2010). \u00c8 inoltre il terzo giocatore pi\u00f9 anziano ad aver segnato in una fase finale dei mondiali, all'et\u00e0 di 37 anni e 5 mesi (nel mondiale 2010), preceduto dallo svedese Gunnar Gren e dal primatista assoluto, il camerunese Roger Milla.\nSi \u00e8 ritirato definitivamente dalla nazionale il 10 giugno 2014."}
{"id": "1180755", "revid": "1711941", "url": "https://it.wikipedia.org/wiki?curid=1180755", "title": "Moriquendi", "text": ""}
{"id": "1180761", "revid": "767487", "url": "https://it.wikipedia.org/wiki?curid=1180761", "title": "Scala delle portate", "text": "La scala delle portate \u00e8 un diagramma che associa l'altezza del livello idrico di un canale (oppure l'altezza della lama d'acqua su uno stramazzo, ecc.) alla portata transitante.\nCanali e corsi d'acqua.\nNei canali e nei corsi d'acqua, la scala delle portate associa la quota di pelo libero (geodetica, ovvero riferita al livello del mare, o relativa rispetto a un punto) o la profondit\u00e0 della corrente al valore della portata.\nIn alcuni casi la scala delle portate viene ricavata da misurazioni sperimentali della velocit\u00e0 della corrente in differenti punti della sezione, dalle quali si ricava la portata transitante (che quindi viene associata al livello idrico presente in quel momento nel corso d'acqua). \nIn condizioni di moto uniforme assolutamente turbolento \u00e8 possibile utilizzare la formula di Gauckler-Strickler.\nStrumenti di misura della portata.\nMolti strumenti di misura associano una misura di altezza del pelo libero dell'acqua alla portata transitante.\nNegli stramazzi la portata dipende dalla differenza di quota tra il pelo libero dell'acqua e lo scanno dello stramazzo.\nNelle bocche di misura ad efflusso rigurgitato la portata dipende dalla differenza di quota tra il pelo libero dell'acqua a monte e a valle dell'apertura.\nNelle paratoie la portata dipende dall'apertura della paratoia e dal battente idrico a monte."}
{"id": "1180762", "revid": "486946", "url": "https://it.wikipedia.org/wiki?curid=1180762", "title": "\u00damanyar", "text": ""}
{"id": "1180764", "revid": "486946", "url": "https://it.wikipedia.org/wiki?curid=1180764", "title": "Elfo Scuro", "text": ""}
{"id": "1180767", "revid": "599013", "url": "https://it.wikipedia.org/wiki?curid=1180767", "title": "Societ\u00e0 per le missioni estere di Scarboro", "text": "La Societ\u00e0 per le missioni estere di Scarboro (in latino \"Societas Scarborensis pro Missionibus ad Exteras Gentes\", in inglese \"Scarboro Foreign Mission Society\") \u00e8 una societ\u00e0 clericale di vita apostolica di diritto pontificio: i membri della societ\u00e0 pospongono al loro nome la sigla S.F.M.\nStoria.\nLa societ\u00e0 venne fondata da John Fraser (1877-1965): nato in Canada da genitori scozzesi, studi\u00f2 teologia a Roma e, divenuto sacerdote, part\u00ec come missionario per la Cina, dove gli venne assegnata la diocesi di Ningbo; rientrato in patria, con il sostegno dell'arcivescovo Charles-Hugues Gauthier, il 9 novembre 1918 eresse un seminario per la formazione del clero missionario nell'arcidiocesi di Ottawa. Nel 1921 la sede del seminario venne trasferita a Scarborough (Ontario), e nel 1924 John McRae venne nominato primo rettore dell'istituto.\nLe costituzioni dei missionari di Scarboro vennero approvate definitivamente dalla Santa Sede l'11 giugno 1940.\nAttivit\u00e0 e diffusione.\nI missionari di Scarboro si dedicano alla propagazione del cattolicesimo in terra di missione.\nSono presenti in Bahamas, Brasile, Canada, Cina, Repubblica Dominicana, Ecuador, Giappone, Guyana, Malawi e Thailandia; la sede generalizia \u00e8 a Scarborough (Ontario).\nAl 31 dicembre 2005, la compagnia contava 2 case e 61 membri, 42 dei quali sacerdoti."}
{"id": "1180771", "revid": "35813", "url": "https://it.wikipedia.org/wiki?curid=1180771", "title": "Elizabeth Mackintosh", "text": ""}
{"id": "1180772", "revid": "256896", "url": "https://it.wikipedia.org/wiki?curid=1180772", "title": "Missionari di Scarboro", "text": ""}
{"id": "1180773", "revid": "1889656", "url": "https://it.wikipedia.org/wiki?curid=1180773", "title": "Lago di Candia", "text": "Il lago di Candia, sito nel comune di Candia, nel Canavese, a una trentina di chilometri da Torino, \u00e8 l'ultimo bacino lacustre con elevata naturalit\u00e0 della pianura padana piemontese, prima della barriera montuosa rappresentata dalle Alpi Occidentali.\nQuesta condizione ne fa un'area umida particolarmente importante per gli uccelli, soprattutto durante i periodi migratori e nei mesi invernali.\nParco naturale.\nDal 1995 il lago e il territorio circostante sono protetti come parco naturale di interesse provinciale e per tale motivo vige il divieto di caccia. La pesca \u00e8 consentita solo per alcune specie e solo se muniti di regolare autorizzazione. Il parco naturale del Lago di Candia \u00e8 stato il primo parco provinciale italiano ad essere istituito, occupa una superficie di 336,17 ha e vanta un perimetro di circa 11,5 km.\nA questa tutela si \u00e8 aggiunto, nel 2009 il riconoscimento del \"Lago di Candia\" come sito di interesse comunitario (codice: IT1110036).\nLa leggenda.\nIl lago di Candia \u00e8 interessato da una curiosa leggenda, secondo la quale i Salassi, abitanti della zona, erano governati da Ypa, regina e sacerdotessa della dea acquatica Mattiaca. Vivendo un lungo periodo di pace e fertilit\u00e0, la popolazione si sarebbe moltiplicata a tal punto tanto da decidere di bonificare il lago per coltivare nuove zone e produrre maggior nutrimento. La regina-sacerdotessa avrebbe ordinato ad alcuni uomini, capeggiati dal suo amante, di scavare una galleria di scarico per il lago. Intanto per\u00f2 Ypa si era innamorata di un altro uomo e cos\u00ec, per sbarazzarsi di quello vecchio, avrebbe deciso di rompere improvvisamente gli argini durante i lavori, compiendo per\u00f2 un errore di valutazione: le acque avrebbero sommerso buona parte del villaggio facendo innumerevoli morti, tra cui il suo nuovo amato. La donna colpita dal rimorso si sarebbe suicidata gettandosi nelle acque del lago.\nClima.\nNella zona di Candia la temperatura media annuale \u00e8 di circa 12\u00a0\u00b0C, con temperature medie giornaliere minime in gennaio e massime in luglio. \nLe precipitazioni medie annue sono di circa 815\u00a0mm di acqua, con minimi in gennaio e massimi in maggio. \nIl numero medio di giornate di gelo nel corso dell'anno \u00e8 55 e i terreni appaiono piuttosto umidi durante tutto l'anno.\nIl microclima \u00e8 temperato, piuttosto umido e senza una vera e propria stagione secca. Gli inverni, con poca neve, temperature basse e molte giornate nebbiose si alternano a estati calde e asciutte, con piogge improvvise. Le primavere, invece, sono molto variabili, con alternanza continua di pioggia e giornate soleggiate, un po' come in autunno, periodo mite e con numerose giornate di sole."}
{"id": "1180780", "revid": "59645", "url": "https://it.wikipedia.org/wiki?curid=1180780", "title": "Robert Bruce Montgomery", "text": ""}
{"id": "1180786", "revid": "599013", "url": "https://it.wikipedia.org/wiki?curid=1180786", "title": "Uin", "text": ""}
{"id": "1180793", "revid": "911652", "url": "https://it.wikipedia.org/wiki?curid=1180793", "title": "Solenodon cubanus", "text": "Il solenodonte di Cuba o almiqu\u00ed (\"Solenodon cubanus\" Peters, 1861) \u00e8 un mammifero appartenente alla famiglia dei Solenodontidi, la quale include un'altra sola specie vivente, il Solenodonte di Hispaniola (\"Solenodon paradoxus\").\nTassonomia.\nLe due specie di \"Solenodon\" si sono differenziate, a partire da un comune progenitore, circa 25 milioni di anni fa, in corrispondenza della separazione geografica avvenuta tra le due isole di Cuba e Hispaniola. Sulla base di questi dati, che mostrano un tempo di divergenza evolutiva molto lungo, alcuni autori preferiscono considerare le due specie appartenenti a due generi distinti, con il Solenodonte di Cuba incluso nel genere \"Atopogale\" e perci\u00f2 denominato Atopogale cubana.\nDescrizione.\nIl solenodonte di Cuba ha l'aspetto di un toporagno di grandi dimensioni, pesante all'incirca un 1\u00a0kg. La lunghezza del corpo \u00e8 in media 35 cm, escludendo la grossa coda squamosa che pu\u00f2 misurare anche 25\u00a0cm. Il corpo presenta un pelo di colore bruno-fulvo, pi\u00f9 lungo e sottile della specie affine, e che produce un ingrossamento sulle spalle a mo' di collare. Gli arti sono pi\u00f9 scuri e terminano con 5 dita ciascuno. La testa \u00e8 caratterizzata da occhi piccolissimi ed orecchie grandi. Il muso \u00e8 di colore giallastro e si prolunga con una piccola proboscide, sorretta da una bacchetta cartilaginea, nuda all'estremit\u00e0 e dalla cui base si dipartono numerose e lunghe vibrisse. La bocca \u00e8 munita di 40 denti e di una lunga lingua ovale.\nDistribuzione e habitat.\nLa specie \u00e8 endemica dell'isola di Cuba, dove \u00e8 adatta alla vita nelle dense foreste umide e nelle zone cespugliose, fino ad una altitudine di circa 2000\u00a0m.\nIn tempi relativamente recenti, il solenodonte era presente sia nella regione occidentale, sia nella parte orientale dell'isola, mentre era assente nell'area centrale. Oggi appare localizzato esclusivamente nella provincia orientale.\nConsiderata estinta varie volte nel secolo scorso, la specie \u00e8 \"risorta\" grazie al ritrovamento di alcuni esemplari negli anni settanta e di recente nel 2003. Tuttavia non esistono dati correnti per una corretta stima della popolazione attuale.\nBiologia.\nCome la maggior parte degli Insettivori, il solenodonte di cuba \u00e8 un animale notturno: trascorre il giorno riposando in anfratti del terreno e nelle cavit\u00e0 degli alberi ed esce la notte, guidato dall'olfatto e dal tatto, alla ricerca incessante di cibo, costituito principalmente da insetti e ragni anche se non disdegna piccoli rettili, radici, frutti e foglie. Delle speciali ghiandole sottomascellari secernono un veleno che, mischiandosi alla saliva, permette l'uccisione delle prede.\nSono animali relativamente sociali, vivendo isolati od in piccoli gruppi all'interno delle tane. Il tasso di riproduzione \u00e8 molto basso poich\u00e9 le femmine, provviste di due mammelle inguinali, danno alla luce uno o al massimo due piccoli all'anno, deponendoli in nidi composti da peli, foglie ed erbe. In cattivit\u00e0 possono superare l'et\u00e0 di sei anni.\nStatus e conservazione.\nLa \"IUCN Red List\" classifica questa specie come in pericolo di estinzione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Solenodon cubanus\" una delle 100 specie di mammiferi a maggiore rischio di estinzione.\nParte del suo areale ricade nel territorio del Parco nazionale Alejandro de Humboldt."}
{"id": "1180794", "revid": "76963", "url": "https://it.wikipedia.org/wiki?curid=1180794", "title": "Francesco Rotundi", "text": "Biografia.\nNacque a Foggia il 10 luglio del 1885 figlio di Leonardo e Carmelina, secondogenito di tre fratelli e due sorelle, e comp\u00ec i primi studi rivelando da giovanissimo la sua predilezione per le scienze matematiche. A quindici anni si iscrisse alla Sezione Fisico-Matematica del locale Istituto Tecnico \"Pietro Giannone\" e in una gita scolastica a Manfredonia per visitare le navi da guerra ancorate in quel porto, matur\u00f2 l'idea, il sogno e la speranza di diventare un giorno progettista di navi. Dopo aver conseguito il diploma fu chiamato a prestare servizio di leva nella Regia marina, venendo subito posto in congedo per completare gli studi. Iscrittosi alla Scuola Superiore Navale di Genova, si laure\u00f2 in ingegneria navale e meccanica nel novembre 1908. Subito dopo prese parte al concorso per ufficiali del genio navale, entrando in servizio con il grado di tenente.\nIl suo primo incarico fu presso la Direzione delle costruzioni navali dell'Arsenale di Venezia, dove fu promosso capitano, rimanendovi fino al 1912, quando fu trasferito alla Direzione delle costruzioni navali dell'Arsenale di Taranto per imbarcarsi sulla nave officina \"Vulcano\" in qualit\u00e0 di dirigente lavori. Trasferito alla Direzione delle costruzioni navali dell'Arsenale di Napoli nel 1913, si distinse subito durante le operazioni di salvataggio, e successivo recupero, dell\u2019incrociatore corazzato \"San Giorgio\" che nel mese di novembre si era incagliato nei pressi di Messina.\nNel novembre 1914 fu assegnato al \"Comitato Progetti Navi\" presso il Ministero della marina a Roma, dove ricopr\u00ec in successione ruoli di addetto all\u2019ufficio tecnico, ufficiale superiore, e segretario. La sua carriera militare prosegu\u00ec brillantemente, maggiore nel 1918, tenente colonnello nel 1924, colonnello nel 1931, maggiore generale nel 1934 e tenente generale nel 1938. Nel 1926, per un breve periodo, fu assegnato in qualit\u00e0 di vicedirettore al cantiere navale di Castellammare di Stabia, dove era in costruzione la nave scuola \"Cristoforo Colombo\" che egli stesso aveva progettato. Ad essa segu\u00ec la pariclasse \"Amerigo Vespucci\". In quegli anni fu autore del progetto delle navi posamine classe \"Legnano\".\nFu autore del progetto di ricostruzione delle due navi da battaglia classe Caio Duilio (1838-1939), sulle quali si imbarc\u00f2 per un breve periodo durante le prove e i collaudi in mare. Prese parte alla stesura del progetto di ricostruzione delle due navi da battaglia classe Conte di Cavour, e dei progetti finali della nuove unit\u00e0 classe Littorio. Dopo l\u2019entrata in guerra del Regno d'Italia, avvenuta il 10 giugno 1940, si occup\u00f2 del recupero delle navi da battaglia affondate durante l\u2019attacco notturno sulla rada di Taranto portato da 9 aerosiluranti Fairey Swordfish della Fleet Air Arm il 12 novembre dello stesso anno, e che port\u00f2 all\u2019affondamento di tre navi da battaglia della Regia Marina, la \"Littorio\", la \"Duilio\" e la \"Conte di Cavour\". Grazie alla sua preziosa collaborazione la \"Duilio\" fu recuperata in soli due mesi.\nNel corso del 1943 fu distaccato presso il Ministero delle Comunicazioni e della Marina Marcantile, e all\u2019atto della firma dellarmistizio dell\u20198 settembre si trovava presso i Cantieri Riuniti dell'Adriatico di Trieste come consigliere delegato. Rifiut\u00f2 subito ogni tipo di collaborazione con le autorit\u00e0 della neocostituita Repubblica Sociale Italiana, e ritorn\u00f2 a Roma, stabilendovi la sua residenza. Subito dopo la liberazione della citt\u00e0 da parte delle truppe della 5\u00aa Armata americana del generale Mark Wayne Clark riprese servizio attivo al Ministero della marina, dove rimase fino alla data della sua morte, avvenuta per malattia, il 25 ottobre 1945. Un anno dopo le sue spoglie mortali furono traslate nella tomba di famiglia del Cimitero di Foggia.\nIl 6 marzo 1949 la citt\u00e0 di Foggia promosse una manifestazioni per onorarne la memoria, e nella Chiesa di Ges\u00f9 e Maria, officiato dal Provinciale dei Frati Minori, fu celebrato un solenne rito funebre.\nIl 1 novembre 1955 nella villa comunale ebbe luogo lo scoprimento di un busto eretto in onore del generale Rotundi.\nIl 4 agosto 1955 la Giunta Comunale della citt\u00e0 di Manfredonia vot\u00f2 all'unanimit\u00e0 la proposta del Sindaco comm. Brigida di intitolargli l'edificio della locale Scuola Professionale Marittima."}
{"id": "1180796", "revid": "599013", "url": "https://it.wikipedia.org/wiki?curid=1180796", "title": "Uiq", "text": ""}
{"id": "1180800", "revid": "125697582", "url": "https://it.wikipedia.org/wiki?curid=1180800", "title": "Ronda di notte", "text": "La Ronda di notte (\"De Nachtwacht\") anche noto come \"Notte di veglia\" o \"La guardia civica in marcia\", \u00e8 un dipinto a olio su tela (359\u00d7438 cm) di Rembrandt, realizzato nel 1642 e conservato nel Rijksmuseum di Amsterdam.\nConsiderato uno dei maggiori capolavori del maestro olandese, per via delle dimensioni grandissime, della vivida esecuzione dei dettagli e dell'eccezionale uso della luce, il dipinto raffigura il capitano Frans Banning Cocq, insieme con il suo luogotenente Willem van Ruytenburgh, nel momento in cui impartisce l'ordine di iniziare la marcia, verso un non specificato luogo d'azione o di ritrovo.\nStoria.\nLa \"Ronda di notte\", facente parte di un ciclo di sei grandi tele commissionate a vari artisti di Amsterdam per celebrare in chiave pittorica l'ingresso in citt\u00e0 di Maria de' Medici (1639), fu commissionata a Rembrandt dallo scabino Frans Banning Cocq, che pur svolgendo di professione l'attivit\u00e0 medica comandava anche una corporazione di archibugieri, i \"Kloveniers\". Obbiettivo di Cocq era quello di farsi ritrarre insieme a quindici suoi ufficiali, cos\u00ec da dare rilievo al proprio aspetto militaresco, cristallizzato nel tema del quadro: il capitano Cocq mentre ordina alla compagnia di avanzare. Rembrandt, che ebbe un compenso di milleseicento fiorini - somma raggiunta in quanto ciascuno degli effigiati contribu\u00ec con cento fiorini - inizi\u00f2 la stesura dell'opera nel dicembre del 1640 e la termin\u00f2 nella met\u00e0 del 1642.\nInizialmente collocata nella sala di riunione delle guardie civiche del Kloveniersdoelen, l'antica sede delle milizie della citt\u00e0 (oggi vi insiste l'Hotel Doelen), la \"Ronda di notte\" venne spostata nel 1715 nella sala del consiglio di guerra del municipio di Amsterdam, in un piccolo spazio tra due porte. Fu proprio in quest'anno che la tela, per essere adattata allo spazio ristrettissimo sub\u00ec il primo vandalismo: sub\u00ec infatti la perdita di parte di sia del lato sinistro, che vide l'asportazione di una striscia verticale di un metro di base, che del lato destro, che venne mutilato di circa trenta centimetri. Possiamo ricavare queste informazioni sulle dimensioni originali della \"Ronda di notte\" grazie a una copia realizzata da Gerrit Lundens, oggi custodita alla National Gallery di Londra.\nIl titolo originario dell'opera era \"La compagnia del Capitano Frans Banning Cocq\". Venne rinominata \"Ronda di notte\" quando venne spostata nel municipio di Amsterdam nel 1715, dove a causa della sporcizia di circa un secolo e dell'ingiallimento della vernice con cui era ricoperta, appariva talmente scur\u00ecta da somigliare ad una scena notturna. A rafforzare questo fraintendimento fu anche il fatto che ad Amsterdam, alla met\u00e0 del '700, le compagnie di archibugieri come quella raffigurata erano decadute di importanza, e venivano perlopi\u00f9 utilizzate per la vigilanza notturna.\nDurante l'occupazione napoleonica dei Paesi Bassi la \"Ronda di notte\" riapparve nella Trippenhuis, quella che nel XIX secolo divenne la prima sede del Rijksmuseum. Da qui, l'opera venne trasferita nel 1885 nella nuova sede del museo; si spost\u00f2 un'altra volta solo nel settembre del 1939, allo scoppio della seconda guerra mondiale; per proteggere la tela rembrandtiana, si decise di staccarla dalla cornice e di arrotolarla intorno un cilindro, il tutto opportunamente nascosto in un rifugio sotterraneo nei pressi di Limburgo.\nAltri due atti vandalici segnano la storia della \"Ronda di notte\". Il primo avvenne il 14 settembre 1975 per mano di un folle che lacer\u00f2 la tela con colpi fitti e violenti, procurando ben tredici squarci, alcuni dei quali erano lunghi addirittura ottanta centimetri. Il restauro venne avviato quasi subito, e grazie alle varie copie esistenti fu possibile reintegrare l'opera fedelmente, senza rifacimenti arbitrari delle lacune. L'autore del secondo sfregio, avvenuto il 6 aprile 1990, fu invece un uomo che danneggi\u00f2 il dipinto spruzzandovi dell'acido, che fortunatamente penetr\u00f2 solo nello strato superficiale, agevolando sensibilmente il successivo restauro.\nDescrizione.\nLa \"Ronda di notte\" ritrae il capitano Frans Banning Cocq (che, con un gesto della mano sinistra, ordina alla compagnia di avanzare) e il luogotenente Willem van Ruytenburch circondati dagli archibugieri; i personaggi, ricordiamo, sono effigiati rispetto al loro ordine d'importanza gerarchico. Tra i componenti della gilda di Cocq emergono anche un uomo sullo sfondo, in cui si \u00e8 voluto vedere la raffigurazione ad autoritratto di Rembrandt, e una bambina in abito giallo, collocata in primo piano. Malgrado alcune teorie suggeriscano che l'unico ruolo della ragazzina sia quello di rendere il dipinto coloristicamente equilibrato la critica \u00e8 unanime nell'individuarne un chiaro messaggio allegorico: la fanciulla, infatti, \u00e8 la mascotte stessa degli archibugieri. Tale interpretazione in chiave simbolica \u00e8 avallata da alcuni elementi formali. Gli artigli del pollo morto attaccati alla sua cintola alludono sia ai \"clauweniers\" (gli archibugieri) che alla sconfitta degli avversari; analogamente la bambina regge il calice della milizia, lasciando emergere l'elsa di un pugnale dietro al pollo. Altri veicoli allegorici dell'impresa marziale del capitano Cocq sono la raffinata luminosit\u00e0 dell'abito della fanciulla (al colore giallo veniva spesso data l'accezione figurativa di simbolo della vittoria), e il casco con foglie di quercia indossato dall'uomo alla sua destra.\nCiascuno degli effigiati \u00e8 impegnato in un'attivit\u00e0 diversa. La maggior parte di essi sta brandendo picche, moschetti, partigiane o spade a doppio taglio, o comunque sta caricando l'archibugio; ma sono raffigurati anche due bambini che corrono in direzioni opposte, un vezzoso cagnolino che trotta, un portabandiera c\u00f2lto nell'atto di agitare il vessillo e un soldato mentre sta rullando il tamburo. La compagnia degli archibugieri - non ordinatamente allineata, cos\u00ec come richiedeva la tradizione, ma fluida e straordinariamente dinamica - \u00e8 inondata di luce, che ne mette in risalto i volti e i diversi stati d'animo: allegria, sorpresa, fatica, sussiego, meraviglia, concentrazione, curiosit\u00e0. Degna di menzione, infine, \u00e8 la mano di Banning Cocq che, protendendosi in avanti, crea uno spazio virtuale che sembra quasi fuoriuscire dal quadro.\nLa firma del pittore \u00e8 apposta sul gradino ai piedi della bambina: \u00abRembrandt f. 1642\u00bb.\nTecnica.\nLa \"Ronda di notte\" presenta pennellate libere, vibranti, che restituiscono - anche grazie a un sapiente uso delle dita e della spatola - un effetto materico, quasi grumoso. Rembrandt, memore degli insegnamenti di Caravaggio, ricolma questa tela di vitalit\u00e0 e di effetti drammatici, che prendono vita grazie agli eccezionali giochi di luci e di ombre; in particolare, la luce - morbida e intensa - proviene da sinistra e inonda la scena, descrivendo con cura analitica i volti e le figure, esaltando la lucentezza delle armi dei militari, in una successione di sprazzi di luce e voragini di buio. Per ottenere quest'effetto l'artista ha definito e accentuato i punti luminosi, dai quali i riverberi luminosi - grazie a sottili passaggi di velature - spiovono sul resto della composizione. La trama luministica contribuisce anche a guidare l'occhio dell'osservatore verso i tre personaggi pi\u00f9 importanti della scena, ovvero il capitano Cocq, il suo luogotenente e la fanciulla vestita d'oro.\nAltra innovazione portata avanti dall'opera \u00e8 l'estrema dinamicit\u00e0 delle figure, che non vengono raffigurate allineate o in posa, come tradizionalmente avveniva nel genere dei ritratti di gruppo (che presentavano solitamente le persone in maniera statica), bens\u00ec sono in movimento, essendo colte nell'istante in cui il capitano Cocq ordina loro di schierarsi; di conseguenza, ciascun effigiato compie un'azione diversa rispetto ai suoi compagni, restituendo una composizione ricca di vitalit\u00e0, energia, movimento. I membri della compagnia, tra l'altro, non sono distaccati tra di loro, ma si pongono in un eloquente dialogo interno, enfatizzato dalla presenza di personaggi e figure esterni agli Archibugieri, quali il cane o i giovinetti che corrono.\nLa tavolozza di Rembrandt \u00e8 composta da toni pallidi, fangosi o scuri: fanno eccezione solo il rosso e il giallo, utilizzati per accentuare il ritmo compositivo. I colori pi\u00f9 utilizzati sono i seguenti (si specifica il valore Pantone):\nSamuel von Hoogstraten, allievo di Rembrandt quando dipinse la \"Ronda di notte\", colse rapidamente l'imponenza dell'opera:"}
{"id": "1180803", "revid": "599013", "url": "https://it.wikipedia.org/wiki?curid=1180803", "title": "Ujt", "text": ""}
{"id": "1180806", "revid": "344503", "url": "https://it.wikipedia.org/wiki?curid=1180806", "title": "Paul McCrane", "text": "Biografia.\nDebutta nel 1979, con un piccolo ruolo in \"Rocky II\", a cui seguono partecipazioni a film come \"Saranno famosi\", \"RoboCop\" e \"Le ali della libert\u00e0\". Negli anni successivi partecipa a molte serie tv, come \"Law &amp; Order\", \"Chicago Hope\", \"X-Files\".\nNel 1997 entra nel cast di \"E.R. - Medici in prima linea\", nel ruolo del Dr. Robert Romano, il pi\u00f9 noto, che interpreta fino al 2003.\nTra il 2006 e il 2007 interpreta Graem Bauer, fratello del protagonista della serie tv \"24\" Jack Bauer.\nInoltre lavora anche come regista televisivo, dirigendo alcuni episodi di \"Camelot - Squadra Emergenza\", \"West Wing - Tutti gli uomini del Presidente\", \"E.R. - Medici in prima linea\", \"Jericho\", \"Dr. House - Medical Division e CSI - Scena del crimine\"."}
{"id": "1180808", "revid": "1442080", "url": "https://it.wikipedia.org/wiki?curid=1180808", "title": "Domenico Cieri", "text": " \nBiografia.\nDomenico Cieri fu appassionato organizzatore di cori e di associazioni corali, a livello locale, regionale e nazionale.\nFu direttore del coro da camera I madrigalisti di Roma, del Coro Polifonico Luigi Colacicchi, del Coro da camera della Rai - Radiotelevisione Italiana, alla guida dei quali svolse un'intensa attivit\u00e0 concertistica e divulgativa, incidendo LP e CD per le etichette Philips, FonitCetra, Stradivarius.\nSi dedic\u00f2 costantemente ed indefessamente alla ricerca e allo studio della polifonia rinascimentale, curando le edizioni moderne dei mottetti e dei madrigali di autori quali Pomponio Nenna, Tom\u00e1s Luis de Victoria, Giovanni Giacomo Gastoldi, Philippe Verdelot. Nel 1973 fond\u00f2 a Roma, dirigendola fino alla sua morte, l'Associazione culturale \"Pro Musica Studium\", per la quale pubblic\u00f2 in diverse collane editoriali (\"Musica rinascimentale in Italia\", \"Musica corale moderna\", \"Florilegio musicale\", \"Studi musicali romani\", \"Esperienze e proposte didattico-musicali\", \"Canto popolare elaborato per coro\") innumerevoli composizioni per cori a voci miste e pari.\nPer molti anni fu membro della Commissione artistica della Fondazione \"Guido D'Arezzo\" di Arezzo e del Concorso internazionale \"Cesare Augusto Seghizzi\" di Gorizia; fu inoltre membro della Commissione artistica della Feniarco (Federazione Nazionale Italiana Associazioni Corali Regionali) e dell'Arcum (Associazione Regionale Cori dell'Umbria); fondatore nel 1990 dell'ARCL (Associazione Regionale Cori del Lazio),ne ricopr\u00ec per molti anni la carica di presidente.Ide\u00f2 e realizz\u00f2 il Concorso \"Egisto Macchi\" dedicato ai bambini delle scuole dell'obbligo. Fu membro di giuria dei pi\u00f9 importanti concorsi internazionali di canto corale (Arezzo, Debrecen, Gorizia, Tour, Tolosa, Varna)."}
{"id": "1180818", "revid": "184755", "url": "https://it.wikipedia.org/wiki?curid=1180818", "title": "Liceo Girolamo Bagatta", "text": "Il liceo \"Girolamo Bagatta\" \u00e8 una scuola secondaria superiore statale che si trova nel comune di Desenzano del Garda in provincia di Brescia.\nStoria.\nIl liceo \"Girolamo Bagatta\" vede la luce il 28 ottobre del 1792, quando la General Vicinia, assemblea dei capofamiglia maschi di Desenzano del Garda decide di affidare al poeta Angelo Anelli l'autorit\u00e0 per fondare una scuola. Questi affid\u00f2 l'incarico all'appena ventenne don Girolamo Bagatta (1772-1830), dal quale la scuola prende il nome. Bagatta fu, tra l'altro, il primo educatore ad introdurre in Italia, nel Lombardo Veneto, gli inizi dell'attivit\u00e0 ginnastica.\n\u00c8 da segnalare che il collegio Bagatta era destinato ai figli della borghesia, contrariamente alla maggioranza delle scuole riservate alla nobilt\u00e0.\nNel 1816 l'imperatore Francesco Giuseppe d'Austria in visita a Desenzano, constat\u00f2 l'efficienza dell'istituto, e ordin\u00f2 che il diploma conseguito nel collegio fosse pareggiato a quelli dei \"Regi licei\". Testimonianza ne \u00e8 la lapide conservata ancora oggi nell'atrio della scuola.\nIl 30 aprile del 1860 il liceo divenne di propriet\u00e0 comunale.\nPer ben quattro anni dal 1882 al 1885, il poeta Giosu\u00e8 Carducci scelse il liceo per svolgervi il proprio incarico di regio commissario per gli esami di maturit\u00e0, come ricordato da una targa nell'atrio creata nel 2007.\nIn quegli anni preside dell'istituto era Giovanni Rambotti, primo sindaco della cittadina, al quale \u00e8 oggi intitolato il museo archeologico cittadino. Direttore del collegio Bagatta tra il 1871 e il 1895 fu anche il patriota don Bartolomeo Venturini di Magasa.\nNel 1935 il liceo ebbe la sanzione di scuola statale."}
{"id": "1180829", "revid": "287204", "url": "https://it.wikipedia.org/wiki?curid=1180829", "title": "Appennino imolese", "text": "LAppennino imolese \u00e8 la porzione pi\u00f9 occidentale dell'appennino tosco-romagnolo. Confina ad ovest con l'Appennino bolognese, ad est con l'Appennino faentino e a sud con il Mugello.\nGeografia fisica.\nComprende le vallate del fiume Santerno e dei torrenti Sillaro, Sellustra e Sabbioso. La montagna pi\u00f9 elevata e importante dell'Appennino imolese \u00e8 il monte La Fine (tra Castel del Rio e Firenzuola), che tocca i 993\u00a0m s.l.m.. Il passo principale che mette in comunicazione il versante romagnolo con il versante toscano (Mugello) \u00e8 il Passo del Giogo (882\u00a0m s.l.m.).\nOrografia.\nLe pareti che circondano il fiume Santerno costituiscono la cosiddetta Formazione Marnoso-Arenacea, una serie di rocce che costituisce l'ossatura principale dell'Appennino Settentrionale. Essa \u00e8 costituita da due tipi di rocce: la marna e l'arenaria. La Formazione \u00e8 emersa dalle acque in un periodo tra 15 e 6 milioni di anni fa.\nOggi sono ben visibili gli strati che la compongono: alla Riva dei Cavalli sono perfettamente sovrapposti, mentre alle Balze di Scarampola sono corrugati e fittamente piegati.\nGeografia politica.\nL'Appennino imolese \u00e8 situato in due province appartenenti a due regioni diverse: la provincia di Bologna e la provincia di Firenze.\nPartendo da Imola in direzione della Toscana, la valle del Santerno attraversa i comuni di Casalfiumanese, Borgo Tossignano, Fontanelice e Castel del Rio. Questi quattro comuni costituivano la Comunit\u00e0 montana Valle del Santerno, ente soppresso dal 2009. Dopo il confine con la Toscana vi \u00e8 il comune di Firenzuola, nel cui territorio nasce il fiume.\nLa valle del Sillaro, che dell'appennino imolese fa parte, comprende parti del territorio dei comuni di Castel San Pietro Terme, Casalfiumanese, Monterenzio, Castel del Rio e Firenzuola. Il comune di Dozza \u00e8 attraversato dai torrenti Sellustra e Sabbioso."}
{"id": "1180830", "revid": "1711941", "url": "https://it.wikipedia.org/wiki?curid=1180830", "title": "Elfi Verdi", "text": ""}
{"id": "1180831", "revid": "486946", "url": "https://it.wikipedia.org/wiki?curid=1180831", "title": "Nandorin", "text": ""}
{"id": "1180833", "revid": "1305772", "url": "https://it.wikipedia.org/wiki?curid=1180833", "title": "Lupini", "text": ""}
{"id": "1180835", "revid": "339392", "url": "https://it.wikipedia.org/wiki?curid=1180835", "title": "CCKW", "text": ""}
{"id": "1180836", "revid": "834", "url": "https://it.wikipedia.org/wiki?curid=1180836", "title": "Sainte Foy les Lyon", "text": ""}
{"id": "1180837", "revid": "339392", "url": "https://it.wikipedia.org/wiki?curid=1180837", "title": "CCKW 2 1/2 t 6x6", "text": ""}
{"id": "1180838", "revid": "118834", "url": "https://it.wikipedia.org/wiki?curid=1180838", "title": "Teatro Brechtiano", "text": ""}
{"id": "1180839", "revid": "486946", "url": "https://it.wikipedia.org/wiki?curid=1180839", "title": "Elfi verdi", "text": ""}
{"id": "1180840", "revid": "339392", "url": "https://it.wikipedia.org/wiki?curid=1180840", "title": "CCKW 2\u00bd t", "text": ""}
{"id": "1180841", "revid": "484362", "url": "https://it.wikipedia.org/wiki?curid=1180841", "title": "Trancaucaso", "text": ""}
{"id": "1180843", "revid": "339392", "url": "https://it.wikipedia.org/wiki?curid=1180843", "title": "CCKW 2\u00bd t 6x6", "text": ""}
{"id": "1180844", "revid": "729019", "url": "https://it.wikipedia.org/wiki?curid=1180844", "title": "Walter Rinaldi", "text": "Biografia.\nWalter Rinaldi inizia lo studio del pianoforte all'et\u00e0 di 7 anni. \nLa sua curiosit\u00e0 creativa lo porta sin da giovanissimo ad esplorare diversi percorsi musicali. \nA 15 anni intraprende lo studio della chitarra classica e si diploma presso il Conservatorio San Pietro a Maiella di Napoli. \nHa studiato pianoforte con il maestro Antonio Di Palma, allievo del maestro Aldo Ciccolini. \nHa proseguito il suo iter musicale a Roma con lo studio della composizione con il maestro Luciano Pelosi. \nIn giovane et\u00e0 si appassiona al Progressive Inglese degli anni '70 e alla musica classica, soprattutto a quella di J. S. Bach, ai Romantici, e compone musica strumentale per chitarra, tastiere, pianoforte, basso e batteria, che registra usando registratori multitraccia, e suonando tutti gli strumenti.\nNel 1995 \u00e8 stato pubblicato: \u201cI Percorsi Dell'Acqua\u201d, un compact disc di brani strumentali per chitarre, sintetizzatori, pianoforte e batteria interamente composti ed eseguiti dall'autore. \nA questo fanno seguito altri Cd che raccolgono le musiche composte in giovane et\u00e0: \u201cLa Stagione Gialla\u201d, \"Incoscienza\", \u201cI Giorni e la Valle\u201d, \u201cVerde\u201d, \u201cIl Desiderio e l'Ombra\u201d.\nNel 2007, ha prodotto un cd di nome: \u201cPachelbel - Rinaldi - Vivaldi\u201d, dove sono contenuti quattro suoi lavori per Orchestra d'Archi, il Canone di Pachelbel e un Concerto per Violoncello di Vivaldi. \nNel 2008 ha prodotto: \"Endless\", che comprende suoi Lavori per Orchestra d'Archi e Concerti di J.S.Bach, Antonio Vivaldi, Tomaso Albinoni. \nNel 2008, ancora ha prodotto:\"Alle Porte della Terra\", che contiene tutti i suoi lavori per Orchestra d'Archi e Concerti.\nAncora nel 2008: \"10 Revisitations of Canon in D by Pachelbel\", che contiene 10 interpretazioni personali del Canone di Pachelbel in cui egli suona tutti gli strumenti. \nNel 2009 ha registrato: \"Pachelbel - Beethoven - Mozart - Bach - Rinaldi: Piano Works\".\n\u00c8 un album di classici per pianoforte. \nNel 2010 ha pubblicato:\" Quartets for Strings\", contenente i suoi 2 Quartetti per Archi.\nAncora nel 2010 ha pubblicato: \u201cPiano and Organ Works\u201d, contenente brani classici e alcuni brani personali per Pianoforte e brani classici per Organo.\nLa sua produzione musicale comprende musica per Orchestra d'Archi, Orchestra Sinfonica, Quartetto d'Archi, per strumenti soli e composizioni per vari organici di strumenti. Ha scritto musiche per cartoni animati. \nLe sue composizioni evocano immagini suggestive, profondamente connesse con il mondo della natura e le dimensioni dello spirito.\nLe musiche sono tutte dirette dal maestro Nicola Samale.\nWalter Rinaldi began studying piano at 7 years old. At 15 he started study of classical guitar and graduated from the Conservatorio San Pietro a Maiella, in Naples, Italy. \nAs a young man he was very moved by British Progressive Rock and by classical music, especially J. S. Bach and the Romantics, and started composing instrumental music for keyboards, piano, bass, and electric, classical, and acoustic guitars. He studied piano with Maestro Antonio Di Palma and then composition in Rome under the tutelage of Maestro Luciano Pelosi.\nIn 1995 he recorded: \u201cI Percorsi dell'Acqua\u201d, a CD of instrumental pieces for guitar, synthesizers, and piano, composed and executed by him. The CD has often been broadcasted on RAI, the national Italian radio. Later, he published other Cd of music composed when he was very young: \u201cLa Stagione Gialla\u201d, \"Incoscienza\",\u201cI Giorni e la Valle\u201d.\nIn 2007, June, he produced a Cd called:\u201dPachelbel \u2013 Rinaldi \u2013 Vivaldi\u201d, containing his 4 Works for String Orchestra, Pachelbel's Canon and Vivaldi's Cello Concerto. In 2008, April, he produced \"Endless\" with Concertos and Works for String Orchestra by J.S.Bach, Antonio Vivaldi, Tomaso Albinoni. \nIn 2008 too, he produced:\"Alle Porte della Terra\": this album contains all the works for String Orchestra and Concertos. \nIn December 2008 he recorded:\"10 Ways of Pachelbel's Canon in D\". He played all instruments. In 2009 he recorded: \"Pachelbel - Beethoven - Mozart - Bach - Rinaldi: Piano Works\" The album contains classical music for solo piano.\nIn 2010 he published: \"Quartets for Strings\". \nIn 2011 he published: \u201cOrgan and Piano Works\u201d, containing classical and some his compositions. \nHis musical productions include music for String Orchestra, Symphony Orchestra, String Quartet and compositions for solo and various instruments.\nHe wrote the soundtracks for animation films. His compositions evoke moving images, deeply connected with the world of nature and the spiritual dimension. All the orchestral music is directed by Nicola Samale."}
{"id": "1180847", "revid": "248219", "url": "https://it.wikipedia.org/wiki?curid=1180847", "title": "Analogium", "text": ""}
{"id": "1180848", "revid": "1573940", "url": "https://it.wikipedia.org/wiki?curid=1180848", "title": "Paliolla", "text": "Paliolla \u00e8 un genere di molluschi nudibranchi della famiglia Polyceridae.\nTassonomia.\nIl genere comprende due specie:"}
{"id": "1180849", "revid": "287204", "url": "https://it.wikipedia.org/wiki?curid=1180849", "title": "Dolchstosslegende", "text": ""}
{"id": "1180853", "revid": "1573940", "url": "https://it.wikipedia.org/wiki?curid=1180853", "title": "Roboastra", "text": "Roboastra \u00e8 un genere di molluschi nudibranchi della famiglia Polyceridae.\nTassonomia.\nIl genere comprende 3 specie:"}
{"id": "1180856", "revid": "248219", "url": "https://it.wikipedia.org/wiki?curid=1180856", "title": "Stenodoris", "text": ""}
{"id": "1180857", "revid": "767487", "url": "https://it.wikipedia.org/wiki?curid=1180857", "title": "Anacrusis", "text": "Gli Anacrusis sono stati una band technical thrash metal di St. Louis, Missouri, tra le prime a cercare di unire thrash metal e progressive metal.\nBiografia.\nIl gruppo \u00e8 nato nel 1986, quando il cantante e chitarrista Kenn Nardi, dopo lo scioglimento degli \"Heaven's Flame\", si un\u00ec al chitarrista Kevin Heidbreder, al bassista John Emery e al batterista Mike Owen.\nInsicuro riguardo alle proprie abilit\u00e0 canore, Nardi convinse la band ad abbassare le tonalit\u00e0 di ogni strumento, creando un sound che sarebbe diventato ben presto il trademark della band.\nIl primo demo, intitolato \"Annihilation Complete\", fu votato come \"miglior demo del 1987\" dai lettori di \"Metal Forces Magazine\" e la canzone \"Ignorised\" fu inclusa nella compilation \"Scream Your Brains Out\".\nGrazie a questa partecipazione la band firm\u00f2 un contratto con l'etichetta indipendente Active Records, che pubblic\u00f2 il primo album \"Suffering Hour\" nel 1988, registrato in una sola settimana e con un budget di soli 1.200 dollari.\nDopo i due demo \"Quick to Doubt\" e \"Manic Impressions\", nel 1990 la band pubblic\u00f2 il secondo album dal titolo \"Reason\" a cui segu\u00ec un tour di supporto ai D.R.I.. Alla fine del tour il batterista Mike Owen lasci\u00f2 la band per entrare in marina e il suo posto venne preso dall'ex-batterista degli \"Heaven's Flame\" Chad Smith.\nInoltre la band firm\u00f2 anche un contratto con la casa discografica Metal Blade.\nNel 1991 venne pubblicato \"Manic Impressions\", registrato negli studi Royal Recorders situati sul lago Geneva nel Wisconsin, seguito da un tour di supporto a Overkill e Galactic Cowboys e da un concerto di spalla ai Megadeth.\nTornati dal tour, dopo aver rimpiazzato Chad Smith con Paul Miles, cominciarono i lavori per il quarto e ultimo album dal titolo \"Screams &amp; Whispers\", infatti poco dopo la sua pubblicazione la band si sciolse.\nNel 2009 la band si era riunita per tenere un concerto all'edizione XIII del Keep It True festival nel 2010. Venne addirittura pubblicata una sorta di compilation contenente i primi due album della band ri-registrati per l'occasione dal titolo \"\". Tre anni dopo, queste due rivisitazioni verranno ripubblicate singolarmente in formato LP dalla Hammerheart Records. L'attivit\u00e0 prosegu\u00ec con un nuovo chitarrista al posto del dimissionario Kevin Heidbreder e, ci fu anche la pubblicazione di una raccolta di remix effettuati nel 2011 dal titolo \"Silver\". Purtroppo, nel 2013 dopo la band cess\u00f2 di esistere."}
{"id": "1180865", "revid": "248219", "url": "https://it.wikipedia.org/wiki?curid=1180865", "title": "Trevelyana", "text": ""}
{"id": "1180867", "revid": "125804416", "url": "https://it.wikipedia.org/wiki?curid=1180867", "title": "Grigliata", "text": "La grigliata \u00e8 un metodo di cottura secondo il quale il cibo, spesso carne, \u00e8 posto su una griglia sospesa su fiamma libera o carboni ardenti.\nRiferimento.\nIl termine si pu\u00f2 riferire a:\nIl termine barbecue deriva dallo spagnolo \"barbacoa\", che a sua volta avrebbe origine caribica (struttura di rametti su sostegni).\nTecnica.\nLa grigliata, a seconda del metodo di cottura, pu\u00f2 essere:\nIn altri Paesi, come in Australia e molte parti dell'Europa, per barbecue s'intendono carni sia fritte sia grigliate."}
{"id": "1180875", "revid": "767487", "url": "https://it.wikipedia.org/wiki?curid=1180875", "title": "Gottfried Reinhold Treviranus", "text": "Era fratello del naturalista Ludolph Christian Treviranus. Dopo essersi laureato in medicina a Gottinga, divenne professore di medicina e matematica al \"Bremen Lyceum\". \nTreviranus propose la teoria della trasmutazione delle specie, una teoria evolutiva precedente a quella proposta da Charles Darwin. Riport\u00f2 le sue idee nel testo \"Biologie; oder die Philosophie der lebenden Natur\", pubblicato nel 1802, lo stesso anno in cui Jean-Baptiste Lamarck propose le sue idee sull'evoluzione, peraltro molto simili a quelle di Treviranus.\n\u00c8 considerato, insieme allo stesso Lamarck, il coniatore del termine \"biologia\"."}
{"id": "1180882", "revid": "119641015", "url": "https://it.wikipedia.org/wiki?curid=1180882", "title": "New public management", "text": "Il New Public Management, conosciuto anche con la sigla NPM, \u00e8 uno stile di \"governance\" (governo d'impresa) che \u00e8 emerso nei primi anni ottanta del XX secolo nei lavori di alcuni studiosi statunitensi.\nLa \"public governance\", in effetti, \u00e8 la gestione di settori pubblici complessi e non direttamente limitabili alle dinamiche di mercato, in quanto i portatori di interessi (gli \"stakeholders\") sono di natura plurima e comprendono istituzioni, associazioni senza scopo di lucro, cittadini privati, imprese e altri enti pubblici in rete: dato questo convergere di interessi disomogenei per natura e finalit\u00e0 in un equilibrio dinamico molti studiosi preferiscono parlare di \"collaborative public management\".\nCaratteristiche.\nIl \"New Public Management\" (Nuova Amministrazione Pubblica) \u00e8, quindi, definibile come uno stile (o meglio un nuovo paradigma) di gestione del settore pubblico che, sull'esempio delle pubbliche amministrazioni anglosassoni soprattutto, vuole integrare il diritto amministrativo e le pratiche gestionali tradizionali di un ente pubblico con una metodologia pi\u00f9 orientata al risultato (l'interesse pubblico), mutuata dal settore privato e mirata ad un maggior coinvolgimento nella gestione della cosa pubblica, per consentire:\nIl cambiamento postulato dal NPM dovrebbe investire cos\u00ec tutto il sistema, compreso il rapporto tra politica e pubbliche amministrazioni, costituendo in sostanza un abbandono del dirigismo centralista delle organizzazioni pubbliche (Kickert 1997). Secondo Olsen e Peters (1996) non vi \u00e8 un modello uniforme di NPM, poich\u00e9 ogni Stato lo declina in modo diverso, fermo restando il nucleo minimo costituito dalla introduzione nel settore pubblico dei meccanismi del mercato e della competizione tramite il ricorso alla contrattualizzazione e alla managerializzazione (\"Governance without government\"). \nPer esempio nell'Unione Europea il NPM troverebbe un ancoraggio nel principio di sussidiariet\u00e0 (Schout e Jordan 2005).\nCritiche.\nA partire dal 2000, tuttavia, la scuola di pensiero della \"Public Value Theory\", in parte riallacciandosi a Giddens, ha criticato il NPM, anche a fronte delle sfide imposte dalla informatizzazione e dalla globalizzazione. \nIn sostanza la Public Value Theory (Teoria del Valore Pubblico) ritiene che, nei beni pubblici, al valore economico vada affiancato \"l'ulteriore valore costituito dal capitale sociale, dalla coesione sociale, dalle relazioni sociali create, nonch\u00e9 il significato sociale e l'identit\u00e0 culturale, il benessere individuale e quello delle comunit\u00e0; inoltre sarebbe da considerare anche il valore politico (cio\u00e8 il valore aggiunto per la sfera pubblica, ottenuto stimolando e sostenendo\nil dialogo democratico e la partecipazione attiva dei cittadini) ed il valore ecologico, in termini di promozione dello sviluppo sostenibile\". Pertanto in una realt\u00e0 in continuo cambiamento alla centralit\u00e0 del mercato, postulata dal NPM, e al dirigismo centralista del traditional public management si dovrebbe sostituire una governance attuata tramite reti (Networks), collaborazioni (Partnerships) e leader civici (Civic leaders). "}
{"id": "1180883", "revid": "1305772", "url": "https://it.wikipedia.org/wiki?curid=1180883", "title": "Hasday ibn Shaprut", "text": "\u00c8 la prima personalit\u00e0 ispano-ebraica la cui vita e la cui opera si conoscano con dettagliata certezza.\nIn giovent\u00f9, \u1e24asd\u0101y impar\u00f2 l'ebraico, l'arabo e il latino, lingua quest'ultima che allora era conosciuta nella Penisola Iberica e, specialmente, in al-Andalus solo dalle supreme gerarchie religiose cristiane. Studi\u00f2 anche medicina e si disse che avesse scoperto un rimedio universale, o panacea, definito \"al-F\u0101r\u016bq\" (che distingue [fra bene e male]). Fu medico del califfo \u02bfAbd al-Ra\u1e25m\u0101n III (912-961) e grazie alle sue qualit\u00e0 divenne uno dei suoi principali consiglieri. Per quanto non ricevesse mai il titolo ufficiale di \"\u1e25\u0101gib\", esercit\u00f2 tuttavia funzioni simili a quelle di un attuale ministro degli Esteri e presenziava alle dogane nel porto fluviale di Cordova. Instaur\u00f2 alleanze fra il califfato di Cordova e altre potenze, e fu incaricato di ricevere ambasciate, come quella che nel 949 invi\u00f2 a Cordova l'Imperatore bizantino Costantino VII, che port\u00f2 come omaggio al califfo un magnifico codice dell'opera botanica di Dioscoride, assai apprezzato dai medici e dai naturalisti arabo-musulmani. Con l'ausilio di un colto monaco bizantino di nome Nicola, \u1e24asd\u0101y tradusse l'opera in arabo.\nAttivit\u00e0 diplomatica.\nPrest\u00f2 importanti servigi al califfo negoziando con l'ambasciata, alla quale guida era Juan abate di Gorze, che fu mandata a Cordova nel 956 da Ottone I. Il Califfo, temendo che la lettera dell'imperatore germanico potesse contenere parole offensive per l'Islam, incaric\u00f2 \u1e24asd\u0101y affinch\u00e9 negoziasse con i delegati. \u1e24asd\u0101y intu\u00ec subito che questa lettera non poteva essere inoltrata al Califfo senza prima essere ripulita da tutto ci\u00f2 che poteva risultare offensivo per la fede musulmana. L'ambasciatore Juan di Gorze afferm\u00f2 che non aveva \"mai visto un uomo di un intelletto cos\u00ec sopraffino come l'ebreo Hasdeu\" (\"Vita Johannis Gorziensis,\" ch. cxxi., en Pertz, \"Monumenta Germani\u00e6,\" iv. 371).\nOttenne un altro brillante trionfo diplomatico quando sorsero difficolt\u00e0 tra i regni di Le\u00f3n e di Navarra. Sancho I di Le\u00f3n era stato deposto dai sostenitori di Ordo\u00f1o IV di Le\u00f3n. Grazie all'attivit\u00e0 di \u1e24asd\u0101y, la nonna di Sancho, l'ambiziosa regina Toda di Navarra, chiese aiuto ad \u02bfAbd al-Ra\u1e25m\u0101n III affinch\u00e9 questi tornasse a far sedere sul trono suo nipote. Quest'ultimo, nel frattempo, fu curato a Cordova dal medico ebreo a causa della sua obesit\u00e0. Le truppe alleate dei musulmani e dei navarresi vinsero contro Ordo\u00f1o IV e permisero cos\u00ec a Sancho di sedersi di nuovo sul trono. In cambio, il re di Le\u00f3n consegn\u00f2 al califfo dieci castelli lungo la valle del Duero. Hasd\u0101y mantenne una sua influenza presso la corte del figlio e successore di \u02bfAbd al-Ra\u1e25m\u0101n, al-\u1e24akam II, che super\u00f2 persino suo padre in quanto a interesse per la scienza e la cultura.\nRuolo nella cultura ebraica di al-Andalus.\n\u1e24asd\u0101y intervenne presso l'imperatrice Elena, figlia dell'Imperatore bizantino Romano I in difesa della comunit\u00e0 ebraica del sud Italia che l'imperatore voleva obbligare a convertirsi al Cristianesimo. Dal secolo XI circol\u00f2 nelle comunit\u00e0 ebree di al-Andalus una lettera in ebraico scritta da lui e diretta al re dei Cazari, popolo che abitava a nord de Mar Nero e aveva abbracciato la fede ebraica come religione ufficiale. Nella lettera, \u1e24asd\u0101y chiedeva informazioni sul paese abitato dagli Cazari, e li informava della situazione degli ebrei in Occidente. Certi autori, come Baer, dubitano tuttavia che questa lettera, pubblicata nel secolo XVI, sia veramente opera di Shapru\u1e6d\nMantenne relazioni con varie scuole rabbiniche dell'Oriente, come quelle di Qayraw\u0101n e Costantina, e quelle di Mesopotamia. Promosse gli studi rabbinici, nominando Moses ben Hanoch direttore di una scuola, e riuscendo a svincolare il pensiero ebraico occidentale dall'influenza irachena. La sua figura segna il principio della florida cultura ebraica andalusa. Stimol\u00f2 lo studio della letteratura ebrea, e appoggi\u00f2 intellettuali come Menahem ben Saruq da Tortosa, che fu un protetto di suo padre, e Dunash ben Labrat. Entrambi dedicarono poemi al loro mecenate."}
{"id": "1180885", "revid": "1013865", "url": "https://it.wikipedia.org/wiki?curid=1180885", "title": "Melekeok", "text": "Melekeok (pronuncia inglese m\u0259\u02c8le\u026ake\u026ao\u028ak) \u00e8 uno dei 16 stati in cui si divide Palau.\nGeografia fisica.\nLo Stato di Melekeok \u00e8 costituito dalla parte orientale dell'isola di Babeldaob, la principale delle isole delle Palau, per un'estensione di 17,71\u00a0km\u00b2 ed una popolazione (2004) di 391 abitanti. Confina con gli Stati di Ngchesar a sud e Ngiwal a nord.\nIl lago Ngardok di Melekeok \u00e8 il pi\u00f9 grande bacino idrico in tutta la Micronesia (493 ettari); in esso, \u00e8 presente una piccola popolazione di coccodrilli marini.\nLa popolazione \u00e8 distribuita in sette villaggi:\nStoria.\nDal 7 ottobre 2006, la citt\u00e0 di Melekeok \u00e8 diventata la sede del governo di Palau, sostituendo Koror come capitale dello Stato."}
{"id": "1180886", "revid": "92723", "url": "https://it.wikipedia.org/wiki?curid=1180886", "title": "Societ\u00e0 dei sacerdoti di San Giuseppe Benedetto Cottolengo", "text": "La Societ\u00e0 dei sacerdoti di San Giuseppe Benedetto Cottolengo (in latino \"Societas presbyterorum Sancti Ioseph Benedicti Cottolengo\") \u00e8 una societ\u00e0 di vita apostolica della Chiesa cattolica. I membri della societ\u00e0, che pospongono al loro nome la sigla S.S.C., sono popolarmente detti cottolenghini.\nStoria.\nTrae origine dalla \"Piccola casa della Divina Provvidenza\", inaugurata a Torino dal sacerdote italiano Giuseppe Benedetto Cottolengo il 27 aprile del 1832 per accogliere ed assistere gli ammalati, i mendicanti e gli emarginati: nel 1839, per la cura pastorale dei fratelli e delle sorelle dell'\"opera\", il Cottolengo fond\u00f2 una societ\u00e0 di sacerdoti senza voti con vita comune.\nLa Santa Sede approv\u00f2 la societ\u00e0 il 29 aprile 1969.\nDiffusione.\nAl 31 dicembre 2005, la compagnia contava 6 case e 57 membri, 44 dei quali sacerdoti. Sono presenti in Italia, Kenya, Stati Uniti d'America, Svizzera, India, Ecuador e Tanzania."}
{"id": "1180889", "revid": "339392", "url": "https://it.wikipedia.org/wiki?curid=1180889", "title": "Close to Home (serie televisiva)", "text": ""}
{"id": "1180890", "revid": "72811", "url": "https://it.wikipedia.org/wiki?curid=1180890", "title": "Boss in Ocarina of Time", "text": ""}
{"id": "1180891", "revid": "256896", "url": "https://it.wikipedia.org/wiki?curid=1180891", "title": "Cottolenghini", "text": ""}
{"id": "1180894", "revid": "339392", "url": "https://it.wikipedia.org/wiki?curid=1180894", "title": "Chiesa di Sant'Irene", "text": ""}
{"id": "1180901", "revid": "320578", "url": "https://it.wikipedia.org/wiki?curid=1180901", "title": "Aziende no profit", "text": ""}
{"id": "1180903", "revid": "599013", "url": "https://it.wikipedia.org/wiki?curid=1180903", "title": "Giulio Bobbio", "text": "Detiene dal 1928 il record di reti segnate con la maglia del , 47 in 57 incontri.\nCarriera.\nCresciuto calcisticamente nel , ma senza mai riuscire a scendere in campo, durante il servizio militare svolto a Napoli, su segnalazione di Salvatore Crispino fu ingaggiato dal di Torre Annunziata. \nCon gli oplontini ha esordito in massima serie (che allora si chiamava Prima Divisione) nella stagione 1921-1922, segnando, in quella stessa annata, quindici reti in nove gare giocate e portando il Savoia al secondo posto nel girone campano, dietro solo alla Puteolana.\nNella stagione 1922-1923, trascin\u00f2 il Savoia alla finale della categoria di vertice dei gironi meridionali, gestita talvolta dalla Lega Sud, grazie alle sue reti, dove per\u00f2 perse contro la (3-3 all'andata e 1-4 al ritorno).&lt;br&gt;\nNel 1923-1924, con le sue 15 reti trascin\u00f2 nuovamente il Savoia fino all'atto della finale del campionato di Lega Sud: questa volta la squadra si laure\u00f2 vincitrice, per l\u2019edizione 1923-1924; in questo modo, il Savoia riusc\u00ec a qualificarsi alla finalissima nazionale contro il (la squadra che fino a quel momento aveva vinto il maggior numero di scudetti, otto), detentore del campionato dei gironi settentrionali, organizzato invece dalla Lega Nord. Il Savoia la perse con due reti di scarto (1-3 a Genova, il gol campano segnato da Bobbio, e 1-1 a Torre Annunziata).&lt;br&gt;\nNell'anno 1924-1925, Bobbio segn\u00f2 quattro reti nel campionato centro-meridionale e il Savoia fu eliminato alle semifinali interregionali.\nNell'estate 1925 il Savoia non si iscrisse al massimo livello del campionato italiano di calcio e Bobbio dovette cambiare squadra, accettando l'offerta del .&lt;br&gt;\nNel 1926-1927 Bobbio gioc\u00f2 nel Napoli come riserva, disputando 4 partite, tenutesi tutte nel novembre 1926 e non riuscendo a segnare neanche una rete. Il Napoli termin\u00f2 ultimo il proprio girone della Divisione Nazionale e sarebbe dovuto retrocedere, ma la FIGC lo ripesc\u00f2.&lt;br&gt;\nNell'estate 1927 Bobbio ritorn\u00f2 al Savoia, che era stato appena promosso in Prima Divisione (l'equivalente della Serie B odierna).&lt;br&gt;\nIl campionato 1927-1928 fu disastroso per la formazione oplontina, che si ritir\u00f2 dal torneo dopo 11 giornate (su 14) per problemi economici, arriv\u00f2 penultima (venendo penalizzata anche di tre punti) e non riusc\u00ec a iscriversi al torneo successivo. Malgrado ci\u00f2, Bobbio mise a segno 5 reti in 4 gare, di cui una alla Fiorentina, due al Foggia, una al Tivoli e all'Ideale Bari.\nNel 1928 pass\u00f2 alla Palmese di Palma Campania. Termin\u00f2 la carriera nel Campobasso nella stagione 1930-1931.&lt;br&gt;\nRitiratosi dall'attivit\u00e0 agonistica, ritorn\u00f2 a Novara, dove apr\u00ec un'edicola per giornali nel Borgo S. Andrea."}
{"id": "1180904", "revid": "287204", "url": "https://it.wikipedia.org/wiki?curid=1180904", "title": "Prigione Ghepe\u00f9", "text": "Prigione Ghepe\u00f9 (\"GPU-f\u00e6ngselet\") \u00e8 un romanzo di Sven Hassel. \u00c8 il penultimo libro scritto dall'autore danese.\nTrama.\nI soldati del battaglione di disciplina di Sven Hassel, vengono qui presentati in una serie di avventure da Berlino al fronte russo. \nIn particolare, l'avventura del reggimento corazzato, di cui Hassel fa parte, durante uno spaventoso attacco di un corpo d'armata tedesco ad una prigione russa, una prigione delle temibili OGPU (in italiano tradotta come Ghepe\u00f9), che in pratica \u00e8 l'equivalente della polizia speciale tedesca."}
{"id": "1180907", "revid": "287204", "url": "https://it.wikipedia.org/wiki?curid=1180907", "title": "Supercoppa di Svizzera (calcio)", "text": "La Supercoppa di Svizzera \u00e8 stata una competizione calcistica per club maschili istituita nel 1986 in cui si affrontavano i campioni di Svizzera, cio\u00e8 i vincitori del campionato di Lega Nazionale A, e i vincitori della Coppa Svizzera. Il torneo si disput\u00f2 ininterrottamente dal 1986 al 1990, ultimo anno della competizione, vinta dal Neuch\u00e2tel Xamax.\nIl trofeo ha avuto tre vincitori diversi.\nLa squadra pi\u00f9 titolata della Supercoppa \u00e8 il Neuch\u00e2tel Xamax, vincitore di tre edizioni della competizione.\nDa notare che nel 1990 il Grasshoppers aveva conseguito il \"double\", ovvero aveva conquistato ambedue i trofei stagionali, per cui ha affrontato la finalista perdente della Coppa Svizzera, il Neuch\u00e2tel Xamax, riproponendo, di fatto, l'ultimo atto della coppa nazionale."}
{"id": "1180912", "revid": "114310276", "url": "https://it.wikipedia.org/wiki?curid=1180912", "title": "Basilica di Santa Sofia", "text": ""}
{"id": "1180913", "revid": "287204", "url": "https://it.wikipedia.org/wiki?curid=1180913", "title": "Battaglione d'assalto (romanzo)", "text": "Battaglione d'assalto (\"Marchbataillon\") \u00e8 un romanzo di Sven Hassel.\nTrama.\nSanno di essere i maledetti da Dio e sanno che dovranno subire di tutto. Ma in questo libro, gli uomini del battaglione di disciplina, si troveranno costretti a diventare plotoni di esecuzione, di uomini maledetti come loro. Per loro sar\u00e0 come uccidere se stessi. Quando gli uomini del battaglione di disciplina uccidono, lo fanno per altri motivi: costretti ad ubbidire agli ordini per evitare il coinvolgimento delle loro famiglie."}
{"id": "1180914", "revid": "15756", "url": "https://it.wikipedia.org/wiki?curid=1180914", "title": "The Swingle Singers", "text": "Gli Swingle Singers (anche conosciuti come Les Swingle Singers nel primo periodo francese o The Swingle Singers e oggi anche come The Swingles ) sono un gruppo musicale nato in Francia nel 1962 e attualmente con base a Londra. Il gruppo \u00e8 specializzato nell'interpretazione a cappella di brani di vari generi musicali, spaziando dal repertorio classico ai pi\u00f9 recenti riarrangiamenti di brani jazz, folk e pop.\nNei primi trentacinque anni di attivit\u00e0 hanno organizzato tremila concerti (in Francia, Gran Bretagna, Stati Uniti, Paesi Bassi, Germania, Italia, Argentina, Giappone, Singapore, Taiwan, Portogallo) e prodotto circa quaranta album. I loro brani pi\u00f9 noti al pubblico italiano sono le interpretazioni della \"Badinerie \"che risuonava intorno agli anni 2000-2005 su molte suonerie di cellulari e dell'\"Aria sulla quarta corda\" scelta per la sigla del programma televisivo \"Quark\", poi \"Superquark\" entrambe di Johann Sebastian Bach. Brani degli Swingle sono presenti anche nella recente serie TV \"Glee.\"\nIl gruppo ha cambiato spesso il proprio organico, pur comprendendo sempre due soprani, due contralti, due tenori e due bassi fino al 2011, quando, con l'abbandono nel mese di settembre del contralto Lucy Bailey, \u00e8 stato deciso di non sostituirla: si esibisce da allora come settetto vocale.\nStoria.\nIl periodo francese (dal 1962 al 1973).\nIl gruppo fu fondato nel 1962 dal cantante e arrangiatore jazz statunitense Ward Lamar Swingle e sette cantanti francesi che lavoravano a Parigi come voci di sottofondo.\nI loro primi esperimenti vocali si basavano su improvvisazioni in stile jazz e su arrangiamenti del \"Clavicembalo ben temperato\" di Bach. Nel 1963 sottoscrissero un accordo con la Philips per la pubblicazione del loro primo long playing, \"Jazz S\u00e9bastien Bach\", che riscosse negli Stati Uniti un successo maggiore che in Francia. Il gruppo, con i primi tre dischi, vinse i \"Grammy Awards\" come Best New Artist e \"migliore performance corale\".\nNel 1967 costituirono la parte musicale di una serie di \"sketch\" pubblicitari della rubrica pubblicitaria televisiva \"Carosello\", pubblicizzando le fasce elastiche Gibaud della Villafranca.\nNel frattempo gli Swingle Singers cominciarono ad organizzare concerti: dopo il primo, ospitato alla \"Cit\u00e9 Universitaire\" di Parigi, vennero invitati alla Casa Bianca per un'esibizione al cospetto del presidente Lyndon Johnson.\nNel 1968 accolsero l'invito della \"New York Philharmonic Orchestra\" per la prima della \"Sinfonia\" di Luciano Berio alla Carnegie Hall di New York.\nNel 1972 tennero un concerto e la \"Sinfonia\" di Berio diretti da Aldo Ceccato al Teatro alla Scala di Milano.\nNel 1973 il gruppo decise di sciogliersi, per motivi sia personali sia professionali.\nIl periodo inglese (dal 1973 ad oggi).\nAllo scioglimento del gruppo francese, Ward Swingle (uno dei due tenori) decise di fondare un gruppo analogo in Gran Bretagna, ove aveva traslocato. Dopo una serie di provini, scelse sette cantanti: il nuovo ottetto adott\u00f2 come nome dapprima \"Swingles II\", per passare poi a \"The New Swingle Singers\" e \"The Swingle's\", ma infine torn\u00f2, con il consenso dei cantanti francesi, al nome tradizionale \"The Swingle Singers\", che si differenzia, quindi, dal nome originario soltanto per la presenza dell'articolo in inglese anzich\u00e9 in francese come nelle prime registrazioni (\"Les Swingle Singers\").\nIn un primo periodo il gruppo aveva incluso anche un bassista, un tastierista e un batterista, ma poi si decise di tornare alle esecuzioni a cappella, anche per ragioni di organizzazione, fermo restando le collaborazioni spesso presenti, sia \"live\" che in registrazioni, con orchestre, gruppi musicali, altri artisti.\nOvviamente, dagli inizi degli anni settanta ad oggi, il gruppo ha cambiato pi\u00f9 volte la propria composizione: il pi\u00f9 importante cambiamento si ebbe negli anni ottanta, quando il fondatore Ward Swingle cess\u00f2 di partecipare attivamente come cantante e divenne consulente musicale ed arrangiatore.\nNel 1980 cantano al Teatro Regio di Torino in \"Opera\" di Berio e nel 1982 alla Scala ne \"La vera storia\" di Berio con Oslavio Di Credico e Milva.\nPer la Scala nel 1990 sono l'Ottetto Vocale, gruppo madrigalistico nella prima rappresentazione assoluta al Teatro Lirico di Milano di \"Blimunda\" di Azio Corghi con Moni Ovadia diretti da Zolt\u00e1n Pesk\u00f3, nel 1996 in \"Outis\" di Berio alla Scala con Dominique Visse e Luca Canonici, nel 1999 tengono un recital e nel 2000 in \"Tat'jana\" di Corghi con Gianni Mantesi e tengono un recital.\nNel 1991 tengono un concerto al Ravenna Festival e nel 1997 cantano in \"Rinaldo &amp; C.\" di Corghi nel Teatro Massimo Vincenzo Bellini di Catania con Valentina Valente, Carmela Remigio e Federica Bragaglia.\nAncora alla Scala tengono un recital nel 2008 e nel 2009.\nTra le pi\u00f9 recenti attivit\u00e0 del gruppo, si ricordano:\n\u00c8 in preparazione un album per celebrare il cinquantesimo anniversario del gruppo per il quale \u00e8 stata organizzata una raccolta fondi tra i fan tramite il sito pledgemusic.com] Questa modalit\u00e0 di raccolta funziona come segue: i fan interessati mettono a disposizione una certa somma di denaro (che dovr\u00e0 servire per la realizzazione dell'album) acquistando tale produzione (sia essa in formato digitale, in formato fisico o in edizioni speciali, quali copie autografate, particolari progetti ecc.) prima che venga effettivamente realizzata. Se il progetto raggiunge il suo obiettivo, l'artista d\u00e0 il via alla produzione dell'album ed i fondi vengono realmente addebitati sulla carta di credito e vengono poi consegnati gli oggetti acquistati. Eventuali fondi eccedenti vengono devoluti in beneficenza.\nFormazione.\nFerma restando la composizione come ottetto fino al 2011, i membri del gruppo si sono costantemente rinnovati nel corso del tempo, tanto da rendere molto difficile una cronologia delle varie formazioni, per la quale non ci si pu\u00f2 che basare su quanto riportato nei vari album."}
{"id": "1180915", "revid": "327794", "url": "https://it.wikipedia.org/wiki?curid=1180915", "title": "Lo straniero (Camus)", "text": "Lo straniero (\"L'\u00c9tranger\") \u00e8 un romanzo dello scrittore e filosofo francese Albert Camus, pubblicato nel 1942 per Gallimard. Unanimemente considerato dai critici uno dei romanzi capitali della letteratura universale, diede immediata notoriet\u00e0 all'autore.\n\u00c8 la storia di Meursault, un piccolo impiegato che vive ad Algeri, e che conduce, come tanti, un'esistenza chiusa in uno squallido conformismo. Un giorno, quasi per caso, uccide un arabo. Arrestato, egli non tenta neppure di giustificarsi, di difendersi: viene processato e condannato a morte. L'opera affronta vari interrogativi: chi sia Meursault \u2013 estraneo a s\u00e9 stesso \u2013 un volgare assassino, un folle o un ribelle; quale significato abbiano il suo gesto e il suo comportamento. Camus racconta la storia di un delitto assurdo e denuncia l'assurdit\u00e0 di vivere e dell'ingiustizia universale. \nSono tematiche tipiche dell'esistenzialismo, eppure Camus non si consider\u00f2 mai un esistenzialista.\nTrama.\nL'opera, divisa in due parti, racconta della vita di \"Meursault\", un uomo francese che vive ad Algeri, allora appartenente alla Francia: le vicende sono raccontate in prima persona, in un lungo flashback, dal protagonista.\nParte I.\nLa vicenda si apre con la morte della madre del protagonista, ospite di una casa di cura fuori citt\u00e0. Il carattere di Meursault viene subito messo in evidenza: sembra non provare alcun tipo di emozione per la madre, rifiuta di vederne le spoglie quando gli viene chiesto dal direttore della casa di riposo, e preferisce bere caff\u00e8 e fumare vicino alla bara, destando non poca perplessit\u00e0 nelle persone che lo osservano.\nIl giorno dopo il funerale, Meursault inizia una relazione con una donna di nome Maria, sua ex collega di ufficio, incontrata in spiaggia: dopo un bagno, i due vanno al cinema a guardare un film comico di Fernandel. Per quanto Maria sia veramente innamorata di lui e desideri sposarlo, il protagonista prova per lei solo desiderio fisico privo di sentimenti: alla proposta di matrimonio avanzata da Maria, Meursault si dimostra ancora una volta indifferente, dicendo che per lui va bene sposarsi ma non gli farebbe alcuna differenza non farlo affatto. Meursault si ritrova, per una serie di circostanze e senza una volont\u00e0 precisa, a commettere un omicidio su una spiaggia, colpendo un arabo e uccidendolo per poi sparare, dopo qualche secondo di attesa, altre quattro volte sul suo corpo inerte. La pistola gli era stata data da un suo amico, Raymond Synth\u00e8s, il quale pur dichiarandosi un magazziniere \u00e8 in realt\u00e0 un lenone e sfruttatore di donne che aveva schiaffeggiato e picchiato la sorella della vittima, provocando in questi un desiderio di vendetta; lo stesso Meursault su suggerimento dell'amico aveva scritto nei giorni addietro una lettera alla donna per convincerla a tornare da Raymond.\nParte II.\nMeursault viene messo in prigione per il suo crimine e durante il lungo processo viene discusso, pi\u00f9 che l'assassinio, il fatto che l'imputato sembri non provare alcun tipo di rimorso per quello che ha fatto, tanto da risultare un processo morale pi\u00f9 che giuridico e di diritto: il pubblico ministero nella sua arringa finale afferma che Meursault va punito in quanto il reato da lui commesso non \u00e8 di certo meno grave del parricidio perpetrato da un uomo per il quale si tiene un processo quello stesso giorno; non \u00e8 tanto l'aver ucciso un uomo che desta stupore, ma tutte le stravaganti iniziative e mosse dell'imputato: ad esempio il fatto che il giorno successivo alla morte della madre sia andato a vedere un film comico al cinema con una donna conosciuta poche ore prima, come se nulla fosse accaduto. Malgrado i tentativi dell'avvocato difensore, assegnatogli d'ufficio, e vista anche la poca collaborazione dell'imputato che, forse anche un po' per inettitudine, non difende nemmeno s\u00e9 stesso, alla fine il protagonista viene condannato a morte. Egli non tenta nemmeno di trovare il perdono attraverso Dio, che considera una \"perdita di tempo\", rifiutando il conforto di un prete: nel tentativo di rigettare la proposta del cappellano di conversione alla fede cristiana dal suo stato di ateismo, o meglio di apatia, Meursault ha un accesso di rabbia e, venendo alle mani col prete, sfoga su di lui tutte le sue frustrazioni mostrandogli quanto pu\u00f2 essere assurda la condizione umana; esprime cos\u00ec nelle sue parole tutta la sua angoscia personale, senza tregua, per l'insensatezza e la mancanza di senso della sua libert\u00e0, della sua esistenza e delle sue responsabilit\u00e0. Nessuno, secondo lui, ha il diritto di giudicarlo per le sue azioni o per quello che \u00e8, e nessuno, quindi, pu\u00f2 arrogarsi il diritto di giudicare un altro uomo. Il racconto si chiude con Meursault che realizza quanto l'universo stesso sembri indifferente rispetto all'umanit\u00e0; ed \u00e8 proprio in una delle notti precedenti all'esecuzione capitale, una delle tante nelle quali prova a non dormire per evitare che qualcuno lo svegli per portarlo al patibolo, che il giovane sembra trovare finalmente un momento di felicit\u00e0 nella sua indifferenza verso il mondo e nella mancanza di significato e senso che egli riscontra in tutto ci\u00f2 che lo circonda.\nCritica.\nNel 1956, Carl Albert Viggiani analizzando l'opera ha scritto: \"All'apparenza \"Lo straniero\" sembra un libro estremamente semplice ma scritto e pianificato molto attentamente. In realt\u00e0, \u00e8 una creazione densa e ricca, piena di significati sconosciuti e qualit\u00e0 formali. Ci vorrebbe un libro almeno della lunghezza del romanzo per fare un'analisi completa del significato e della forma e le corrispondenze di significato e forma, ne Lo straniero\".\nVersioni cinematografiche.\nIl romanzo \u00e8 stato portato sugli schermi la prima volta nel 1967 in una versione cinematografica diretta da Luchino Visconti. Pi\u00f9 di recente un'altra versione (moderna) \u00e8 stata realizzata nel 2001 con il film \"Yazg\u0131\" (\"Destino\") del regista turco Zeki Demirkubuz."}
{"id": "1180916", "revid": "177420", "url": "https://it.wikipedia.org/wiki?curid=1180916", "title": "Swingle Singers", "text": ""}
{"id": "1180918", "revid": "599013", "url": "https://it.wikipedia.org/wiki?curid=1180918", "title": "Societ\u00e0 per le missioni estere della provincia di Qu\u00e9bec", "text": "La Societ\u00e0 per le missioni estere della provincia di Qu\u00e9bec (in latino \"Societas pro missionibus exteris provinciae Quebecensis\", in francese \"Soci\u00e9t\u00e9 des missions \u00e9trang\u00e8res de la province de Qu\u00e9bec\") \u00e8 una societ\u00e0 clericale di vita apostolica di diritto pontificio: i sodali della compagnia pospongono al loro nome la sigla P.M.E.\nStoria.\nGi\u00e0 Fran\u00e7ois de Montmorency-Laval, primo vescovo del Canada, che aveva precedentemente contribuito alla fondazione della Societ\u00e0 per le missioni estere di Parigi, volle che il primo seminario costruito in Qu\u00e9bec fosse chiamato \"Seminario per le missioni estere\".\nI primi tentativi di creare una societ\u00e0 missionaria del Canada francofono vennero fatti nel 1889 da Edouard Charles Fabre, arcivescovo di Montr\u00e9al, ma fu Louis Nazaire B\u00e9gin, arcivescovo di Qu\u00e9bec, a portare a compimento l'opera di fondazione il 2 febbraio 1921. L'11 maggio 1921 Louis Bruch\u00e9si, arcivescov\u00f2 di Montr\u00e9al, nomin\u00f2 primo superiore della societ\u00e0 Joseph-Avila Roch, canonico cattedrale di Joliette, e il 7 settembre 1924 venne benedetto il primo seminario a Pont-Viau, presso Laval.\nLa prima missione affidata ai padri del Qu\u00e9bec fu in Manciuria. La societ\u00e0 venne canonicamente eretta da Georges Gauthier, arcivescovo di Qu\u00e9bec, il 6 gennaio 1925; le sue costituzioni vennero approvate definitivamente dalla Santa Sede l'11 settembre 1925.\nAttivit\u00e0 e diffusione.\nGiuridicamente la societ\u00e0 dipende dalla Congregazione per l'evangelizzazione dei popoli; i membri della societ\u00e0 si dedicano essenzialmente all'opera di evangelizzazione dei non cristiani.\nSono presenti in Africa (Kenya), nelle Americhe (Brasile, Canada, Cile, Honduras, Per\u00f9), in Asia (Cambogia, Cina, Filippine, Giappone); la sede generalizia \u00e8 a Laval.\nAl 31 dicembre 2008 la Societ\u00e0 contava 12 case e 171 membri, 143 dei quali sacerdoti. Il superiore generale \u00e8 il Padre Martin Lalibert\u00e9, Canadese, dal 2013."}
{"id": "1180923", "revid": "399", "url": "https://it.wikipedia.org/wiki?curid=1180923", "title": "Origine della settimana cristiana", "text": "Nell'antichit\u00e0 la settimana planetaria non aveva la struttura odierna, ossia non decretava un giorno di festa con cadenza periodica. Tuttavia essa \u00e8 molto antica, come il suo legame coi pianeti. Per esempio, i Caldei, conoscendo solo cinque pianeti, utilizzavano settimane di cinque giorni, mentre i Babilonesi, come indicato nel codice di Hammurabi (risalente al 2000 a.C.), avevano settimane di sette giorni, cos\u00ec come gli ebrei .\nAttraverso queste culture la settimana di sette giorni arriv\u00f2 a Roma, sostituendo il ciclo delle \"nundinae\" (i giorni di mercato) di otto giorni gi\u00e0 dal I secolo a.C. I romani diedero ai giorni i nomi delle principali divinit\u00e0 (anche quelle provenienti da altri Paesi), pur slegando tale ciclo dalle feste, che invece erano stabilite secondo i criteri della religione classica.\nI cristiani ereditarono tale settimana, ma introducendo il giorno del Signore, la domenica, giorno non di riposo, come per gli ebrei il sabato, bens\u00ec di gioia, dunque di festa. Tale innovazione ebbe una straordinaria fortuna, radicandosi appieno nella cultura cristiana e, negli ultimi secoli, anche nelle altre. Tuttavia l'evoluzione della settimana non \u00e8 cos\u00ec lineare come potrebbe sembrare, ma \u00e8 il frutto di un processo caratterizzato da scelte per nulla ovvie e da diverse contese.\nLa scelta del giorno di culto.\nIl culto cristiano inizi\u00f2 a diffondersi molto presto, e con l'aumento del numero dei fedeli si sent\u00ec probabilmente la necessit\u00e0 di fissare un giorno in cui tutta la comunit\u00e0 si potesse riunire per celebrare insieme i misteri della resurrezione di Cristo, creando in tal modo un'identit\u00e0 indipendente da quella ebraica, tanto pi\u00f9 che molti di coloro che avevano aderito alla nuova religione non provenivano dal Giudaismo. Quasi certamente i primi giudeo-cristiani continuarono a rispettare il riposo sabbatico, recandosi alla sinagoga per la lettura della Scrittura e per pregare, come avveniva in tutta la Giudea, ormai colonia romana. Dopo di che si riunivano in case private di qualche cristiano abbiente, imitando in tal modo gli apostoli che avevano atteso la venuta dello Spirito Santo. Ci\u00f2 non significa che la domenica sia una diretta conseguenza del sabato, ma non si pu\u00f2 negare che la ricorrenza settimanale abbia una derivazione ebraica. .\nPerch\u00e9 la domenica?\nLa scelta del primo giorno dopo il sabato non \u00e8 casuale. Infatti la Resurrezione di Cristo sarebbe avvenuta in quel giorno della settimana, come attestato nei quattro Vangeli canonici, anche se . Per quanto riguarda il culto di Mithra non sembra esserci un collegamento diretto, se si considera che non esiste alcun dato che attesti lo statuto di giorno festivo del dies solis mithraico. Indirettamente per\u00f2, .\nRiguardo al collegamento con la setta di Qumran: questi seguono un calendario solare, il cosiddetto Calendario dei Giubilei, di 52 settimane, in cui tutte le feste cadono ogni anno nello stesso giorno della settimana. Secondo questo calendario, due delle pi\u00f9 importanti feste giudaiche, l'Omertag (l'offerta delle primizie e primo giorno dell'anno) e la Pentecoste, cadono di domenica, mentre la maggior parte delle altre festivit\u00e0 cadono di mercoled\u00ec e di venerd\u00ec, giorni di digiuno, proprio come nel Cristianesimo, in cui vi si ricorda l'arresto di Ges\u00f9 e la Sua crocifissione. , tanto pi\u00f9 che . Tuttavia, , se si accettasse questa tesi si cadrebbe in contraddizione, perch\u00e9 si pu\u00f2 essere verificata solo una delle due situazioni: \u00abo l'influenza di Qumran \u00e8 stata decisiva e perci\u00f2 la resurrezione di Ges\u00f9 \u00e8 stata attribuita nella tradizione di domenica; o la resurrezione di Ges\u00f9 \u00e8 effettivamente avvenuta di domenica, e ci\u00f2 senza alcun apporto \u2013 sia pure di natura psicologica \u2013 da parte di una tradizione risalente a Qumran\u00bb.\nLe prime testimonianze della celebrazione domenicale.\nIl Nuovo Testamento.\nL'importanza della domenica \u00e8 ricordata ben presto da Paolo: il primo giorno dopo il sabato diventa il giorno dedicato alla colletta, attivit\u00e0 di primaria importanza all'interno della primitiva comunit\u00e0 cristiana. In 1Cor 16, 1-2, l'apostolo si rivela molto esplicito: \u00abRiguardo poi alla colletta in corso a favore dei fratelli, fate anche voi come ho ordinato alle chiese della Galazia. Ogni primo giorno della settimana (\u03ba\u03b1\u03c4\u1f70 \u03bc\u03af\u03b1 \u03c3\u03b1\u03b2\u03b2\u03ac\u03c4\u03bf\u03c5) ciascuno metta da parte ci\u00f2 che gli \u00e8 riuscito di risparmiare, perch\u00e9 non si facciano le collette proprio quando vengo io\u00bb. Questa lettera fu scritta intorno al 54, ci\u00f2 significa che sin da allora la domenica, o meglio, il primo giorno della settimana aveva assunto questo ruolo privilegiato. \n\u00c8 un errore credere che nel primo secolo il giorno di culto rimase il sabato per i cristiani quando testi cristiani del primo e secondo secolo gi\u00e0 riportano l'osservanza della domenica (Ignazio di Antiochia, Giustino, Ireneo di Lione, ecc). Il nuovo testamento fa capire bene che Paolo insegnava agli ebrei di sabato per portare il vangelo a loro che non credevano ancora in Ges\u00f9 e predicava tutti i giorni, non solo al sabato, quando era con i pagani.\nSi compie un passo avanti nel momento in cui si parla di riunione domenicale. La prima testimonianza \u00e8 sempre un passo neotestamentario, At 20, 7, in cui si dice: \u00abIl primo giorno della settimana eravamo riuniti per spezzare il pane. Paolo, che doveva partire il giorno dopo, discorreva con essi e prolung\u00f2 il discorso fino a mezzanotte\u00bb. Oltretutto sono presenti importanti termini chiave: \u201c\u1f18\u03bd \u03b4\u1f72 \u03c4\u1fc7 \u03bc\u03b9\u1fb7 \u03c4\u1ff6\u03bd \u03c3\u03b1\u03b2\u03b2\u03ac\u03c4\u03c9\u03bd\u201d, sono le stesse parole utilizzate per indicare il giorno della resurrezione di Ges\u00f9 in tre dei Vangeli; \u201c\u03ba\u03bb\u1fb6\u03bd (\u03ba\u03bb\u03ac\u03c3\u03b1\u03b9) \u1f04\u03c1\u03c4\u03bf\u03bd\u201d sono i termini tecnici per indicare l'eucaristia, cos\u00ec come il verbo \u03c3\u03c5\u03bd\u03ad\u03b3\u03b5\u03b9\u03bd (\u03c3\u03c5\u03bd\u03b7\u03b3\u03bc\u03ad\u03bd\u03c9\u03bd) indica i raduni cristiani. \nI comandamenti morali sono presenti eccome nel decalogo. Infatti i primi 3 riguardano l'adorazione a DIO, mentre dal quinto al decimo si parla di amore verso il prossimo. Rimane il quarto che, a differenza di tutti gli altri ci ricorda DIO creatore.\nI testi del I e del II secolo.\nDobbiamo infatti aspettare almeno dieci anni per trovare un altro testo che ci parli delle riunioni domenicali, ma in questo caso il testo non ammette repliche. Nella Didach\u00e9, redatta tra il 90 ed il 100, all'inizio del quattordicesimo capitolo, si dice: \u00abNel giorno domenicale del Signore radunatevi, spezzate il pane e rendete grazie\u00bb. La pratica forse non appare ancora consolidata, considerando che il testo ne d\u00e0 ancora le direttive, ma \u00e8 certo che inizia a diffondersi.\nDopo il 100 abbiamo numerosi testi che ci parlano di queste riunioni. Ma se \u00e8 importante che ce ne parlino ancora gli autori cristiani, come sant'Ignazio di Antiochia, significativa \u00e8 anche la testimonianza esterna di un autore pagano, Plinio il Giovane che, come governatore della Bitinia nel 112, chiede all'imperatore quale atteggiamento debba egli assumere nei confronti dei cristiani, il cui numero \u00e8 in crescita, che si rifiutano di sacrificare all'imperatore e che \u00abessent soliti stato die ante lucem convenire carmenque Christo quasi deo dicere\u00bb. \u00c8 poi rilevante che la pratica appaia consolidata, considerato che Plinio la utilizza come fattore distintivo. Ci\u00f2 \u00e8 molto importante perch\u00e9 ci permette di affermare che negli anni '10 del I secolo la domenica \u00e8 diventata definitivamente il giorno di culto dei cristiani, che iniziano cos\u00ec ad essere considerati una comunit\u00e0 separata da quella ebraica.\nLa polemica sul rispetto del sabato.\nI primi cristiani vivevano per\u00f2 una situazione di forte contrasto: alla luce della parola di Ges\u00f9, potevano rigettare l'antica Legge e, di conseguenza, il rispetto del sabato? In fondo si sarebbe potuto continuare a rispettare il riposo sabbatico per ricordare il settimo giorno della creazione, in cui Dio si ripos\u00f2, e poi celebrare la domenica in ricordo della resurrezione. Dopo un periodo di forte incertezza, si \u00e8 invece deciso di privilegiare la domenica, rigettando il sabato perch\u00e9 non conforme al nuovo credo.\nGes\u00f9 e il sabato.\nIl punto di partenza sono nuovamente le Sacre Scritture, perch\u00e9 gi\u00e0 nei Vangeli si possono trovare le prime indicazioni. Pi\u00f9 di una volta Ges\u00f9 compie dei miracoli nel giorno di sabato, cosa che scandalizza moltissimo i giudei, perch\u00e9 cos\u00ec si infrange il sabato. Le guarigioni non sono mai improrogabili, come ben si sottolinea, ad esempio, nel caso narrato in Lc 13, 10-17: una donna, inferma da diciotto anni, si reca alla sinagoga in cui si trovava Ges\u00f9, che la guarisce nonostante sia sabato. Il capo della sinagoga \u00e8 nel giusto quando lo accusa di aver violato il sabato, e questo episodio appare come una provocazione, o una dimostrazione da parte di Ges\u00f9, esattamente come quando i discepoli, di sabato, raccolgono delle spighe per cibarsene . All'accusa mossagli dai farisei, Ges\u00f9 risponde con esempi biblici di violazione del sabato, e poi aggiunge: \u00abIl sabato \u00e8 fatto per l'uomo e non l'uomo per il sabato! Perci\u00f2 il Figlio dell'uomo \u00e8 padrone anche del sabato\u00bb.\nGli apostoli e i primi cristiani non osservavano pi\u00f9 il sabato.\nI primi cristiani sin dalle origini, subito dopo la resurrezione di Cristo, hanno celebrato il giorno di domenica abbandonando il sabato in modo graduale, mano a mano che aumentava la loro comprensione del passaggio dalla vecchia alleanza alla nuova nel sangue di Cristo. Ges\u00f9 fa capire che il sabato \u00e8 solo un cerimoniale della legge mosaica di secondaria importanza. Il giorno di riposo giudaico, il sabato, \u00e8 stato fatto per dedicarsi a Dio e agli altri solo all'interno della legge che Dio diede agli ebrei. Dio nel giardino dell'Eden non aveva disposto un giorno di riposo per gli uomini perch\u00e9 il tempo nel paradiso non logorava, l'attivit\u00e0 (non erano immobili) non comportava stanchezza e perci\u00f2 non c'erano malattie e morte. L'attivit\u00e0 era spontanea, qualunque lavoro vi fosse non era sentito con fatica, v'era buona comunicazione con Dio.\nIl riposo del sabato \u00e8 stato dato ai giudei solamente con la Legge di Mos\u00e8 e, a imitazione del Creatore, che dopo i sei giorni occorsi per la creazione, nel settimo, lo Shabbat, si ripos\u00f2. Nel paradiso dell'Eden non esisteva il riposo sabbatico prima del peccato di Adamo perch\u00e9 la creatura entrava in comunione con Dio quotidianamente, in un sabato quotidiano a partire dal primo sabato alla creazione senza bisogno del rituale giudaico di riposare ciclicamente ogni sette giorni. Dal Nuovo Testamento, siccome attesta espressamente che non abolisce bens\u00ec completa la Legge veterotestamentaria, si pu\u00f2 desumere che un conto \u00e8 la permissione di riposo per i servi, e altro conto \u00e8 il divieto di operare liberamente. \nL'astensione dal lavoro nel sabato non \u00e8 un comando universale. Il sabato \u00e8 una durata decisa umanamente nell'area culturale giudaica. Al di fuori di essa non \u00e8 riconosciuto il comando dell'astensione dal lavoro nel sabato. Asserire \u201c\u2026.il vero giorno di riposo cristiano \u00e8 il sabato e non la domenica\u2026.\u201d \u00e8 una ingenuit\u00e0. Il giorno di sabato avrebbe potuto essere chiamato domenica, non essendoci note correlazioni astronomiche coi giorni della settimana. Tale cambiamento o slittamento dei nomi potrebbe ancora avvenire se si spostasse per convenzione internazionale la linea del cambiamento di data lungo i fusi orari.\nQuanto detto sopra non viene riconosciuto da qualche comunit\u00e0 Evangelica e Protestante Cristiana in quanto, per queste, il Sabato, scritto testualmente sulla Bibbia, \u00e8 un PATTO ETERNO fra Dio e l'uomo. Non \u00e8 quindi ingenuo pensare che il giorno di riposo sia rimasto realmente il Sabato in quanto Dio non scioglie i legami fatti sulla terra (Anche questo scritto sulla Bibbia). \u00c8 invece la conclusione logica.\nNon sappiamo se il tempo santo del settimo giorno della Creazione sia il medesimo che si ripete ciclicamente fin oggi col nome di sabato; possiamo immaginare che il tempo mitico della Creazione inizi\u00f2 di sabato nella prima settimana del cosmo, e che nel giardino dell'Eden tutti i giorni della settimana fossero di sabato, cio\u00e8 momenti di gioia e letizia che avrebbero potuto proseguire quotidianamente per sempre.\nTale condizione paradisiaca \u00e8 stata persa dalla disubbidienza originale (o peccato originale) e viene progressivamente riportata sulla Terra dal ritorno glorioso di Cristo: \u00e8 una condizione di agio e di attivit\u00e0 entusiastica a cui i cristiani anelano per s\u00e9 e per l'universo.\nGes\u00f9 Cristo con il termine \u201ccomandamenti\u201d non intende automaticamente il Decalogo. Nella bibbia il termine indica generalmente la volont\u00e0 di Dio. Infatti Ges\u00f9 stesso indica come comandamenti leggi che non sono nel decalogo come: \u201camerai il prossimo come te stesso\u201d (comandamento che non \u00e8 nel decalogo) - Matteo 19,19 - oppure \u201cnon frodare\u201d (altro comandamento che non \u00e8 nel decalogo) \u2013 Marco 10,19. Anche gli ebrei del tempo pi\u00f9 esperti nella legge con il termine comandamenti non intendevano esclusivamente il decalogo. Infatti il giovane che osservava la legge sin dalla sua giovinezza quando senti' parlare di comandamenti da Ges\u00f9 non intese automaticamente che si trattava del decalogo ma chiese \u201cquali comandamenti?\u201d \u2013 Matteo 19,18.\nPer avere la vita eterna occorre essere graziati da Dio e riceverne il dono di volont\u00e0 di bene (o \"buona volont\u00e0\"); osservare i 2 comandamenti evangelici \u00e8 segno di questa Grazia, segno di salvezza. I rituali veterotestamentari e tutta la legge di Mos\u00e8 incluso il riposo sabbatico sono ritenuti dal cristiano comandamenti che una volta erano necessari, in quanto i comandamenti nuovi non erano assimilabili (Cfr. Mt 19:8 \u00abFu per la durezza dei vostri cuori che Mos\u00e8 vi permise di mandare via le vostre mogli; ma da principio non era cos\u00ec\u00bb); continuare a volerli osservare per avere in cambio la vita eterna rientra in una logica di scambio, una logica commerciale e rigida, perch\u00e9 le leggi per quanto precise non possono coprire PER SEMPRE tutte le vicende e i casi umani. Persino gli stati moderni pi\u00f9 evoluti riconoscono che le leggi devono essere interpretate nel loro spirito e non prese \"alla lettera\".\nLa salvezza \u00e8 donata da Dio, \nI Padri della Chiesa.\nI primi padri della Chiesa sono tutti concordi nell'affermare la necessit\u00e0 di superare il sabato, perch\u00e9 ormai la Legge non \u00e8 pi\u00f9 attuale. Il principale motivo di tale abbandono risiede nel fatto che per i cristiani la Legge fu data ai giudei come segno dei loro peccati, ma questi sono stati lavati dal Sacrificio di Cristo. Cos\u00ec Giustino, a met\u00e0 del II secolo, argomenta la sua difesa dall'accusa mossagli dall'ebreo Trifone di non rispettare il sabato e per questo di essere peccatore. Inoltre aggiunge che, se per i giudei solo il sabato \u00e8 giorno del Signore, per i cristiani tutti i giorni sono di Dio e tutti i giorni, in egual modo, devono essere dedicati a Lui, compiendo opere buone ed astenendosi dai peccati.\nEsiste anche un'interpretazione del sabato pi\u00f9 spiritualizzante ed allegorica, che porta al superamento del riposo sabbatico. Ce lo testimonia la \"Lettera di Barnaba\", al quindicesimo capitolo, che riporta l'interpretazione del decalogo. Qui si dice che non si deve interpretare la Scrittura alla lettera, perch\u00e9 quando \u00e8 scritto Dio comp\u00ec la creazione in sei giorni, significa che occorrono seimila anni perch\u00e9 egli completi la Sua opera. Il settimo giorno in cui si riposa non equivale al sabato, ma al settimo millennio, quando ci sar\u00e0 la seconda venuta del Figlio, che porr\u00e0 fine al regno dell'empiet\u00e0, ed allora Dio si riposer\u00e0, cos\u00ec come si riposeranno gli uomini, o almeno coloro che sono stati giustificati. Il sabato gradito a Dio non \u00e8 dunque quello ebraico, ma il sabato della seconda venuta, quello in cui ha messo a riposo l'universo e che segna l'inizio dell'ottavo giorno, del giorno del Signore, l'inizio di un nuovo mondo.\nIl problema sembrerebbe risolto cos\u00ec, ma in realt\u00e0, nonostante nei secoli II e III ci siano moltissimi autori che si scagliano contro la Legge ed il sabato, non solo i cristiani continuano a rispettare il riposo sabbatico, ma troviamo alcuni autori che si schierano a favore di tale pratica. Il revival del sabato si manifesta a partire soprattutto dal IV secolo, come ci testimonia la \"Vita Prima di san Pacomio\", redatta intorno al 370: \u00ab\u2026(Pacomio) prescrisse che si tenessero tre istruzioni e che l'amministratore del convento ne facesse tenere una il sabato e due la domenica\u2026\u00bb . Un altro illustre testimone \u00e8 Epifanio di Salamina, che, scrivendo intorno al 377, ci dice: \u00abIn certi luoghi anche di sabato vengono tenute assemblee, non dappertutto per\u00f2\u00bb , che ci fa sapere che tale pratica non \u00e8 per\u00f2 diffusa ovunque. In un primo istante si potrebbe pensare che ci\u00f2 sia dovuto alla sopravvivenza di un \u201cpartito\u201d giudaizzante, rifiorito nel IV secolo. Contro questa ipotesi tuttavia si pone il fatto che prima dell'et\u00e0 costantiniana non esistono testimonianze che ci parlano di celebrazioni eucaristiche di sabato. Sebbene alcuni autori critichino le celebrazioni eucaristiche che avvengono di sabato, vedendovi una ricaduta nel Giudaismo, per i cristiani il sabato ha completamente perso il valore che ha per i giudei, cos\u00ec non c'\u00e8 pi\u00f9 alcun rischio di cadere in confusione tra il significato del sabato e quello della domenica. Infatti non si parla mai di riposo sabbatico, ma di celebrare l'eucaristia.\nLe polemiche dureranno ancora secoli, perch\u00e9 l'usanza di riposare il sabato non si estinguer\u00e0 per molto tempo ancora, tant'\u00e8 che ne ritroviamo una testimonianza nella Roma di Gregorio Magno, quindi gi\u00e0 a cavallo tra il VI ed il VII secolo. Il pontefice critica la pratica di alcuni cristiani di rispettare le feste giudaiche insieme a quelle cristiane, vista come un preludio della venuta dell'anticristo, ma dimostrando come ancora, agli inizi del VII secolo, quando ormai il Cristianesimo dovrebbe aver consolidato i suoi capisaldi, ci siano ancora queste confusioni.\nLa cristianizzazione del tempo civile.\n\u00abLa scansione del tempo che si realizza durante il IV secolo \u00e8 stata una delle rivoluzioni sociali e religiose pi\u00f9 radicali e durature, la quale ha riguardato tutta la storia posteriore. Ancora oggi essa regola la vita dell'uomo sociale. Questa cristianizzazione del tempo inizia con l'imperatore Costantino con il riconoscimento della domenica come giorno festivo e si amplia con i suoi successori fino ad inglobare, gi\u00e0 alla fine del quarto secolo, tutto l'anno liturgico cristiano\u00bb . , un fenomeno sociale che \u00e8 stato fondamentale nella storia dell'Occidente, cambiando completamente l'organizzazione temporale dell'impero.\nI primi tre secoli.\nInizialmente i cristiani non vollero trasporre il riposo sabbatico alla domenica, perch\u00e9 la concezione della festa era diversa: il giorno del Signore non possedeva una qualitas diversa da quella degli altri giorni, e l'unica cosa di cui ci si dovesse preoccupare era di non astenersi dalle riunioni eucaristiche. Cos\u00ec, nel 300 circa, aveva decretato il Concilio di Elvira: \u00abSi quis in ciuitate positus tres dominicas ad ecclesiam non accesserit, pauco tempore abstineatur, ut correptus esse uideatur\u00bb. Per il cristiano diventa quindi un dovere inequivocabile recarsi in chiesa ogni domenica, creando delle difficolt\u00e0 per chi era costretto a lavorare. Di conseguenza occorreva che la domenica diventasse un giorno festivo. Generalmente, i Romani rispettavano le feste dei popoli sottomessi, come il sabato ebraico, ma per i cristiani la situazione era pi\u00f9 complicata, perch\u00e9 essi non erano inscrivibili in un determinato popolo, ma la religione prevaricava ogni confine etnico.\nCostantino Magno.\n Costantino, in un decreto del 321 conservatoci nel Codex Iustinianus, vieta ogni attivit\u00e0 lavorativa, eccetto quella agricola, nel dies solis. Ma soprattutto vieta le attivit\u00e0 dei giudici, Si potrebbe a questo punto fare un'osservazione: Costantino non utilizza il termine dies dominica, ma dies solis, per cui forse non si riferisce alla domenica cristiana, bens\u00ec al giorno del sole. . Inoltre, \u00e8 molto probabile che il redattore della legge fosse un pagano, come la maggior parte dei burocrati dell'impero. \nLa domenica come giorno festivo: giochi ed emancipazioni.\nLa legge fu pi\u00f9 volte ribadita dai successori di Costantino e dallo stesso imperatore, e ci\u00f2 dimostra che ci fu una certa difficolt\u00e0 nell'istituire un giorno di festa comune a tutti in cui ci si dovesse astenere dal lavoro. Per i romani, infatti, durante le feste le attivit\u00e0 non venivano interrotte, eccetto quelle giuridiche, che risentivano della qualitas negativa dei giorni di appartenenza divina. Nella maggior parte dei casi, essi organizzavano degli spettacoli per divertire gli dei e, quindi, ingraziarseli, scongiurando in tal modo ogni pericolo derivante dai dies nefasti. Cos\u00ec, quando la domenica divenne un giorno festivo, uno dei primi segni di normalizzazione fu proprio l'organizzazione di giochi, cosa che inorrid\u00ec i vescovi di tutto l'impero. Cos\u00ec accadde che nel 392 gli imperatori Valentiniano, Teodosio ed Arcadio proibirono di organizzare spettacoli di domenica, a meno che non si trattasse dei festeggiamenti per il compleanno dell'imperatore.\nLa domenica come giorno di mercato.\nInfine la domenica divenne il giorno dedicato al mercato. Considerato che i Romani, pur conoscendola, non davano alla settimana alcun rilievo, essi seguivano un ciclo di otto giorni tipicamente preindustriale. Non essendoci abbastanza negozi, le vendite non potevano avvenire quotidianamente, ma si concentravano in un giorno con cadenza fissa, le nundine, giorni di mercato, cos\u00ec come ancora oggi esistono alcuni mercati settimanali. In questi giorni era festa anche nelle scuole, visto che queste erano situate presso il foro e quindi il rumore impediva lo svolgimento delle lezioni. \nLa nomenclatura dei giorni.\nCome abbiamo pi\u00f9 volte ripetuto, la settimana ebraica \u00e8 incentrata sul sabato, mentre gli altri giorni non hanno una loro identit\u00e0 indipendente, ma sono il primo, il secondo\u2026il quinto giorno dopo il sabato, eccezion fatta per il venerd\u00ec, detto parasceve o avansabato (\u03c0\u03c1\u03bf\u03c3\u03b1\u03b2\u03b2\u03ac\u03c4\u03bf\u03bd), a ricalcare ancora maggiormente il valore del sabato, perch\u00e9 il giorno che lo precedeva serviva a preparare tutto ci\u00f2 che occorreva per non infrangere il divieto sabbatico.\nLa domenica.\nPer i primi anni, i cristiani mantennero tale nomenclatura: la domenica era \u201cil primo giorno della settimana\u201d (\u1f21 \u03bc\u03b9\u1f70 \u03c4\u1ff6\u03bd \u03c3\u03b1\u03b2\u03b2\u03ac\u03c4\u03c9\u03bd), nonostante questo fosse il giorno pi\u00f9 importante della settimana. Cos\u00ec \u00e8 indicata in tutto il Nuovo Testamento, eccetto nell'Apocalisse di Giovanni, dove \u00e8 chiamata \u201c\u03ba\u03c5\u03c1\u03b9\u03b1\u03ba\u1f74 \u1f21\u03bc\u03ad\u03c1\u03b1\u201d, giorno del Signore. Che cosa significa? Visto il contesto abbiamo due possibilit\u00e0: Pasqua annuale e dies dominica. Si pu\u00f2 escludere facilmente la prima ipotesi, perch\u00e9 la Pasqua \u00e8 sempre indicata con altri nomi e, visto che ricopre gi\u00e0 un ruolo di grande importanza, i cristiani non avrebbero avuto alcuna ragione di cambiarne il nome. Appare quindi pi\u00f9 che probabile che in questo caso ci si riferisca alla domenica, e che dunque questo testo, redatto intorno alla fine del I secolo, sia la prima testimonianza in cui la domenica \u00e8 indicata con un nome simile a quello odierno. Nei testi non testamentari, quasi mai \u00e8 indicata come \u201cprimo giorno della settimana\u201d, ma generalmente con dies dominica, o il suo corrispondente greco \u03ba\u03c5\u03c1\u03b9\u03b1\u03ba\u1f74 \u1f21\u03bc\u03ad\u03c1\u03b1. Anche nella Didach\u00e9, collocabile, come abbiamo visto, nell'ultimo decennio del I secolo, \u00e8 chiamata allo stesso modo, insieme ad altri testi coevi o di poco posteriori e quindi databili nel II secolo.\nUn altro modo di chiamare la domenica \u00e8 \u201cl'ottavo giorno\u201d, continuando la numerazione della settimana prima. Tale maniera di indicare il giorno di culto cristiano deriva da una concezione spirituale della domenica e della circoncisione. Come ci dice Giustino, la circoncisione viene effettuata nell'ottavo giorno in previsione della vera circoncisione ad opera della Resurrezione, avvenuta appunto nell'ottavo giorno.\nSempre nel II secolo, e precisamente tra il 150 ed il 155, abbiamo la testimonianza di un cristiano che chiama la domenica con il nome pagano: \u00e8 sempre Giustino che, nella sua \"Prima Apologia\", parla di \u201cgiorno del sole\u201d (\u03c4\u1fc7 \u03c4\u03bf\u1fe6 \u1f25\u03bb\u03b9\u03bf\u03c5 \u1f21\u03bc\u03ad\u03c1\u03b1). Ma se \u00e8 raro che i cristiani utilizzino tale terminologia, con essa \u00e8 indicata in tutta la legislatura imperiale del IV secolo. \u00c8 cos\u00ec nella prima legge costantiniana del 321, e sar\u00e0 cos\u00ec fino al 399, anno in cui \u00e8 datata la prima legge in cui ci si riferisce alla domenica esclusivamente con il nome cristiano, anche se tale nomenclatura era comparsa prima, affiancando quella classica, scoprendo in ogni caso una mano cristiana.\nI giorni della settimana.\nCi furono pi\u00f9 difficolt\u00e0 per indicare gli altri giorni della settimana. Almeno inizialmente, i cristiani non ebbero alcun problema a chiamare i giorni della settimana con i nomi dei pianeti, come ben dimostra Giustino. Inoltre i cristiani, evitando l'isolazionismo di tipo giudaico, vivevano come normali cittadini, avendo quindi numerosi rapporti con i pagani, per cui deve essere stato pi\u00f9 facile utilizzare i nomi pagani dei giorni. \nPer i Romani ogni giorno era presieduto da una divinit\u00e0, che ne influenzava la \"qualitas\". Secondo i principi dell'armonia e della protezione di dette divinit\u00e0, si decise, in tempi remoti, di seguire questo ordine: Saturno, Sole, Luna, Marte, Mercurio, Giove, Venere. I cristiani utilizzarono questa nomenclatura finch\u00e9 la Chiesa, temendo influssi paganeggianti o superstiziosi, decise di proibire tale usanza ed indicare tutti i nomi secondo l'uso ebraico. I giorni dal luned\u00ec al gioved\u00ec divennero feria secunda, feria tertia, feria quarta e feria quinta, creando cos\u00ec un paradosso che dura ancora oggi, dove i giorni lavorativi sono quelli feriali, mentre le \"feriae\" erano, per i romani, i giorni festivi. Il venerd\u00ec continu\u00f2 ad essere chiamato parasceve, come in greco."}
{"id": "1180926", "revid": "984922", "url": "https://it.wikipedia.org/wiki?curid=1180926", "title": "Virgin Radio (Regno Unito)", "text": "Virgin Radio UK \u00e8 un'emittente radiofonica commerciale britannica con sede a Londra che trasmette in diretta 24 ore su 24 musica pop e rock. La radio creata dal magnate Richard Branson ha fatto parte del gruppo Virgin fino alla fine degli anni 90 quando fu venduta al dj Chris Evans. Dal 2001 la radio venne acquisita dal gruppo inglese SMG.\nAlla fine di giugno 2008 \u00e8 stata venduta, senza marchio, al gruppo indiano TIML Radio Limited.\nLa radio ha cessato le sue trasmissioni il 26 settembre 2008.\nDal 29 settembre 2008 l'emittente ha assunto il nome di Absolute Radio.\nLe trasmissioni di Virgin Radio UK sono state riprese il 30 marzo 2016. La rinascita della storica radio \u00e8 frutto di una partnership tra il gruppo Virgin e UTVMedia plc. La stazione radiofonica \u00e8 disponibile sul DAB, in streaming sul sito ufficiale e sulla app per smartphone e tablet Android e per Iphone."}
{"id": "1180927", "revid": "2033069", "url": "https://it.wikipedia.org/wiki?curid=1180927", "title": "Kyle XY", "text": "Kyle XY \u00e8 una serie televisiva statunitense di genere fantascientifico, prodotta e trasmessa da ABC Family. La serie ha esordito il 26 giugno 2006 sul network americano con una prima stagione composta da 10 episodi. Il titolo fa riferimento alle misteriose origini del protagonista che non ha altro che il suo genere per identificarsi (la coppia di cromosomi XY nei mammiferi \u00e8 caratteristica del sesso maschile). Solo in seguito, grazie a Nicole, il ragazzo acquisisce il nome di \"Kyle\".\nIn Italia \u00e8 stata trasmessa sul canale satellitare Fox dal 16 luglio 2007 e in chiaro da Italia 1 dal 23 marzo 2009.\nTrama.\nKyle \u00e8 un ragazzo che si sveglia nudo nei boschi alle porte di Seattle. Non sa chi \u00e8, dove si trova e non sa fare cose elementari come parlare, bere o mangiare. Ha per\u00f2 una particolarit\u00e0 fisica che lo rende unico: non ha l'ombelico.\nMentre vaga nudo per la citt\u00e0, la polizia lo prende in custodia. Non avendo trovato informazioni sul suo conto, la polizia lo porta in un istituto per ragazzi sbandati dove alcune persone si accorgono del suo strano comportamento e del fatto che non ha l'ombelico. Chi \u00e8 in realt\u00e0 Kyle? Nicole Trager, la psicologa dell'istituto per ragazzi sbandati, intuisce subito che nel ragazzo c'\u00e8 qualcosa di straordinario. Nicole decide allora, seppur con qualche resistenza da parte dei figli Lori e Josh e del marito Stephen, di ospitarlo in casa sua per studiare da vicino i comportamenti del suo paziente.\nInizia cos\u00ec una convivenza difficile, a tratti tesa e nervosa; ogni giorno per\u00f2 Kyle scopre cose nuove, prima il linguaggio, poi la musica, la gelosia, l'amore ad un ritmo sorprendente e inizia a manifestare delle capacit\u00e0 sconcertanti, a cui nessuno sa dare una spiegazione: legge ad una velocit\u00e0 sovrumana, assimila in pochissimi istanti tutto ci\u00f2 che legge, sembra essere in grado di fare con facilit\u00e0 qualsiasi cosa. Le domande sulla sua identit\u00e0 sono quindi destinate a moltiplicarsi: chi \u00e8 veramente Kyle? Da dove arriva? E chi \u00e8 quell'uomo misterioso che costantemente lo osserva a distanza?\nDal momento che mesi di ricerche sul conto di Kyle non portano nessun frutto, Nicole decide di chiederne l'adozione all'interno della sua famiglia. Proprio quando le cose in famiglia iniziano ad andare bene, Kyle si accorge del fatto che una misteriosa organizzazione, la Zzyzx, gli sta dando la caccia. Quasi contemporaneamente, una coppia, i Peterson, giunge dai Trager affermando che Kyle \u00e8 loro figlio, che in realt\u00e0 si chiama Noah e che non lo vedevano da cinque anni. Kyle non li riconosce, ma dopo aver accettato di andare con loro scopre che si tratta solamente di una recita: in realt\u00e0 i due hanno il compito di portare Kyle da un certo Adam Baylin. Questi ha pressappoco lo stesso aspetto di Kyle; le differenze sono dovute al fatto che Baylin mostra circa il doppio degli anni del ragazzo. Grazie ad Adam, Kyle scopre le sue origini: la Zzyzx \u00e8 un'associazione segreta che, sulla base di una serie di congetture elaborate da Einstein, cerca di tenere dei bambini per pi\u00f9 tempo nell'utero allo scopo di renderli pi\u00f9 intelligenti. Dopo molti fallimenti, il loro primo successo \u00e8 stato un bambino innestato dentro una mamma-surrogato che nacque dopo tredici mesi di gravidanza, causando la morte della madre. Questo bambino \u00e8 proprio Baylin, il quale ha anch'egli degli strani poteri, anche se in misura minore di Kyle.\nAnni dopo Baylin, la Zzyzx riesce a trovare il modo di fare a meno di uteri biologici utilizzando delle capsule. Kyle \u00e8 uno degli esperimenti successivi a Baylin, ed \u00e8 stato tenuto in una di quelle capsule per anni, motivo per cui non ha l'ombelico. Baylin era a capo del progetto specifico che ha dato vita a Kyle e ha donato il suo DNA per generarlo: \u00e8 questo il motivo della loro somiglianza. Tuttavia, dopo la nascita di Kyle, Baylin viene allontanato dal progetto perch\u00e9 i finanziatori della Zzyzx, una sorta di confraternita i cui membri si fanno chiamare \"Latnok\", avevano in mente di lasciare i bambini a svilupparsi il pi\u00f9 possibile per scopi malvagi. L'unico ad essere rimasto fedele ad Adam, un tecnico di nome Foss, \u00e8 rimasto da allora nella Zzyzx per controllare la situazione.\nPoco tempo prima degli eventi iniziali narrati nel telefilm, Kyle sfugge al controllo della Zzyzx (i cui scienziati credevano che il ragazzo non avesse coscienza, nonostante il suo cervello risolvesse solo i problemi di matematica e non quelli sulle tattiche belliche) assorbendone tutti i dati presenti nei computer, e il capo dell'associazione (il Professor Kern) decide allora di ucciderlo; ma Foss riesce a portarlo via, e, dopo essersi assicurato che sopravvivesse, lo lascia da solo in un posto nascosto del bosco circostante il luogo di nascita di Kyle. 781227 (questo \u00e8 il vero nome di Kyle) \u00e8 ancora ritenuto un esperimento fallimentare, e deve essere soppresso in quanto conosce i segreti della Zzyzx.\nSubito dopo aver salvato Kyle, Foss fa esplodere la sede della Zzyzx, facendo svegliare un altro progetto simile a Kyle, questa volta una donna: 781228. Questa fugge e inizia a girovagare.\nProgrammazione.\nVisto l'ottimo andamento degli ascolti della prima stagione, il network ABC Family autorizz\u00f2 la produzione di una seconda stagione di 23 episodi che \u00e8 partita l'11 giugno 2007 sullo stesso canale. Successivamente ABC Family ha confermato la produzione della terza stagione di 10 episodi. Tuttavia, visto il brusco calo di ascolti delle prime puntate, il 2 febbraio 2009 il network ha annunciato la cancellazione della serie.\nCome spesso succede i fan hanno creato una petizione online per cercare di impedire la cancellazione dello show.\nLa sceneggiatrice ha rilasciato un'intervista durante la quale ha risposto a molti interrogativi che si sarebbero dovuti risolvere durante la quarta stagione.\nIn Italia la prima stagione \u00e8 stata trasmessa in anteprima sul canale satellitare Fox dal 16 luglio 2007 con un doppio appuntamento alle ore 21:00, mentre della seconda stagione sono andati in onda i primi 13 episodi durante l'inverno 2007/2008. I restanti episodi della seconda stagione sono andati in onda dal 4 aprile 2009 ogni sabato alle 14.50 con un doppio episodio settimanale, sempre su Fox. La terza, ed ultima, stagione \u00e8 andata in onda su Fox dal 22 settembre 2009 alle 21:10.\nIn chiaro, su Italia 1, dopo le repliche delle prime due stagioni \u00e8 andata in onda la terza ed ultima stagione a partire dal 30 aprile 2010.In seguito la serie \u00e8 stata trasmessa anche su Rai 4.\nRomanzi.\nAd oggi sono stati pubblicati due romanzi basati sul serial televisivo, entrambi scritti da S. G. Wilkins. Il primo, ', riguarda la prima festa di Halloween di Kyle, mentre il secondo ', narra dell'elezione del presidente scolastico degli studenti, per il quale Kyle \u00e8 un candidato.\nColonna sonora.\nIl 22 maggio 2007 negli USA \u00e8 stato pubblicato il primo CD con la colonna sonora del serial. Le tracce contenute sono le seguenti:\nIl supervisore musicale della serie \u00e8 Chris Mollere; il tema della sigla d'apertura \u00e8 stato scritto da Michael Suby che ha composto anche diverse parti musicali del telefilm; n\u00e9 la sigla d'apertura, n\u00e9 altre musiche originali sono contenute in questo o altri CD."}
{"id": "1180931", "revid": "19933", "url": "https://it.wikipedia.org/wiki?curid=1180931", "title": "Profeta Geremia", "text": ""}
{"id": "1180933", "revid": "767487", "url": "https://it.wikipedia.org/wiki?curid=1180933", "title": "Storia dei Recabiti", "text": "La Storia dei Recabiti \u00e8 un apocrifo dell'Antico Testamento scritto in greco nel VI secolo d.C., probabilmente su prototesto giudaico perduto del I secolo d.C.\nIl testo \u00e8 composito. Descrive la lotta tra Ges\u00f9 e il diavolo durante i 40 giorni nel deserto e la storia dei Recabiti al tempo del profeta Geremia (VII-VI secolo a.C.)."}
{"id": "1180940", "revid": "89249004", "url": "https://it.wikipedia.org/wiki?curid=1180940", "title": "David Rosenhan", "text": "\u00c8 stato un professore di psicologia alla Stanford University.\nEra convinto che le categorie sociali di salute e malattia mentale si basassero solo riduttivamente su dati obiettivi. L'attribuzione di uno \"status\" di malato ad un individuo era per lo pi\u00f9 costruzione sociale.\nIn definitiva Rosenhan si chiedeva se alla definizione della diagnosi di malattia mentale, contino di pi\u00f9 le caratteristiche dei pazienti o quelle dei luoghi nei quali si trovano durante la diagnosi (il contesto, e quindi l'istituto psichiatrico, nella maggior parte dei casi).\nL'esperimento.\nOtto collaboratori di Rosenhan si rivolsero ad alcuni ospedali in diverse citt\u00e0 degli Stati Uniti chiedendo di essere ricoverati. Si trattava di un gruppo variegato: una casalinga, uno studente di psicologia, tre psicologi, un pediatra ed uno psichiatra. Dopo aver richiesto un appuntamento per telefono, gli pseudo-pazienti si recarono all'accettazione degli ospedali psichiatrici, denunciando di \"sentire delle voci\".\nFu questa l'unica bugia che i \"falsi\" pazienti affermarono agli psichiatri, oltre a nascondere le loro vere professioni: riferirono informazioni riguardanti la loro vita, le loro abitudini, la loro famiglia fornendo una descrizione di s\u00e9 stessi che li qualificava come assolutamente \"normali\".\nContrariamente ad ogni aspettativa, gli otto furono tutti ricoverati negli ospedali psichiatrici a cui si erano rivolti e, nonostante una volta giunti in reparto avessero subito cessato la loro finzione, rivelando la verit\u00e0, furono trattenuti a lungo, per poi essere dimessi, tutti con la diagnosi di schizofrenia in remissione.\nLa controprova.\nNon soddisfatto, Rosenhan effettu\u00f2 una controprova. All'\u00e9quipe medica di un ospedale che conosceva la sua ricerca e che si riteneva immune dal poter cadere in errori cos\u00ec grandi, comunic\u00f2 che nei successivi tre mesi, avrebbe inviato presso di loro uno o pi\u00f9 dei suoi \"pazienti\". Nei tre mesi, su 193 pazienti ammessi all'ospedale, 41 vennero individuati dall'\u00e9quipe come \"i simulatori\": ma Rosenhan non aveva inviato alcun \"attore\", come aveva invece preannunciato bluffando."}
{"id": "1180941", "revid": "115361114", "url": "https://it.wikipedia.org/wiki?curid=1180941", "title": "Unit\u00e9 des Communes vald\u00f4taines Valdigne-Mont-Blanc", "text": "L'Unit\u00e9 des Communes vald\u00f4taines Valdigne-Mont Blanc, denominata fino al 2014 \"Comunit\u00e0 montana Valdigne Mont Blanc\" (in francese \"Communaut\u00e9 de montagne Valdigne Mont Blanc\"), \u00e8 un comprensorio montano che unisce i comuni dell'alta Valle d'Aosta, ovvero la Valdigne. In particolare, oltre alla valle centrale della Dora Baltea, sono interessate la Val Veny, la Val Ferret ed il Vallone di La Thuile.\nEtimologia.\nPrende il nome dalla Valdigne, nome con cui si indica l'alta Valle d'Aosta. Nel nome dell'Unit\u00e9 viene ricordato anche il Monte Bianco, perch\u00e9 domina l'alta Valle d'Aosta e le sue valli laterali.\nDescrizione.\nScopo.\nSuo scopo principale \u00e8 quello di favorire lo sviluppo delle valli nella salvaguardia del patrimonio ambientale e culturale proprio.\nAttivit\u00e0.\nNegli anni ha sviluppato soprattutto le seguenti attivit\u00e0:\nSede.\nLa sede si trova a La Salle.\nComuni.\nNe fanno parte i Comuni di Courmayeur, La Salle, La Thuile, Morgex, Pr\u00e9-Saint-Didier."}
{"id": "1180942", "revid": "287204", "url": "https://it.wikipedia.org/wiki?curid=1180942", "title": "Joseph Achille Le Bel", "text": "Biografia.\nLe Bel \u00e8 noto per le sue ricerche sulla stereochimica.\nInizi\u00f2 i suoi studi presso l'\u00c9cole Polytechnique di Parigi.\nNel 1874 formul\u00f2 una teoria che metteva in relazione l'attivit\u00e0 ottica di un composto con la struttura molecolare, creando di fatto un nuovo settore della chimica che prender\u00e0 il nome di stereochimica. La stessa teoria fu resa nota indipendentemente nello stesso anno dal chimico tedesco Jacobus Henricus van 't Hoff (premio Nobel per la chimica nel 1901). Entrambi stavano frequentando la scuola di C.A. Wurtz a Parigi.\nPer questi studi sia Le Bel che van't Hoff ottennero la Medaglia Davy nel 1893.\nLe Bel scrisse \"Cosmologie Rationelle\" (Cosmologia Razionale) nel 1929."}
{"id": "1180946", "revid": "964", "url": "https://it.wikipedia.org/wiki?curid=1180946", "title": "Alieni nordici", "text": "Gli alieni nordici o semplicemente nordici (o pleiadiani dalla loro presunta provenienza) sono creature immaginarie extraterrestri la cui esistenza viene ipotizzata nell'ambito delle teorie del complotto sugli UFO. Insieme a grigi e rettiliani sono tra i tipi di alieni pi\u00f9 diffusi nell'immaginario ufologico.\nSecondo gli ufologi che ne sostengono l'esistenza, avrebbero forma e caratteristiche umanoidi, tanto da risultare indistinguibili dagli umani stessi. In particolare avrebbero pelle di colore dal bianco a un rosa chiaro; occhi molto chiari di color ambra, verdi, azzurri o albini leggermente allungati e capelli biondi; sono sensibili ai raggi solari; sarebbero alti tra 175 e 190 centimetri. La maggior parte di loro risulta essere di sesso maschile. Alcuni ufologi affermano che in passato queste creature sarebbero state scambiate per entit\u00e0 divine, entrando nell'immaginario collettivo in varie forme tra cui angeli, santi e messaggeri divini.\nQuesti extraterrestri appartengono prevalentemente alle credenze ufologiche europee, mentre sono meno frequenti nell'immaginario statunitense (popolato prevalentemente dai \"grigi\"). Secondo i fautori dell'ipotesi psicosociale sugli UFO, ci\u00f2 dipende da fattori culturali. In Europa la nazione con il maggior numero di resoconti di presunti contatti con questa ipotetica razza \u00e8 il Regno Unito.\nSecondo alcuni ufologi, negli incontri ravvicinati i Nordici e i Grigi sono stati avvistati con maggiore frequenza rispetto ad altre presunte razze aliene. Il numero di avvistamenti di Grigi sarebbe comunque diventato significativo solo dopo il 1987, con il successo del romanzo \"Communion\" di Whitley Strieber, dove erano i protagonisti; dal romanzo \u00e8 stato tratto nel 1989 un film omonimo.\nStoria.\nL'ipotesi dell'esistenza di questo tipo di alieni venne avanzata per la prima volta negli anni cinquanta dall'ufologo e contattista polacco-statunitense George Adamski. Adamski afferm\u00f2 di aver incontrato queste creature numerose volte in Arizona a partire dal 20 novembre 1952. A suo dire questi alieni vivrebbero nascosti tra gli umani mimetizzandosi tra le popolazioni nordeuropee. Il \"contatto\" di Adamsky si sarebbe chiamato \"Orthon\", e sarebbe stato di origine venusiana (di una base orbitante).\nSempre alla fine degli anni cinquanta la contattista britannica Cynthia Appleton afferm\u00f2 che il padre di suo figlio Matthew sarebbe stato un extraterrestre venusiano. La cantante Mollie Thompson afferm\u00f2 pochi anni dopo di aver registrato alcune canzoni ispirandosi al suo presunto incontro con un venusiano biondo.\nIl contattista svizzero Billy Meier afferm\u00f2 di aver avuto, alla fine degli anni settanta, alcuni contatti con esponenti femminili di questa razza (principalmente uno, denominato \"Semjase\"), che gli avrebbero rivelato di essere originari delle Pleiadi, nella Costellazione del Toro. Meier afferm\u00f2 di non essere stato rapito, al contrario di altri abdotti, ma di aver incontrato questi extraterrestri in numerosi incontri dove avrebbe discusso con loro di tecnologie e della possibilit\u00e0 di usarle per il bene della razza umana, in una fratellanza interplanetaria.\nLa mitologia ufologica ha inserito questi personaggi in diversi altri contesti, in genere senza fonti a supporto.\nNegli anni ottanta l'ufologo Brad Steiger stil\u00f2 una classificazione di presunte razze extraterrestri, ponendo i nordici nella categoria \"Beta\", o \"Beta 1\", contenente le razze extraterrestri integrate nella societ\u00e0 umana (mentre i \"Beta 2\" sarebbero i cosiddetti oscuri, alieni umanoidi che lavorano per mantenere segreta la presenza aliena, e i \"Beta F\" sarebbero alieni con poteri psichici in genere scambiati per apparizioni della figura religiosa della Madonna). Nella stessa classificazione, la categoria \"Alfa\" includerebbe i cosiddetti grigi, i \"Gamma\" sarebbero umanoidi selvaggi e \"mostri pelosi\" (come lo Yeti), mentre i \"Delta\" sarebbero gli alieni non umanoidi, come i rettiliani, i mothman o \"uomini falena\" e i mostri.\nAltri contatti con i Nordici sarebbero stati riportati nel corso degli anni da diverse persone autoproclamatesi vittime di rapimenti alieni, come Howard Menger (che poi ha ritrattato la propria storia), Orfeo Angelucci ed Elizabeth Klarer.\nIn questo filone si possono collocare le teorie di Zecharia Sitchin, scrittore complottista azero che afferma di aver trovato nelle tavolette sumere riferimenti a una presunta razza progenitrice: gli Annunaki provenienti dall'ipotetico pianeta del nostro sistema solare Nibiru. "}
{"id": "1180948", "revid": "599013", "url": "https://it.wikipedia.org/wiki?curid=1180948", "title": "Istituto per le missioni estere di Yarumal", "text": "L'Istituto per le missioni estere di Yarumal (in latino \"Institutum Yarumalense pro missionibus ad exteras gentes\", in spagnolo \"Misioneros javerianos de Yarumal\") \u00e8 una societ\u00e0 clericale di vita apostolica di diritto pontificio. I membri di questa societ\u00e0 pospongono al loro nome le sigle M.X.Y. o I.M.E.Y.\nStoria.\nLa societ\u00e0 venne fondata da Miguel \u00c1ngel Builes G\u00f3mez (1888-1971), vescovo di Santa Rosa de Osos, che il 29 giugno del 1927 firm\u00f2 il decreto per l'erezione a Yarumal (Antioquia) di un seminario per la formazione del clero missionario da impiegare per l'evangelizzazione della diocesi e degli altri territori interni della Colombia (le attuali diocesi di Arauca e Mit\u00fa).\nI primi sacerdoti della societ\u00e0 vennero ordinati dallo stesso vescovo Builes il 25 settembre 1938; nel 1970 i missionari di Yarumal iniziarono ad uscire dalla Colombia, alla volta di Bolivia e Venezuela.\nLa societ\u00e0 ricevette il pontificio decreto di lode il 29 ottobre 1939; le sue costituzioni vennero approvate dalla Santa Sede il 20 giugno 1945 e definitivamente il 22 novembre 1957.\nAttivit\u00e0 e diffusione.\nI padri della societ\u00e0 si dedicano essenzialmente al lavoro missionario; l'istituto dipende giuridicamente dalla Congregazione per l'evangelizzazione dei popoli.\nI missionari di Yarumal sono attivi nelle Americhe (Bolivia, Colombia, Ecuador, Panama, Per\u00f9) in Africa (Angola, Camerun, Costa d'Avorio, Etiopia, Kenya, Mali), in Asia (Cambogia, Thailandia); la sede generalizia \u00e8 a Medell\u00edn.\nAl 31 dicembre 2005, la compagnia contava 72 case e 265 membri, 187 dei quali sacerdoti."}
{"id": "1180951", "revid": "1782831", "url": "https://it.wikipedia.org/wiki?curid=1180951", "title": "Episodi di Kyle XY (prima stagione)", "text": "La prima stagione della serie televisiva Kyle XY \u00e8 stata trasmessa negli Stati Uniti per la prima volta dall'emittente ABC Family dal 26 giugno al 28 agosto 2006.\nIn Italia \u00e8 stata trasmessa in prima visione dal canale satellitare Fox dal 16 luglio al 13 agosto 2007. In chiaro \u00e8 andata in onda dal 23 marzo al 3 aprile 2009 su Italia 1.\nPilota.\nTrama.\nUn ragazzo si ritrova nudo in una foresta e senza memoria. Vagando nella vicina citt\u00e0 viene arrestato dalle autorit\u00e0 che lo portano in un riformatorio. Quando il personale del posto si accorge che il ragazzo \u00e8 come un neonato, chiedono aiuto alla psicanalista Nicole Trager, che gli attribuisce il nome di Kyle. Nicole, pensando che il riformatorio non sia adatto a lui, decide di portarlo a casa sua. Cos\u00ec Kyle conosce Stephen, marito di Nicole ed esperto d'informatica, Lori, figlia di Nicole con un carattere ribelle, e Josh, figlio minore dei Trager. Kyle impara a parlare e tramite una TAC si scopre che la sua attivit\u00e0 cerebrale \u00e8 troppo alta per un essere umano: si pensa ad un guasto della macchina. Kyle conosce la vicina dei Trager, la giovane Amanda, di cui s'innamora. Intanto un uomo sconosciuto spia Kyle e ruba il suo dossier dal riformatorio. Inoltre Kyle dimostra una grande intelligenza e una profonda conoscenza della matematica. Nel cuore della notte Lori esce di casa per andare ad una festa a casa di Declan, suo fidanzato, con la sua migliore amica, Hilary, e viene seguita da Kyle, incuriosito dalla fuga di Lori. Alla festa sopraggiungono dei poliziotti e Kyle si scontra con uno di essi, dimostrando grande forza fisica e velocit\u00e0, e poi riporta a casa Lori, che si \u00e8 ubriacata. Nicole, visto che nessuno ha ancora denunciato la scomparsa di Kyle, decide di tenerlo, decisione accolta da tutta la famiglia.\nInsonne a Seattle.\nTrama.\nKyle non riesce a dormire e di notte va girovagando per casa o in citt\u00e0. Josh, viste le sue incredibili capacit\u00e0, comincia a pensare che Kyle sia un alieno, anche perch\u00e9 nessuno ha ancora denunciato la sua scomparsa. Kyle, credendo di essere di peso alla famiglia, torna nella foresta dove si \u00e8 risvegliato la prima volta, ma viene raggiunto dai Trager, che lo riportano a casa. Alla fine Kyle si addormenta nella vasca da bagno, risolvendo il problema della sua insonnia. Ma i Trager, andandosene dalla foresta, non si sono accorti di uno scheletro nelle vicinanze.\nLe bugie che legano.\nTrama.\nLa polizia trova un cadavere vicino al luogo dove Kyle girovagava nudo e vicino allo scheletro una carta magnetica con uno strano logo sconosciuto. Si pensa ad un collegamento con Kyle, ma egli non riconosce il logo. Intanto Kyle dimostra una straordinaria capacit\u00e0 nell'apprendere le cose. Per esempio, riesce ad aggiustare un server della ditta in cui lavora Stephen leggendo tutto il manuale d'istruzioni in pochi minuti. Nel frattempo, Stephen scopre che alcuni suoi colleghi rischiano il licenziamento, ma il suo capo gli impone di mantenere il silenzio. Josh deve fare un test di matematica a casa e, approfittando delle straordinarie capacit\u00e0 logiche di Kyle, chiede a quest'ultimo di svolgerlo al suo posto senza dire niente ai suoi genitori. Lori viene licenziata dal caff\u00e8 in cui svolgeva un lavoro part-time e scopre che Declan esce con un'altra ragazza. Intanto Kyle, solo in casa, decide di riparare l'antenna della TV satellitare e mentre salta gi\u00f9 dal tetto della casa per scendere, viene visto da Amanda che per lo spavento si schianta con la macchina nei bidoni della spazzatura, graffiando l'auto nuova di zecca. Lei vorrebbe cercare di aggiustarla in tempo ma Kyle la convince a dire la verit\u00e0. A cena Kyle, non sopportando il peso delle bugie di cui \u00e8 complice, rivela tutto a Nicole e a Stephen, ma poi, dopo aver assistito alla sfuriata della madre di Amanda a sua figlia, mente per aiutare Amanda attribuendosi la colpa del danno. Lori e Josh perdonano Kyle mentre Stephen decide di avvertire i suoi colleghi della possibilit\u00e0 del licenziamento. Nicole, ammirando i disegni di Kyle, nota che vi sono delle linee nere in disaccordo su ciascuno di essi. Presto arriva a capire che disponendo i disegni in un certo modo, le linee nere formano il misterioso logo ritrovato sulla carta magnetica del corpo senza vita.\nL'immersione.\nTrama.\nKyle ha il suo primo sogno: sogna di essere sott'acqua e viene raggiunto da Amanda che scompare all'improvviso. L'indomani Kyle, Josh e Lori vanno in piscina, dove Amanda lavora come bagnina. Josh incontra e s'invaghisce di una bella ragazza e costringe sotto ricatto Lori a recuperare il suo numero di telefono. Kyle, buttatosi in piscina, viene recuperato da Amanda e ci\u00f2 gli provoca un'erezione. Andata a casa dei Trager per chiarire con Kyle, Amanda rimane turbata dai numerosi disegni che il ragazzo ha fatto su di lei, ma fortunatamente riescono a chiarisi. Declan invita Lori ad una festa, dove la ragazza decide di copulare con lui. Alla festa vanno pure Kyle e Josh, il primo per mostrare il suo ultimo disegno ad Amanda e l'altro per un appuntamento con Ashley, la ragazza della piscina. La festa, piena di aspettative, d\u00e0 invece molte delusioni: Josh viene beccato dai genitori del festaiolo a nuotare nudo nella piscina di casa con Ashley; Lori copula con Declan, ma ne resta delusa e per giunta litiga con la sua amica Hilary, dandole della prostituta; infine Kyle scopre che Amanda \u00e8 fidanzata con un ragazzo di nome Charlie e ne resta inevitabilmente addolorato.\nQuesto non \u00e8 un test.\nTrama.\nArriva il primo giorno di scuola. Kyle ne \u00e8 entusiasta, mentre Lori e Josh non ne sono molto felici: Lori, infatti, deve affrontare le battute acide di Hilary con cui cerca invano di fare pace. Rimane cos\u00ec isolata dalle sue amiche; Josh, invece, per i suoi bassi voti deve intraprendere un corso di recupero. Il preside della scuola non vuole fare entrare nel corpo studentesco Kyle, perch\u00e9 non lo vede di buon occhio. Lo sottopone cos\u00ec ad una serie di test. Nel frattempo Tom Foss, l'uomo che spiava Kyle, installa delle telecamere in tutte le stanze di casa Trager. Durante l'installazione di queste sta per essere scoperto da Nicole, ma riesce ad inventare una farsa e si presenta a lei, e al marito successivamente, come vigilante del quartiere, lavoro che fa da copertura. A scuola Kyle conosce un ragazzo soprannominato l'Ameba, isolato per la sua grande passione per i fumetti e quindi mal visto da tutti gli studenti. Inoltre, Kyle salva Josh da un bulletto che stava per picchiarlo mettendosi cos\u00ec in mostra con gli altri studenti e in particolar modo con il suo nuovo amico. Lori, sconfortata per il comportamento di Hilary e delle sue amiche, trova l'appoggio di Declan e ci\u00f2 la fa stare meglio. Infine Kyle, risolvendo una complicata equazione e rispondendo correttamente a tutti i test (dopo aver letto tutta l'enciclopedia), viene accettato dal preside per frequentare il liceo.\nTutta colpa della pioggia.\nTrama.\nKyle ha continui incubi notturni di un uomo incappucciato che lo osserva attraverso il finestrino di un'auto in cui si trova il ragazzo. Il giorno del compleanno di Lori, a causa di un violento temporale Kyle, Lori, Josh e Declan, accolto durante la notte da Kyle poich\u00e9 aveva bisogno di un \"posto per dormire\", sono costretti a casa e decidono di divertirsi col gioco da tavolo \"Ouija\": i giocatori devono fare delle domande allo spirito che comporr\u00e0 le risposte sulla plancia. Kyle domanda quale sia il giorno del suo compleanno e lo \"spirito\" guida le loro mani verso la composizione del numero 781227. Nel frattempo Tom viene incaricato da Stephen di scoprire chi sia l'uomo sognato e disegnato da Kyle: per sviare i sospetti dei Trager dalla vera identit\u00e0 dell'uomo, Foss rivela loro che la notte precedente, nelle vicinanze, \u00e8 avvenuto un incidente d'auto e uno dei guidatori \u00e8 scappato. Declan confessa cos\u00ec di essere il colpevole ma di essere troppo spaventato per tornare a casa ed affrontare suo padre: Lori lo convince a dire la verit\u00e0. Durante la festicciola familiare per il compleanno di Lori, la ragazza decide di condividere il suo compleanno con Kyle, almeno fino a che lui non si ricordi quando sia il suo. Il mattino dopo, Kyle riconosce sul giornale l'uomo incappucciato che lo osserva sotto la pioggia: il suo nome \u00e8 Prof. Kern ed \u00e8 appena scomparso.\nAltri interpreti: Bill Dow (Prof. Kern)\nLa finale.\nTrama.\nGrazie alle sue straordinarie doti, Kyle entra nella squadra di basket dove giocano gi\u00e0 Declan e Charlie. La squadra vince tutte le partite e arriva in finale, ma Declan si fa male al ginocchio. L'allenatore cerca di costringerlo a giocare lo stesso, ma Kyle si schiera dalla parte dell'amico e decide di non giocare e con lui tutto il resto della squadra. Per Josh sono guai perch\u00e9 aveva scommesso sulla vittoria della squadra vista la presenza di Kyle. Nel frattempo al telegiornale danno la notizia che sono stati identificati i resti umani trovati nel bosco e la stessa sera Kyle durante il sonno vede in sogno l'assassino del Prof. Kern.\nL'utilit\u00e0 della memoria.\nTrama.\nUno specialista visita Kyle scavando nella sua mente finch\u00e9 non vede la morte del professor di Seattle, Lori, Kyle e Declan si recano al College e scoprono che un certo Adam Baylin era stato l\u00ec negli anni 80, scomparso da venti anni Kyle si rassegna e cerca fra le sue ricerche, trovando le stesse cose che nei precedenti episodi disegna.\nAlla fine Nicole riascolta il messaggio strano lasciato da Kyle nel sogno e scopre che sono dei numeri e lettere, successivamente si scopre essere una coordinata, intanto Tom Foss viene allontanato dal quartiere poich\u00e9 considerato un pericolo per Kyle.\nNei pressi del college, Kyle \u00e8 nella foresta accompagnato da Declan. Li Kyle verr\u00e0 attaccato da un uomo mascherato tutto nero, e scoprir\u00e0 che \u00e8 Tom Foss.\nUdito straordinario.\nTrama.\nOltre la cancellata che Kyle scopre nel bosco, si trova una misteriosa struttura dove Cyrus Reynolds (uno dei vertici dell'organizzazione) informa la Signorina Thatcher (altro leader), che 781227 (il nome in codice di Kyle) \u00e8 sopravvissuto, la Thatcher incarica poi Reynolds di uccidere Kyle. Quest'ultimo scopre intanto, di avere la capacit\u00e0 di poter sentire a distanza.\nParlandone con Declan decide di trovare Foss e pedinarlo per scoprire di pi\u00f9 sul suo passato. Ma questo nuovo potere ha degli effetti collaterali. E infatti mentre si sforza a sentire discorsi sempre pi\u00f9 lontani ha un attacco epilettico di fronte ad Amanda. Portato d'urgenza in ospedale viene raggiunto dai Trager ma un'amara sorpresa attende tutti loro: il detective Breen si presenta con due persone che affermano di essere i genitori di Kyle.\nRicominciare.\nTrama.\nKyle \u00e8 attonito da quando i Peterson hanno affermato che sono i suoi veri genitori. Questi ultimi affermano che Kyle in realt\u00e0 si chiama Noa e che \u00e8 scomparso da 5 anni senza lasciare traccia, e che non ha l'ombelico per via di un'operazione chirurgica dovuta ad una malformazione degli organi interni. Inoltre il detective Breen chiede un esame del DNA che alla fine risulter\u00e0 positivo. Kyle non si capacita di lasciare i Trager e scappa di casa ma viene tramortito da Foss e portato nella foresta dove tutto \u00e8 iniziato. L\u00ec Kyle ricorda tutto quanto. Infine Foss chiede a Kyle di seguire i Peterson perch\u00e9 solo cos\u00ec avr\u00e0 tutte le risposte che cerca da tempo. Kyle saluta la sua famiglia adottiva e in gran segreto viene condotto in una propriet\u00e0 isolata dove Kyle incontra una persona che cambier\u00e0 per sempre la sua vita: Adam Baylin."}
{"id": "1180958", "revid": "256896", "url": "https://it.wikipedia.org/wiki?curid=1180958", "title": "Missionari Saveriani di Yarumal", "text": ""}
{"id": "1180962", "revid": "767487", "url": "https://it.wikipedia.org/wiki?curid=1180962", "title": "The Murderess Metal Roadshow", "text": "The Murderess Metal Roadshow \u00e8 un live album dei Lizzy Borden, uscito nel 1986 per l'Etichetta discografica Metal Blade Records."}
{"id": "1180965", "revid": "125138379", "url": "https://it.wikipedia.org/wiki?curid=1180965", "title": "Gloria Reuben", "text": "Biografia.\nFiglia di una cantante gospel giamaicana, fin da piccola inizia a studiare pianoforte e balletto. Inizia la carriera come modella e i primi approcci con la recitazione li ha grazie ad apparizioni televisive.\nPartecipa ad alcuni episodi della serie tv \"Flash\", in seguito appare in film come \"Timecop - Indagine dal futuro\" con Jean-Claude Van Damme e \"Minuti contati\" con Johnny Depp.\nDal 1995 al 1999 interpreta la dottoressa sieropositiva Jeanie Boulet in \"E.R. - Medici in prima linea\", dopo l'uscita dal cast prende parte ai film \"Shaft\", \"Pilgrim - Il fuggitivo\" e \"The Sentinel\", e alla serie tv \"Missing\", che ha lasciato al termine della prima stagione."}
{"id": "1180975", "revid": "1776051", "url": "https://it.wikipedia.org/wiki?curid=1180975", "title": "The Best of Lizzy Borden", "text": "The Best of Lizzy Borden \u00e8 una raccolta dei Lizzy Borden, uscito nel 1994 per l'etichetta discografica Metal Blade Records."}
{"id": "1180977", "revid": "628767", "url": "https://it.wikipedia.org/wiki?curid=1180977", "title": "Lituania minore", "text": "La Lituania Minore (in lituano: \"Ma\u017eoji Lietuva\"; in tedesco: \"Kleinlitauen\"), detta anche Lituania prussiana (in lituano: \"Pr\u016bs\u0173 Lietuva\"; in tedesco: \"Preu\u00dfisch-Litauen\") \u00e8 una regione storica etnografica abitata da lituani. Ad eccezione della regione di Klaip\u0117da, il suo territorio non fa parte dello stato lituano. La Lituania Minore comprendeva gran parte dell'ex provincia tedesca della Prussia Orientale, abitata da popoli che parlavano la lingua lituana. Una piccola porzione della Lituania Minore \u00e8 all'interno dei confini della moderna Lituania, mentre gran parte del suo territorio \u00e8 nell'Oblast di Kaliningrad, Russia.\nAnche se la cultura originale \u00e8 stata conservata a fatica a causa delle espulsioni dei tedeschi dopo la seconda guerra mondiale, la Lituania Minore ha apportato importanti contributi alla cultura lituana. La forma scritta del lituano-prussiano ha fornito lo scheletro del moderno lituano. \u00c8 stata la lingua di Kristijonas Donelaitis, pastore, poeta e autore di \"Le Stagioni\", che segna l'inizio della letteratura lituana e di Vyd\u016bnas, importante scrittore e filosofo.\nGeografia.\nLa Lituania Minore comprendeva le aree oggi situate nell'Oblast di Kaliningrad (escludendo la citt\u00e0 di Kaliningrad e il suo circondario), alcuni territori in Polonia, nel Voivodato della Varmia-Masuria, come anche territori della Lituania moderna: le municipalit\u00e0 del Distretto di Klaip\u0117da, quelle del Distretto di \u0160ilut\u0117, la citt\u00e0 di Klaip\u0117da, le municipalit\u00e0 di Pag\u0117giai e Neringa. Anche se oggi \u00e8 divisa in diverse nazioni, la Lituania Minore era allora unita, e tutte le sue aree erano quelle che una volta facevano parte della Prussia e quindi erano politicamente separate dalla nazione lituana.\nPrima del 1918, tutta la Lituania Minore era parte della provincia del Regno di Prussia detta Prussia Orientale, il cuore della Vecchia Prussia medievale. Era una regione situata al di fuori della Lituania vera e propria, abitata da una maggioranza di lituani. I prussiani-lituani etnici erano protestanti, diversamente dagli abitanti della Lituania, che erano cattolici romani.\nDopo che il Trattato di Versailles divise la Prussia Orientale in quattro parti (Seconda Repubblica di Polonia, Repubblica di Weimar, Citt\u00e0 Libera di Danzica e la parte della Lituania), la Lituania inizi\u00f2 una campagna di lituanizzazione nella nuova regione acquisita, il Territorio di Memel. Nel censimento regionale del 1925, meno del 27% della popolazione si dichiar\u00f2 lituana, comparata al 41% dei tedeschi, e a pi\u00f9 del 24% di \"Memellandish\". I risultati delle elezioni al \"Landtag\" (il Parlamento locale) tra il 1923 e il 1939 rivelarono infatti che circa il 90% dei voti and\u00f2 a partiti politici tedeschi, e solo il 10% a partiti lituani.\nLe principali citt\u00e0 dell'ex Lituania Minore erano (prima vi \u00e8 il nome lituano, poi quello tedesco) Klaip\u0117da (Memel) e Til\u017e\u0117 (Tilsit). Tra le altre citt\u00e0 vi erano Ragain\u0117 (Ragnit), \u0160ilut\u0117 (Heydekrug), Gumbin\u0117 (Gumbinnen), \u012esrutis (Insterburg) e Stalup\u0117nai (Stallup\u00f6nen).\nStoria.\nI Cavalieri Teutonici invasero la Vecchia Prussia durante il XIII secolo e conquistarono la Nadruvia e la Scalovia, territori che comprendevano gran parte della Lituania Minore. Le guerre tra l'Ordine teutonico, i prussiani e il Granducato di Lituania depopolarono la regione dalla Pregolya fino al fiume Nemunas. Queste terre si ripopolarono solo con l'insediamento di tedeschi, lituani e di masuriani. Dopo il Trattato di Melno del 1422, la popolazione lituana continu\u00f2 ad accrescere durante i tempi di pace. La Lituania Minore emerse nel XVI secolo come regione etno-culturale distinta; il substrato della popolazione locale comprendeva trib\u00f9 baltiche, prussiani, abitanti del Granducato di Lituania, il cui popolo discendeva dai baltici. Il territorio conosciuto come Lituania Minore venne distinto in termini amministrativi dapprima come Nadrauen e Schalauen, poi divennero utilizzati i termini \"Contee lituane\" e \"Lituania\" (\"Litauische Kreise\" o \"Litt(h)auen\").\nIl termine \"Lituania Minore\" (\"Kleinlitauen\"), utilizzato per la prima volta da Simon Grunau nel XVI secolo, fu applicato nel XIX secolo e utilizzato maggiormente nel XX secolo, principalmente da storici ed etnografi. Siccome la Lituania Minore era parte della Prussia e della Germania, gli abitanti lituani chiamavano se stessi Lietuvininkai. Alcune fonti utilizzano il termine Lietuvininkai per riferirsi a ogni abitante della Lituania Minore, senza riguardo all'appartenenza etnica. altre fonti indicano che Lietuvininkai \u00e8 uno dei due modi storici di definire tutti i lituani. In ci\u00f2 che era stato il Granducato di Lituania, la parola \"lietuvis\" divenne pi\u00f9 popolare, mentre nella Lituania Minore veniva preferita \"lietuvininkas\". I prusso-lituani chiamavano anche i loro vicini settentrionali della Samogizia \"russo-lituani\", mentre i loro confinanti a sud (regione di Suvalkai) venivano definiti \"polacco-lituani\".\nIl primo libro in lituano, preparato da Martynas Ma\u017evydas, fu stampato a K\u00f6nigsberg nel 1547, mentre la prima grammatica lituana, \"Grammatica Litvanica\", fu stampata nel 1653.\nNel 1800 molti prusso-lituani erano letterati e bilingui (lituano e tedesco). Il processo di germanizzazione acceler\u00f2 nella seconda met\u00e0 del XIX secolo, quando il tedesco fu reso obbligatorio nel sistema educativo a tutti i livelli.\nLa Lituania Minore era un centro importante per la cultura lituana, che veniva perseguita nella Lituania occupata dall'Impero russo. Quel territorio era stato lentamente polonizzato quando aveva fatto parte della Confederazione Polacco-Lituana, ed era stato pesantemente russificato durante il periodo di soggezione all'Impero russo, specialmente nella seconda met\u00e0 del XIX secolo. Durante il periodo in cui era proibita la stampa lituana in Russia (1864-1904), i libri lituani erano stampati nella Prussia Orientale, a Tilsit, Ragnit, Memel, e K\u00f6nigsberg. I primi periodici in lingua lituana apparvero durante il periodo della Lituania Minore, come \"Auszra\", edito da Jonas Basanavi\u010dius, a cui successe \"Varpas\" di Vincas Kudirka. Tutte queste pubblicazioni contribuirono grandemente alla rinascita dello spirito nazionale lituano del XIX secolo.\nLa Lituania dichiar\u00f2 la sua indipendenza dalla Russia nel 1918 durante la prima guerra mondiale, e reclam\u00f2 la Lituania Minore. La parte a nord del fiume Nemunas, fino a Memel fu separata dalla Germania con il Trattato di Versailles del 1920, e fu chiamato Territorio di Memel. Fu reso un protettorato degli Alleati, per poter garantire i diritti portuali a Lituania e Polonia. Nel gennaio 1923, ebbe luogo la rivolta di Klaip\u0117da; la successiva incorporazione della Lituania Minore nella Lituania permise alla nazione di godere della prosperit\u00e0 economica, in quanto la regione produceva il 30% dell'economia nazionale. L'importanza economica della regione, comunque, declin\u00f2 poco dopo le sanzioni economiche imposte dalla Germania nazista nel 1933.\nIl Ministro degli Esteri tedesco Joachim von Ribbentrop consegn\u00f2 un ultimatum al suo omologo lituano il 20 marzo 1939, chiedendo la cessione del controllo della regione di Memel alla Germania. Se non fosse passata in mano tedesca pacificamente, Ribbentrop afferm\u00f2 che \"Memel sarebbe stata presa con altri mezzi, se necessario\". La Lituania fin\u00ec per sottomettersi all'ultimatum e, in cambio dei diritti di utilizzo del nuovo porto, cedette la regione disputata alla Germania il 22 marzo 1939, il che rappresent\u00f2 l'ultima conquista territoriale della Germania nazista prima della seconda guerra mondiale. L'intera Lituania cadde poi nell'occupazione da parte dell'URSS, poi divenne indipendente per un breve periodo nel 1941, per poi essere di nuovo occupata dalla Germania nazista.\nAlla fine della guerra, la popolazione tedesca dell'ex Prussia Orientale scapp\u00f2 o fu espulsa nelle parti occidentali della Germania. L'Unione Sovietica riconquist\u00f2 la Lituania nel 1944 e la regione di Memel torn\u00f2 ad essere incorporata nella neonata RSS Lituana nel 1945, mentre il resto della Prussia Orientale fu spartito tra la Polonia (i due terzi meridionali formano oggi il Voivodato della Varmia-Masuria) e la RSSF Russa (il terzo restante and\u00f2 a costituire l'Oblast di Kaliningrad).\nDopo la morte di Josif Stalin, Nikita Khrushchev offr\u00ec l'Oblast di Kaliningrad alla RSS Lituana. Il Segretario Antanas Snie\u010dkus declin\u00f2 l'offerta, temendo che la sua popolazione a maggioranza russa avrebbe creato gli stessi problemi che affliggevano le vicine Lettonia ed Estonia. Dopo la dissoluzione dell'URSS, l'oblast \u00e8 divenuto un'exclave della Russia, ma la Lituania, la Germania e la Polonia non hanno mai avanzato richieste riguardo al possesso della regione."}
{"id": "1180978", "revid": "33751", "url": "https://it.wikipedia.org/wiki?curid=1180978", "title": "Zag\u0142\u0119bie Lubino", "text": ""}
{"id": "1180983", "revid": "33751", "url": "https://it.wikipedia.org/wiki?curid=1180983", "title": "Lubino", "text": ""}
{"id": "1180985", "revid": "767487", "url": "https://it.wikipedia.org/wiki?curid=1180985", "title": "Unit\u00e9 des Communes vald\u00f4taines Mont-\u00c9milius", "text": "L'Unit\u00e9 des Communes vald\u00f4taines Mont-\u00c9milius, denominata fino al 2014 \"Comunit\u00e0 montana Mont Emilius\" (in francese \"Communaut\u00e9 de montagne Mont \u00c9milius\"), \u00e8 un comprensorio montano che unisce 10 comuni della Valle d'Aosta.\nNome.\nPrende il nome dal Monte Emilius, il quale domina la Plaine di Aosta e quindi i comuni limitrofi che fanno parte dell'Unit\u00e9.\nScopo.\nSuo scopo principale \u00e8 quello di favorire lo sviluppo delle valli nella salvaguardia del proprio patrimonio ambientale e culturale.\nAttivit\u00e0.\nNegli anni ha sviluppato soprattutto le seguenti attivit\u00e0:\nComuni.\nNe fanno parte i Comuni di: Brissogne, Charvensod, F\u00e9nis, Gressan, Joven\u00e7an, Nus, Pollein, Quart, Saint-Christophe e Saint-Marcel.\nSede.\nLa sede si trova a Quart."}
{"id": "1180991", "revid": "79968", "url": "https://it.wikipedia.org/wiki?curid=1180991", "title": "Ventosa (strumento)", "text": "La ventosa \u00e8 uno strumento che aderisce a una superficie liscia sfruttando la pressione generata al suo interno. Pu\u00f2 essere di svariate forme, la pi\u00f9 comune \u00e8 quella circolare. Consiste essenzialmente in una camera in cui si viene a formare una depressione e il cui bordo \u00e8 conformato in maniera da ottenere una buona tenuta al passaggio dell'aria. Una volta appoggiata sulla superficie sulla quale si vuol fare aderire, la camera interna viene posta in depressione, o deformando il corpo della ventosa per far aumentare il volume della camera, o aspirando l'aria per mezzo di una pompa. La forza con cui la ventosa aderisce alla superficie dipende dalla differenza fra la pressione interna e quella atmosferica e dalla superficie della ventosa.\nStoria.\nSi pensa che le prime ventose siano state usate nel terzo secolo a.C. e che fossero fatte con delle zucche, venivano usate per succhiare via gli umori dannosi dalle persone malate. L'invenzione di questa procedura viene attribuita a Ippocrate.\nLa ventosa moderna \u00e8 stata brevettata nel 1882.\nApplicazioni pratiche.\nCi sono numerose applicazioni in campo domestico delle ventose. Molto spesso vengono usate per fissare un apparecchio sul piano di lavoro (ad esempio i joystick o le piccole affettatrici).\nUn altro uso molto comune in campo domestico sono i ganci a ventosa utilizzati per appendere piccoli oggetti alle pareti piastrellate o alle vetrate.\nI vetrai usano delle ventose per movimentare le lastre di vetro. Un utilizzo particolare viene fatto dai carrozzieri che con particolari ventose possono riuscire a ripristinare la forma di parti di carrozzeria deformate.\nIn campo medico la ventosa viene usata per aiutare l'espulsione del feto, applicandola sullo stesso allo scopo di esercitare una trazione. Viene usata quando sia necessario accelerare il parto, per esempio in caso di modesta sofferenza fetale.\nIn ambito industriale le ventose sono utilizzate per il sollevamento di oggetti di varia natura durante la lavorazione o in fase di imballaggio. Anche nel campo della robotica possono venir usate per manipolare oggetti dalla superficie liscia.\nLo \"stura-lavandini\", pur avendo la forma di una ventosa e potendo essere utilizzato come tale ha un funzionamento diverso. In questo caso il movimento impresso attraverso il manico alla coppa di gomma ha lo scopo di creare delle alternanze di pressione e depressione nel liquido presente in uno scarico intasato che riescono talvolta a smuovere il \"tappo\" di sporco presente nello stesso."}
{"id": "1180992", "revid": "56818", "url": "https://it.wikipedia.org/wiki?curid=1180992", "title": "Sistema dei ventricoli cerebrali", "text": ""}
{"id": "1180996", "revid": "289247", "url": "https://it.wikipedia.org/wiki?curid=1180996", "title": "New-global", "text": ""}
{"id": "1180998", "revid": "1711941", "url": "https://it.wikipedia.org/wiki?curid=1180998", "title": "Elur\u00e9d ed Elur\u00edn", "text": ""}
{"id": "1180999", "revid": "599013", "url": "https://it.wikipedia.org/wiki?curid=1180999", "title": "Giuseppe Abruzzese", "text": "Caratteristiche tecniche.\nDifensore centrale, forte fisicamente e abile nel gioco aereo. Poteva essere schierato come terzino sinistro.\nCarriera.\nMuove i suoi primi passi nel settore giovanile della Fidelis Andria. Esordisce in Serie B da titolare il 17 gennaio 1999 in Torino-Fidelis Andria (2-0). La stagione successiva viene ceduto in prestito al Tricase, in Serie C2.\nL'11 luglio 2002 viene prelevato dal Lecce. Esordisce in Serie A - da titolare - il 31 agosto 2003 in occasione di Lazio-Lecce (4-1).\nIl 29 dicembre 2005 viene trovato l'accordo per il suo passaggio in prestito all', che viene reso ufficiale dal 2 gennaio 2006. Il 31 agosto 2006 viene ceduto in prestito alla .\nIl 17 luglio 2007 si lega per mezzo di un contratto triennale al , in Serie B.\nIl 22 agosto 2009 passa a titolo definitivo al Crotone. Fuori dai progetti tecnici della societ\u00e0, nel 2011 viene messo fuori rosa. Il 28 settembre - a causa di diverse assenze in fase difensiva - viene reintegrato in squadra. Il 2 ottobre rinnova il suo contratto fino al 30 giugno 2015. Il 24 agosto 2013 - nella prima giornata del campionato di Serie B - \u00e8 autore di un doppio autogol andato a vantaggio del poi vincente per 5-2.\nIl 10 gennaio 2014 passa a titolo definitivo al Lecce, in Lega Pro Prima Divisione, sottoscrivendo un contratto di due anni e mezzo, valido fino al 2016. Per lui si tratta di un ritorno nel Salento. Con l'arrivo di Antonino Asta sulla panchina dei salentini, viene messo ai margini della rosa. Viene reintegrato in rosa dal nuovo allenatore Piero Braglia, subentrato in stagione ad Asta.\nIl 15 luglio 2016 passa a parametro zero alla . Con la squadra francavillese totalizza 57 presenze, di cui 49 in Serie C, con 3 gol all'attivo, vestendo anche la fascia di capitano. Il 26 gennaio 2018, attraverso un comunicato apparso sul proprio sito internet, la Virtus Francavilla comunica di aver raggiunto la rescissione consensuale con il calciatore.\nIl 2 febbraio si accorda per un semestrale con la squadra della sua citt\u00e0, la .\nNell'estate del 2018 sigla un accordo con l', squadra militante in Serie D. Al termine della stagione 2018-2019 lascia l'attivit\u00e0 agonistica.\nStatistiche.\nPresenze e reti nei club.\n\"Statistiche aggiornate al 10 dicembre 2017.\""}
{"id": "1181000", "revid": "486946", "url": "https://it.wikipedia.org/wiki?curid=1181000", "title": "Elur\u00e9d", "text": ""}
{"id": "1181001", "revid": "486946", "url": "https://it.wikipedia.org/wiki?curid=1181001", "title": "Elur\u00edn", "text": ""}
{"id": "1181005", "revid": "1573940", "url": "https://it.wikipedia.org/wiki?curid=1181005", "title": "Gymnodoris plebeia", "text": "Gymnodoris plebeia () \u00e8 un mollusco nudibranchio della famiglia Polyceridae."}
{"id": "1181006", "revid": "916580", "url": "https://it.wikipedia.org/wiki?curid=1181006", "title": "Rhodigina", "text": ""}
{"id": "1181007", "revid": "767487", "url": "https://it.wikipedia.org/wiki?curid=1181007", "title": "Panhard &amp; Levassor Type A", "text": "La Type A fu il primo autoveicolo prodotto dal 1891 al 1896 dalla Casa automobilistica francese Panhard &amp; Levassor. Fu anche in assoluto la prima autovettura francese dotata di motore a scoppio, il che pone la Panhard &amp; Levassor come la prima casa automobilistica francese in assoluto, precedendo di pochi mesi la Peugeot.\nProfilo e storia.\nNascita del modello.\nIllustrare la genesi della Panhard &amp; Levassor \"Type A\" equivale a illustrare una parte della nascita dell'industria automobilistica francese, anche se i primissimi eventi ebbero luogo a Stoccarda, nell'allora Impero Tedesco. Nel 1882, infatti, il tedesco Gottlieb Daimler lasci\u00f2 la Deutz, dove aveva lavorato per alcuni anni assieme al fido Wilhelm Maybach. Entrambi perfezionarono un motore a scoppio gi\u00e0 sviluppato presso l'azienda di Colonia, dopodich\u00e9 cominciarono a montarlo su alcuni veicoli, fra cui una motocicletta e naturalmente su una carrozza, dando origine alla Motorkutsche. Fu a questo punto che entr\u00f2 in scena la Panhard &amp; Levassor, gi\u00e0 in stretti rapporti di affari prima con la Deutz e poi con Daimler e Maybach. La casa di avenue d'Ivry mirava in quel periodo a estendere il suo campo di attivit\u00e0 proprio alle autovetture, che all'epoca erano a uno stadio embrionale: i soli ad averne realizzato qualche esemplare furono infatti proprio la Daimler, che all'epoca non era neppure ancora stata registrata come azienda, e la Benz. In ogni caso, i rapporti di affari fra Daimler e la Panhard &amp; Levassor si strinsero ancora di pi\u00f9 e cos\u00ec venne stipulato un accordo per la fornitura di questi motori in maniera tale che la Panhard &amp; Levassor potesse divenirne distributore esclusivo per la Francia, quindi non solo per equipaggiare le sue vetture, ma anche per altri utilizzi, anche come motori stazionari. Siamo a questo punto nel 1889: Daimler ottenne il brevetto del suo motore dopo aver vinto una causa legale contro la Deutz che ne rivendicava la paternit\u00e0. In questo modo, i primi motori Typ P cominciarono a essere inviati in Francia. Nel frattempo, alla Panhard &amp; Levassor venne realizzata le prima scocca destinata a ospitare il motore Daimler. All'inizio del 1890 si studi\u00f2 la trasmissione e le modalit\u00e0 di interfacciamento fra motore e ruote motrici. Il prototipo pronto a un giro di prova fu realizzato alla fine dell'estate del 1890: aveva una carrozzeria aperta a quattro posti di tipo \"dos-\u00e0-dos\". Il suo motore V2 Daimler era montato posteriormente, aveva una cilindrata di 921 cm3 ed erogava una potenza massima di 2 CV. Entro la fine dello stesso anno venne realizzato un secondo prototipo, stavolta con motore anteriore e cilindrata di 1025\u00a0cm3. Dopo alcuni ulteriori giri di prova avvenuti nell'estate del 1891, in cui la vettura riusc\u00ec a coprire fra l'altro la distanza di 225 km che separava Parigi dalla citt\u00e0 costiera di \u00c9tretat senza problemi di sorta, alla velocit\u00e0 media di 10 km/h con punte velocistiche di 17\u00a0km/h. Fu solo a questo punto che la Panhard &amp; Levassor annunci\u00f2 l'imminente commercializzazione della sua prima autovettura. Il primo esemplare definitivo venne assemblato nell'ottobre del 1891.\nCaratteristiche.\nIn realt\u00e0 il nome \"Type A\" non \u00e8 una denominazione ufficiale, ma viene adottata per identificare il primo modello prodotto dalla casa di avenue d'Ivry. Partendo dal fatto che nel corso della sua storia essa mont\u00f2 pi\u00f9 di un motore, e venne proposta anche in diverse varianti di carrozzeria. Se a ci\u00f2 uniamo anche il fatto che in quegli anni le vetture si vendevano solo in pochi esemplari, va da se' che fu molto improbabile che venne prodotta una \"Type A\" uguale a un'altra. Ma in realt\u00e0, data la variet\u00e0 di motori e carrozzerie, queste vetture vennero denominate in base al codice del motore montato, alla sua potenza massima e al suo tipo di carrozzeria. Cos\u00ec, i primi esemplari vennero identificati anche come \"Type P2C\", come veniva codificato il V2 Daimler dagli addetti ai lavori alla Panhard &amp; Levassor a fine Ottocento. Questo motore, sistemato anteriormente, aveva una cilindrata di 817\u00a0cm3 ed erogava appena 1,75 CV di potenza massima. Il cambio era invece manuale a 3 marce. La carrozzeria prevista inizialmente era una sola, di tipo dogcart a due posti, ancora molto simile a una carrozza senza cavalli.\nEvoluzione della gamma.\nDurante gi ultimi mesi del 1891 vennero assemblati 6 esemplari di questa vettura, tutti con carrozzeria di tipo dogcart a due posti. Dall'anno successivo, vennero proposte anche carrozzerie di tipo dogcart a 4 posti oppure wagonnette, anch'esse a 4 posti. Sempre nel 1892, vennero proposti anche altri motori, e cio\u00e8 proprio quelle unit\u00e0 da 921 e 1025\u00a0cm3 che fino a un anno prima erano stati montati nei prototipi della vetturetta di avenue d'Ivry. Tali motori erano sempre basato sul V2 Daimler con angolo di 15\u00b0 fra i due cilindri. Nel 1894, i due motori pi\u00f9 piccoli vennero tolti dal listino, ma arrivarono in compenso dei motori di maggiori cilindrata, anche in questo caso basati sul V2 Daimler originario. Tali motori avevano cilindrate di 1184 e 1290\u00a0cm3, con potenze di 3,3 e 3,75 CV. Si allarg\u00f2 anche in ventaglio delle carrozzerie proposte, che arriv\u00f2 a comprendere anche delle versioni vis-\u00e0-vis, cabriolet, phaeton, break a 6 posti e persino piccoli omnibus a 4 posti. Le due nuove motorizzazioni furono le uniche a rimanere in listino nel 1895, mentre accanto alla gamma della \"Type A\" cominciarono a comparire i primi modelli della gamma Type A1, con i nuovi motori Daimler della serie Phoenix. Gli ultimi esemplari della \"Type A P2D\" uscirono dalla fabbrica Panhard &amp; Levassor nel luglio del 1896. In tutto vennero prodotti 193 esemplari di \"Type A\" pi\u00f9 i due prototipi iniziali prima del lancio.\nNel solo anno 1902 il nome \"Type A\" venne riutilizzato nuovamente per un modello della casa di avenue d'Ivry, ma in realt\u00e0 si trattava di un modello della gamma \"A1\", in quanto in questo caso montava un motore della serie Centaure."}
{"id": "1181008", "revid": "1573940", "url": "https://it.wikipedia.org/wiki?curid=1181008", "title": "Lecithophorus capensis", "text": "Lecithophorus capensis \u00e8 un mollusco nudibranchio della famiglia Polyceridae. \u00c8 l'unica specie nota del genere Lecithophorus."}
{"id": "1181009", "revid": "29244", "url": "https://it.wikipedia.org/wiki?curid=1181009", "title": "Lecithophorus", "text": ""}
{"id": "1181011", "revid": "1573940", "url": "https://it.wikipedia.org/wiki?curid=1181011", "title": "Lamellana gymnota", "text": "Lamellana gymnota \u00e8 un mollusco nudibranchio della famiglia Polyceridae. \u00c8 l'unica specie nota del genere Lamellana."}
{"id": "1181012", "revid": "29244", "url": "https://it.wikipedia.org/wiki?curid=1181012", "title": "Lamellana", "text": ""}
{"id": "1181013", "revid": "248219", "url": "https://it.wikipedia.org/wiki?curid=1181013", "title": "Kentiella rutilans", "text": ""}
{"id": "1181014", "revid": "486946", "url": "https://it.wikipedia.org/wiki?curid=1181014", "title": "Kentiella", "text": ""}
{"id": "1181015", "revid": "785863", "url": "https://it.wikipedia.org/wiki?curid=1181015", "title": "Tre guerrieri", "text": "I tre guerrieri (\"Warriors Three\") sono personaggi dei fumetti creati da Stan Lee (testi) e Jack Kirby (disegni), pubblicati dalla Marvel Comics. La loro prima apparizione avviene in \"Journey into Mystery\" (vol. 1) n. 119 (agosto 1965).\nI tre guerrieri sono condottieri asgardiani amici di Thor e suoi compagni d'avventure:\nTra i pochi personaggi asgardiani privi di un corrispettivo nella mitologia norrena, stando a Lee i tre guerrieri sono rispettivamente ispirati a Errol Flynn (Fandral), Charles Bronson (Hogun) e Falstaff (Volstagg). Inoltre presentano varie similitudini coi protagonisti de \"I tre moschettieri\": Athos (Hogun), Porthos (Volstagg) e Aramis (Fandral).\nBiografia dei personaggi.\nPrime avventure.\nI tre guerrieri si formano dopo che Fandral, Hogun e Volstagg, reciprocamente sfidatisi a catturare il gigantesco lupo Fenris, vengono da quest'ultimo duramente sconfitti ponendo per\u00f2, grazie all'esperienza, le basi di una solida amicizia. Successivamente diventano frequenti compagni d'avventure di Thor; il quale li aiuta nel momento in cui, come penitenza per aver accidentalmente ucciso un Gigante dei Ghiacci in periodo di pace, essi vengono incaricati di recuperare alcuni oggetti magici sparsi per i Nove Regni. Pur fallendo tale missione, Thor e i tre guerrieri riescono comunque a scongiurare l'inizio di una guerra tra Asgard e J\u01ebtunheimr promettendo alla madre del gigante ucciso di allestire un onorevole funerale vichingo per il figlio.\nI tre guerrieri assistono poi il Dio del Tuono in una missione alla ricerca della Spada di Odino, a debellare un ammutinamento di Loki ed un attacco di troll volanti di Thryheim, ad affrontare le forze di Harokin, Fafnir e Mogul, a difendere Asgard dalle schiere del demone Surtur e a recuperare la sua anima dalle grinfie di Mefisto.\nDopo essere stati brevemente manipolati da Infinit\u00e0, i tre guerrieri tornano al fianco di Thor per affrontare nuovamente Loki e Ego il Pianeta vivente dedicandosi poi alla ricerca di Odino quando questi scompare misteriosamente.\nI tre prestano soccorso a Bragi, il Dio della Poesia, quando questi si perde nella selva asgardiana, e collaborano con i Nuovi Mutanti per ostacolare un complotto ordito da Hela; inoltre si schierano in difesa di Asgard contro l'invasione di Seth.\nRagnarok.\nQuando Loki porta il Ragnar\u01ebk su Asgard, Hogun e Fandral vengono uccisi dalle frecce scagliate dai morti della Naglfar contro la montagna dei nani; mentre Volstagg, sopravvissuto, combatte assieme a Lady Sif e Beta Ray Bill contro le schiere dei demoni nella battaglia decisiva che vede infine Thor decidere di cancellare Asgard dalla realt\u00e0 stessa pur di salvare il suo popolo dagli Dei Oscuri.\nRinascita.\nPochi anni dopo, Thor, rinato nel Midwest nei panni del suo precedente alter ego, il dottor Donald Blake, si reca alla ricerca degli dei asgardiani reincarnatisi nei corpi di alcuni abitanti di Mi\u00f0gar\u00f0r: i tre guerrieri rinati nei panni di Rolf Mueller (Volstagg), Leo Kincaid (Hogun) e Trevor Newly (Fandral), tre guerriglieri di nazionalit\u00e0 diversa volontari in difesa di un piccolo paese in Africa, vengono ritrovati dall'amico e ripristinati alla loro forma e identit\u00e0 originale.\nDurante l'invasione segreta degli Skrull, i tre guerrieri giocano un ruolo cruciale per la vittoria asgardiana e, in seguito, si prodigano per difendere la loro patria durante l'assedio di Osborn e degli Oscuri Vendicatori.\nDopo che le macchinazioni di Loki portano Thor a venire bandito da Asgard, i tre guerrieri decidono di seguirlo in esilio trasferendosi nella citt\u00e0 di Broxton, Oklahoma, dove iniziano a gestire un ristorante tipico specializzato in omelette. Successivamente, assieme a vari altri dei ed eroi, assistono al risveglio di Ercole, precedentemente caduto in battaglia.\nPoteri e abilit\u00e0.\nHogun, Volstagg e Fandral possiedono i poteri comuni a tutti gli asgardiani, quali forza, agilit\u00e0, velocit\u00e0, riflessi e resistenza sovrumani dovuti al fatto che pelle e ossa asgardiane sono all'incirca tre volte pi\u00f9 dense di quelle di un comune essere umano. La loro longevit\u00e0 \u00e8 inoltre quasi illimitata e, raggiunta la maturit\u00e0, il loro invecchiamento si \u00e8 praticamente cristallizzato, inoltre non possono morire se non venendo uccisi.\nI tre guerrieri sono inoltre estremamente esperti sia nel combattimento corpo a corpo che nell'uso delle armi da taglio e da lancio.\nAnalizzando invece nello specifico le abilit\u00e0 di ciascuno dei tre; Fandral \u00e8 un esperto arciere descritto come il migliore spadaccino di Asgard, Hogun \u00e8 abilissimo nell'uso della mazza chiodata nonch\u00e9 un eccelso stratega e tattico, mentre Volstagg, soprattutto grazie alla sua mole, \u00e8 fisicamente il pi\u00f9 forte del terzetto in grado di usare abilmente, anche con una mano sola, un'ascia bipenne.\nAltre versioni.\nGuardiani della Galassia.\nNella linea temporale dei \"Guardiani della Galassia\", i tre guerrieri sono ancora in vita nel XXXI secolo.\nMarvel Zombi.\nIn \"Marvel Zombi\", i tre guerrieri sono tutti presenti al briefing indetto da Nick Fury per prepararsi all'attacco degli zombie.\nMC2.\nNel futuro alternativo di \"MC2\" compaiono le versioni anziane di Hogun, Fandral e Volstagg.\nMutant X.\nNell'universo \"Mutant X\", i tre guerrieri sono tra i tanti eroi periti affrontando l'Arcano.\nTerra X.\nNella serie \"Terra X\", gli asgardiani scoprono di essere in realt\u00e0 degli alieni manipolati dai Celestiali affinch\u00e9 credano di essere gli dei nordici.\nUltimate.\nNell'universo Ultimate, Volstagg compare a Thor per informarlo del complotto di Loki ai suoi danni; nonostante allora risultasse difficile capire se tale visione fosse reale o frutto di un delirio di Thor (considerato solo un pazzo). In seguito per\u00f2, l'identit\u00e0 e lo status di divinit\u00e0 di Thorlief Golmen vengono confermati durante la battaglia finale con Loki. In seguito, i tre guerrieri compaiono in carne e ossa ma, come diversi altri asgardiani, vengono trucidati in massa dai \"Figli del Domani\", seguaci di una folle versione futura di Reed Richards."}
{"id": "1181035", "revid": "171091", "url": "https://it.wikipedia.org/wiki?curid=1181035", "title": "Unit\u00e9 des Communes vald\u00f4taines Mont-Cervin", "text": "L'Unit\u00e9 des Communes vald\u00f4taines Mont-Cervin, denominata fino al 2014 \"Comunit\u00e0 montana Monte Cervino\" (in francese \"Communaut\u00e9 de montagne Mont-Cervin\"), \u00e8 un comprensorio montano che unisce 11 comuni della Valle d'Aosta e della Valtournenche, valle laterale.\nNome.\nPrende il nome dal Monte Cervino, il quale domina la Valtournenche ed \u00e8 come un punto di riferimento di tutta l'Unit\u00e9 de communes.\nScopo.\nSuo scopo principale \u00e8 quello di favorire lo sviluppo delle valli nella salvaguardia del patrimonio ambientale e culturale locale.\nAttivit\u00e0.\nNegli anni ha sviluppato soprattutto le seguenti attivit\u00e0:\nSede.\nLa sede si trova a Ch\u00e2tillon.\nComuni.\nNe fanno parte i Comuni di Antey-Saint-Andr\u00e9, Chambave, Chamois, Ch\u00e2tillon, La Magdeleine, Pontey, Saint-Denis, Saint-Vincent, Torgnon, Valtournenche e Verrayes."}
{"id": "1181038", "revid": "248219", "url": "https://it.wikipedia.org/wiki?curid=1181038", "title": "Okadaia", "text": ""}
{"id": "1181039", "revid": "1573940", "url": "https://it.wikipedia.org/wiki?curid=1181039", "title": "Vayssierea", "text": "Vayssierea \u00e8 un genere di molluschi nudibranchi della famiglia Okadaiidae.\nTassonomia.\n\"Vayssierea\" \u00e8 attualmente l'unico genere noto della famiglia Okadaiidae, famiglia di incerta collocazione dell'infraordine Doridoidei. In passato alla famiglia venivano attribuiti altri due generi, \"Okadaia\" e \"Pellibranchus\" , entrambi posti in sinonimia con \"Vayssierea\".\nIl genere comprende quattro specie:"}
{"id": "1181042", "revid": "287204", "url": "https://it.wikipedia.org/wiki?curid=1181042", "title": "Kursenai", "text": ""}
{"id": "1181046", "revid": "198277", "url": "https://it.wikipedia.org/wiki?curid=1181046", "title": "Emiliano Testini", "text": "Caratteristiche tecniche.\nGiocatore.\nCentrocampista di carattere e personalit\u00e0, vantava una discreta tecnica eccellendo soprattutto nel dribbling e nel cross, e ben disimpegnandosi anche al tiro con cui trovava occasionalmente la rete. Per sua stessa ammissione non ha saputo sfruttare appieno il talento che gli veniva riconosciuto fin da ragazzo, circoscrivendo cos\u00ec la sua carriera alle serie minori.\nCarriera.\nGiocatore.\nDopo gli inizi nel Terontola, cresce nelle giovanili della squadra della sua citt\u00e0, il , con cui tra il 1996 e il 1997 vince due edizioni del Campionato Primavera, e nel frattempo esordisce in Serie A il 22 dicembre 1996, nella trasferta di Bologna terminata con il risultato di 0-0, in quella che rimane l'unica sua partita nella massima categoria italiana; con i grifoni ha poi modo di disputare nel 2000 anche una gara in campo europeo, nella Coppa Intertoto.\nNel frattempo, a cavallo degli anni 1990 e 2000 fa varie volte la spola tra gli umbri e diverse societ\u00e0 delle serie minori, quali , , e ; trova una certa continuit\u00e0 di rendimento solo nel biennio trascorso a Viterbo, dove nel 1999 contribuisce alla vittoria del campionato di Serie C2.\nDal 2001 al 2004 veste la casacca dell', cui segue un altro triennio in cui difende i colori dell'. Il successivo lustro lo passa invece tra le file della , in quella che lo stesso giocatore considera l'esperienza pi\u00f9 importante della sua carriera agonistica, prima di un'ultima stagione allo dove, nel 2012, partecipa al piccolo \"treble\" composto da campionato, coppa e supercoppa di categoria prima di rimanere svincolato.\nDopo il ritiro.\nUna volta appesi gli scarpini al chiodo, all'inizio del 2014 intraprende la carriera di allenatore divenendo il vice di Loris Beoni al , in Serie D. Nella stagione 2014-2015 \u00e8 sulla panchina del Deruta, nel campionato umbro di Eccellenza.\nIl 12 maggio 2018 passa dietro la scrivania, venendo nominato direttore tecnico dell'."}
{"id": "1181047", "revid": "248219", "url": "https://it.wikipedia.org/wiki?curid=1181047", "title": "Pellibranchus", "text": ""}
{"id": "1181049", "revid": "1305772", "url": "https://it.wikipedia.org/wiki?curid=1181049", "title": "Jean d'Auton", "text": "Appartenente alla corrente dei cosiddetti \"Grands Rh\u00e9toriqueurs\", fu attivo fra il 1499 e il 1528. Ricordato come un umanista, si sa che fu lo storico ufficiale della corte di re Luigi XII di Francia.\nBiografo reale in versi (a partire dal 1507), al pari di altri storiografi come Pierre Sala e Jean Marot, seppe dare ai suoi scritti una forma metrica regolare e una valenza epica.\nCronista fra Medioevo e Rinascimento.\nSul piano strettamente biografico poche sono le notizie certe che si hanno sulla sua figura (le stesse date di nascita e di morte sono dubbie), eccetto che fu autore, per conto del sovrano stesso, delle \"Chroniques de Louis XII\" (o \"Chroniques du r\u00e8gne de Louis XII\"). Era ancora un giovane monaco benedettino quando fu inviato dal monarca in Italia al seguito delle truppe francesi con il preciso incarico di registrarne - testimone e cronista al tempo stesso - le azioni.\nCoevo di Fran\u00e7ois Rabelais - e come questi gi\u00e0 frequentatore del cenacolo di latinisti radunati attorno al filosofo Guillaume Bud\u00e9 e all'abate di Fontaine-le-Comte - si sarebbe occupato come storiografo di numerosi eventi destinati a diventare storici, come il \"Sacco di Castellaneta\" e la Disfida di Barletta. Fu testimone delle gesta dei capitani di guerra e dei capitani di ventura del Medioevo. Nei suoi \"Annali\" raccont\u00f2 di come il suo sovrano soggiorn\u00f2 a Palazzo Malabaila di Asti per incontrare a pi\u00f9 riprese - nel 1502 e nel 1507 - i signori di Mantova e del Monferrato, i duchi di Urbino e di Ferrara, oltre diversi ambasciatori di Stati italiani.\nAffascinato, come storico, dal tema del Santo Graal, fu autore di un \"Trait\u00e9 sur le d\u00e9faut du Garrillant\". Descrisse battaglie e conflitti ma anche eventi straordinari come il naufragio di cui rimase vittima, sulla via del ritorno, la nave messa a disposizione di re Luigi XII, impegnato in una spedizione contro Mitilene (capoluogo di Lesbo), dalla famiglia dei Lomellini, un casato che aveva fornito pi\u00f9 dogi alla Repubblica marinara genovese. Nel 1508 pubblico a Parigi \"L'exil de Genes la superbe\" che celebrava la vittoria della Francia sulla Repubblica di Genova.\nViaggiando per conto del suo re o in compagnia del sovrano stesso ebbe modo di visitare e osservare in maniera attenta la Genova al tempo della Repubblica, un'epoca di fasto passata alla storia come \"il Secolo dei Genovesi\". Di Genova ebbe modo di apprezzare i fasti dei palazzi signorili di \"Strada Nuova\" e i monili di incomparabile valore indossati come ornamento dalle dame delle prestigiose famiglie genovesi e usciti dalle botteghe orafe di via degli Orefici. Le donne di Genova gli parvero \"nel portamento un po' altere e superbe, nei tratti benigne, nel comportamento graziose, in amore ardenti, nel volere costanti, nel parlare feconde, nel carattere leali\".\nIl cuore della Repubblica lo colp\u00ec in maniera particolare, tanto che ebbe modo di scrivere nei suoi resoconti di viaggio: "}
{"id": "1181052", "revid": "327773", "url": "https://it.wikipedia.org/wiki?curid=1181052", "title": "Tsauchab", "text": "Lo Tsauchab \u00e8 un fiume della Namibia, situato nel deserto del Namib, presso la parte meridionale della catena dei Monti Naukluft. \u00c8 asciutto quasi tutto l'anno; il suo corso, lungo circa 100 km, si riempie d'acqua solo in occasione di piogge particolarmente intense, e in queste occasioni pu\u00f2 trasformarsi in poche ore in un corso d'acqua estremamente potente e rapido. \nUno dei tratti pi\u00f9 noti dello Tsauchab \u00e8 quello formato dal canyon di Sesriem, lungo circa un chilometro, profondo fino a 30 metri e in alcuni tratti piuttosto stretto (fino a un minimo di due metri). Dopo il canyon, il fiume si allarga, e attraversa tratti di foresta fluviale dirigendosi verso Sossusvlei."}
{"id": "1181059", "revid": "767487", "url": "https://it.wikipedia.org/wiki?curid=1181059", "title": "Panhard &amp; Levassor A1 e A2", "text": "La Panhard &amp; Levassor Type A1 e la Panhard &amp; Levassor Type A2 furono due autovetture prodotte dal 1895 al 1902 dalla Casa automobilistica francese Panhard &amp; Levassor.\nProfilo.\nDebutto.\nIl giorno 11 giugno 1895 si disput\u00f2 una delle prime corse automobilistiche della storia, la Parigi-Bordeaux, destinata a durare tre giorni, fino al 13 giugno, lungo un tracciato di 1.175\u00a0km. Ad aggiudicarsi la gara fu una Panhard &amp; Levassor inedita, con carrozzeria break, di nuova progettazione e che port\u00f2 con s\u00e9 alcune novit\u00e0 tecniche di rilievo. Questa Panhard &amp; Levassor fu il primo esemplare delle serie \"A1\" e \"A2\", che cominciarono cos\u00ec la loro carriera con una brillante vittoria, contribuendo non poco al suo successo commerciale.\nCaratteristiche.\nProdotte in numerose varianti di carrozzeria, le serie \"A1\" e \"A2\" differivano fra loro solo per alcuni particolari, restando per\u00f2 sostanzialmente la stessa vettura. Queste due serie, prodotte in contemporanea, vennero proposte come tonneau, break, vis-\u00e0-vis, phaeton, omnibus a 4 o 6 posti ed altre ancora. Per la prima volta, almeno relativamente alla produzione della casa di avenue d'Ivry, comparve un abbozzo di cofano motore anteriore. Ci\u00f2, unito alla dimensioni ben pi\u00f9 generose rispetto alla precedente Type A, fu la testimonianza di una ricerca che puntava all'ottimizzazione dell'abitabilit\u00e0 interna.\nPer quanto riguarda le caratteristiche tecniche, queste due serie di vetture nascevano come consuetudine in quegli anni e nei decenni immediatamente successivi, su telaio in acciaio e scocca in legno. Con l'arrivo delle serie \"A1\" e \"A2\" debutt\u00f2 nella produzione Panhard &amp; Levassor anche la nuova famiglia di motori Phoenix, il cui progetto era ancora di origine Daimler. I primissimi esemplari delle serie \"A1\" e \"A2\" montavano quindi un bicilindrico Phoenix da 1201 cm3 in grado di erogare fino a 4 CV di potenza massima al regime di 700 giri/min. Di origine Daimler era anche il sistema di accensione a tubi incandescenti, la lubrificazione e il carburatore. La trasmissione era a catena e si avvaleva di un cambio a tre marce racchiuso in un carter stagno che impediva l'infiltrazione di polvere e sabbia, nonch\u00e9 di sassolini, che potevano essere scagliati negli ingranaggi del cambio dalle ruote in movimento. Il cambio era del tipo ad ingranaggi scorrevoli e trasmetteva il moto alle ruote posteriori tramite una catena e un differenziale unito al telaio. Quest'ultimo era in legno con rinforzi in acciaio e montava sospensioni a balestre semiellittche. La velocit\u00e0 massima era di 30\u00a0km/h.\nPer amor della verit\u00e0 va detto per\u00f2 che la vettura che si aggiudic\u00f2 la Parigi-Bordeaux del 1895 non montava il gi\u00e0 descritto mototre da 1,2 litri, bens\u00ec un ben pi\u00f9 prestante motore da 4.245\u00a0cm3 in grado di erogare fino a 10 CV di potenza massima, ma si trattava comunque di un motore strettamente imparentato con quelli destinati ad equipaggiare la produzione \"A1\" e \"A2\" per utilizzo stradale.\nCarriera commerciale.\nNonostante il grande debutto coronato da una vittoria, la commercializzazione vera e propria delle Panhard &amp; Levassor \"A1\" e \"A2\" avvenne solo a partire dall'inizio del 1896, infatti nel 1895 ne vennero prodotti solo due esemplari: uno fu proprio l'esemplare con motore da 4,2 litri che vinse la Parigi-Bordeaux, mentre l'altro fu il primissimo esemplare stradale con motore da 1,2 litri.\nIn quello stesso anno, e precisamente a partire dal mese di aprile, le serie \"A1\" e \"A2\" furono proposte anche con un pi\u00f9 grande motore da 1648\u00a0cm\u00b3, in grado di sviluppare 6 CV di potenza massima a 720 giri/min. La velocit\u00e0 massima saliva cos\u00ec a quasi 40\u00a0km/h.\nLa \"Type A1\" e la \"Type A2\" furono i modelli che gettarono le basi per la successiva famiglia di Panhard da 6, 7 e 8 CV, che costituirono la futura base della gamma Panhard &amp; Levassor. Da essi derivarono immediatamente le serie \"B1\" e \"B2\", analoghe ai modelli appena descritti, ma equipaggiate con motori Phoenix a 4 cilindri.\nLe serie \"A1\" e \"A2\" Furono prodotte fino al 1902 in 1.363 esemplari, di cui 992 con motore da 1,2 litri e le restanti 371 con motore da 1,6 litri."}
{"id": "1181060", "revid": "1711941", "url": "https://it.wikipedia.org/wiki?curid=1181060", "title": "Nauglam\u00edr", "text": ""}
{"id": "1181063", "revid": "287204", "url": "https://it.wikipedia.org/wiki?curid=1181063", "title": "Coppa di Lega svizzera", "text": "La Coppa di Lega svizzera fu una competizione calcistica svizzera esistita dal 1972 al 1982. In questo torneo si affrontavano le squadre che militavano nei campionati di Lega Nazionale A e Lega Nazionale B.\nLa formula iniziale prevedeva la disputa della Coppa di Lega come torneo pre-stagionale estivo. A partire dalla terza edizione, invece, venne trasformata in una competizione disputata durante la stagione calcistica, parallelamente alla Coppa Svizzera."}
{"id": "1181065", "revid": "1543377", "url": "https://it.wikipedia.org/wiki?curid=1181065", "title": "Hans Gamper", "text": "Fu uno dei primi presidenti di societ\u00e0 polisportive della storia. Fond\u00f2 club sportivi in Svizzera e in Spagna, ma \u00e8 ricordato per aver fondato il Futbol Club Barcelona. Nelle vesti di presidente contribu\u00ec a rendere il Barcelona uno dei club pi\u00f9 egemoni.\nBiografia.\nInfanzia e giovinezza.\nHans-Max Gamper Haessig era il maggiore dei figli maschi di August e Rosine Emma Gamper, terzo di cinque figli. La madre mor\u00ec quando Hans-Max aveva 8 anni e la famiglia si trasfer\u00ec a Zurigo. Da ragazzo era un ciclista e un corridore appassionato. Nel corso della sua vita am\u00f2 profondamente lo sport in generale e, oltre al calcio, pratic\u00f2 il rugby, il tennis e il golf. In Svizzera era reputato un giocatore abilissimo: capitan\u00f2 il e in seguito gioc\u00f2 con l'Excelsior Zurigo e con lo . Nel 1897 il lavoro lo port\u00f2 a Lione, in Francia, dove gioc\u00f2 a rugby nell'Athletique Union.\nLa fondazione del FC Barcelona.\nNel 1898 si rec\u00f2 a Barcellona per visitare lo zio Emili Gaissert, che viveva l\u00ec. Si stabil\u00ec a Barcellona durante una sosta nel suo viaggio in Africa, dove era andato per fondare alcune compagnie dedite al commercio dello zucchero. In seguito avrebbe imparato molto bene la lingua catalana e avrebbe adottato la versione catalana del proprio nome, \"Joan Gamper\". Come apprendista trov\u00f2 impiego presso il Cr\u00e9dit Lyonnais, la Compagnia Ferroviaria Sarria e come editorialista sportivo, nella cui veste lavor\u00f2 per due giornali svizzeri. Ader\u00ec alla Chiesa Evangelica Svizzera e inizi\u00f2 a giocare a calcio nella locale comunit\u00e0 protestante, nel distretto di Sarri\u00e0-Sant Gervasi. Frequent\u00f2 il Gimnasio Sol\u00e9 e contribu\u00ec alla pubblicazione di una rivista, \"Los Deportes\".\nIl 22 ottobre 1899 diffuse un annuncio pubblicitario su \"Los Deportes\", dichiarando la volont\u00e0 di formare un club calcistico. Il riscontro fu positivo, tant'\u00e8 che il 29 novembre, nel corso di una riunione nel Gimnasio Sol\u00e9, nacque il Futbol Club Barcelona. Tra i membri fondatori figuravano appassionati svizzeri, britannici e catalani. Secondo la leggenda Gamper scelse il \"blaugrana\" come colore ufficiale in onore del , sua ex squadra. Secondo altre tesi l'ispirazione sarebbe stata lo , squadra del suo cantone natale, o, stando ad altre fonti, la \"Merchant Taylors' School\" di Crosby, nella Merseyside (Inghilterra).\nBench\u00e9 Gamper fosse la forza dominante nel club, inizialmente scelse di essere solo un membro della dirigenza e il capitano della squadra. Aveva ancora 22 anni e intendeva concentrarsi sull'attivit\u00e0 agonistica, che amava intensamente. Con il FC Barcelona gioc\u00f2 48 partite tra il 1899 e il 1903, segnando pi\u00f9 di 100 gol. Tra i suoi compagni di squadra c'era Arthur Witty. Nella stagione 1900-1901 fece parte della squadra del FC Barcelona che vinse il primo trofeo societario, la \"Copa Macaya\", competizione che oggi \u00e8 riconosciuta come il primo campionato catalano. Nel 1902 disput\u00f2 la prima finale di Copa del Rey della storia, in cui il Bar\u00e7a perse per 2-1 contro il Club Vizcaya.\nPresidente del club.\nNel 1908 divenne presidente del FC Barcelona per la prima volta, prendendo il timone di un club sull'orlo del fallimento. Alcuni dei migliori giocatori della squadra si erano ritirati e non erano stati sostituiti. Ci\u00f2 ebbe effetti pesanti sui risultati del club sia dentro che fuori dal campo. Il club non conosceva successi dalla vittoria nel \"Campionat de Catalunya\" del 1905 e, di conseguenza, le finanze languevano. Successivamente Gamper fu presidente del club in cinque diverse occasioni (\"1908-09, 1910-13, 1917-19, 1921-23\" e \"1924-25\"), per un totale di 25 anni trascorsi a capo della societ\u00e0. Uno dei traguardi pi\u00f9 importanti lo ottenne quando dot\u00f2 il FC Barcelona di un suo stadio. Fino al 1909 la squadra giocava in vari impianti, nessuno dei quali di propriet\u00e0 del club. Gamper raccolse fondi da uomini d'affari locali. Cos\u00ec, il 14 marzo 1909, la squadra pot\u00e9 trasferirsi al \"Carrer Ind\u00fastria\", uno stadio con una capienza di 6.000 posti. Gamper lanci\u00f2 una campagna di reclutamento dei soci che ebbe conseguenze notevoli: gi\u00e0 nel 1922 il club ne aveva pi\u00f9 di 10.000. La situazione comport\u00f2 un nuovo cambiamento dello stadio. Questa volta la squadra si spost\u00f2 al \"Les Corts\", la cui capienza fu aumentata da 20.000 a ben 60.000 posti.\nGamper acquist\u00f2 Paulino Alc\u00e1ntara, che sarebbe divenuto uno dei migliori marcatori nella storia del club. Nel 1917 nomin\u00f2 allenatore Jack Greenwell. La mossa produsse dei miglioramenti sul campo. Durante l'era Gamper il FC Barcelona vinse 11 \"Campionat de Catalunya\", 6 Cope del Rey e 4 \"Coupe des Pyren\u00e9es\", vivendo la sua prima epoca d'oro. Oltre ad Alc\u00e1ntara il Bar\u00e7a di Greenwall comprendeva anche Sagibarb\u00e1, Ricardo Zamora, Josep Samitier, F\u00e9lix Ses\u00famaga e Franz Platko.\nLa sua ultima presidenza fin\u00ec in circostanze controverse e con una tragedia personale. Il 24 giugno 1925 i tifosi del FC Barcelona fischiarono l'inno nazionale spagnolo, applaudendo, invece, \"God Save the Queen\", eseguito da una banda della Marina Reale Britannica in visita ufficiale. La dittatura di Primo de Rivera accus\u00f2 Gamper di promuovere il nazionalismo catalano. Di conseguenza il campo del \"Les Corts\" fu chiuso per sei mesi e Gamper, espulso dalla Spagna, torn\u00f2 in Svizzera. Successivamente, la sua richiesta di rientro in Spagna fu accolta, a circa un anno dal suo allontanamento, ma a condizione che non intrattenesse pi\u00f9 alcun tipo di rapporto con la squadra. Questo fu molto difficile da accettare per Gamper, che inizi\u00f2 a soffrire di depressione. Con l'inizio della grande crisi del 1929, gran parte del suo patrimonio fu tradotto in azioni, e le perdite furono grandi. A causa di questo periodo di grandi difficolt\u00e0, Gamper si suicid\u00f2 la mattina del 30 luglio 1930, sparandosi un colpo d'arma da fuoco nel suo appartamento di \"Calle Girona 4\", a Barcellona. Per puro destino, il giorno della sua morte \u00e8 coinciso con la finale del primo campionato mondiale di calcio.\nEpilogo.\nNel 1966 l'allora presidente del FC Barcelona, Enric Llaudet, ide\u00f2 il Trofeo Joan Gamper in suo onore. Si tratta di un torneo pre-stagionale che vede la partecipazione di squadre internazionali e che tradizionalmente funge da palcoscenico per la presentazione della nuova squadra del FC Barcelona per la stagione entrante.\nIl club, poi, ritir\u00f2 permanentemente il numero di tessera societaria di Gamper e la citt\u00e0 gli intitol\u00f2 una strada, la \"Carrer de Joan Gamper\" nel distretto di Les Corts. Nel 2002 il club celebr\u00f2 il 125\u00ba anniversario della sua nascita. Nel 2004 il Gruppo Winterthur, una compagnia assicurativa svizzera i cui uffici hanno sede a Barcellona, divent\u00f2 lo sponsor della squadra di pallacanestro del Barcelona. La squadra indoss\u00f2 delle magliette su cui campeggiava il nome del luogo di nascita di Gamper e sul nome Winterthur FCB.\nProbabilmente il maggiore tributo a questo sportivo a tutto tondo fu, per\u00f2, la trasformazione del club in una polisportiva, come ribadito dal motto della societ\u00e0: \"il FC Barcelona \u00e8 pi\u00f9 di un club\". Oggi la societ\u00e0 promuove sport come l'atletica, il rugby e il ciclismo, tutti sport praticati da Gamper. Inoltre comprende squadre di basket, pallamano, hockey su pista, calcio amatoriale indoor, calcio femminile, pallamano, baseball e hockey su prato. Nel corso degli anni il club ha anche annoverato squadre di hockey su ghiaccio e football americano, i FC Barcelona Dragons."}
{"id": "1181066", "revid": "1154737", "url": "https://it.wikipedia.org/wiki?curid=1181066", "title": "Sesriem", "text": "Sesriem \u00e8 una localit\u00e0 della Namibia, situata nel deserto del Namib, nei pressi della parte meridionale della catena dei Monti Naukluft. Come molti \"centri abitati\" nella regione del Namib, Sesriem \u00e8 costituito soltanto da un distributore di benzina presso cui si vendono anche alimentari e altri generi di prima necessit\u00e0. Il canyon di Sesriem, situato circa 4 km a sud della localit\u00e0, \u00e8 una delle mete turistiche pi\u00f9 rinomate della zona. Nei pressi di Sesriem si trovano inoltre le principali strutture ricettive in cui pernottano i turisti che visitano celebri dune di Sossusvlei o altri luoghi di interesse della zona, come la duna di Elim, Hidden Vlei e Dead Vlei. Fra i lodge di Sesriem si possono citare \"Le Mirage Desert\" e il \"Sossusvlei Lodge\". La zona di Sesriem appartiene al Namib-Naukluft National Park, il pi\u00f9 grande parco nazionale dell'Africa.\nIl canyon.\nIl canyon di Sesriem \u00e8 lungo circa un chilometro e profondo fino a 30 m. Il fiume Tsauchab, asciutto per gran parte dell'anno, lo ha scavato nella roccia sedimentaria nell'arco di un periodo di circa 15 milioni di anni. In afrikaans, \"Sesriem\" significa \"sei cinghie\", e deriva dal fatto che i primi coloni dovevano usare un sistema di sei corregge per estrarre l'acqua dal fondo della gola. In alcuni tratti il canyon \u00e8 piuttosto stretto (fino a un minimo di 2 m); in questi punti si formano delle pozze d'acqua perenni, da cui gli animali possono bere."}
{"id": "1181067", "revid": "298055", "url": "https://it.wikipedia.org/wiki?curid=1181067", "title": "Kevin Volchok", "text": ""}
{"id": "1181074", "revid": "14691", "url": "https://it.wikipedia.org/wiki?curid=1181074", "title": "Canyon di Sesriem", "text": ""}
{"id": "1181075", "revid": "14691", "url": "https://it.wikipedia.org/wiki?curid=1181075", "title": "Sesriem Canyon", "text": ""}
{"id": "1181076", "revid": "14691", "url": "https://it.wikipedia.org/wiki?curid=1181076", "title": "Sesriem canyon", "text": ""}
{"id": "1181080", "revid": "171091", "url": "https://it.wikipedia.org/wiki?curid=1181080", "title": "Unit\u00e9 des Communes vald\u00f4taines \u00c9van\u00e7on", "text": "L'Unit\u00e9 des Communes vald\u00f4taines \u00c9van\u00e7on, denominata fino al 2014 \"Comunit\u00e0 montana Evan\u00e7on\" (in francese \"Communaut\u00e9 de montagne \u00c9van\u00e7on\"), \u00e8 un comprensorio montano che unisce dieci comuni della bassa Valle d'Aosta: i quattro comuni della Val d'Ayas, e i comuni situati tra la chiusa di Montjovet, la piana di Arnad e il vallone di Champdepraz.\nPrende il nome dal torrente Evan\u00e7on, che solca la Val d'Ayas e confluisce nel Dora Baltea a Issogne.\nSuo scopo principale \u00e8 quello di favorire lo sviluppo delle valli nella salvaguardia del patrimonio ambientale e culturale proprio.\nNegli anni ha sviluppato soprattutto le seguenti attivit\u00e0:\nLa sede si trova a Verr\u00e8s, nell'antica cascina detta La Murasse. La precedente sede legale era in piazza Ren\u00e9 de Challand n.5.\nComprende i comuni di: Arnad, Ayas, Brusson, Challand-Saint-Anselme, Challand-Saint-Victor, Champdepraz, \u00c9mar\u00e8se, Issogne, Montjovet e Verr\u00e8s."}
{"id": "1181084", "revid": "124345564", "url": "https://it.wikipedia.org/wiki?curid=1181084", "title": "Morfologia (biologia)", "text": "La morfologia \u00e8 una branca della biologia che studia l'aspetto esteriore di un organismo vivente con le sue relazioni e confronti. \nLa morfologia si distingue dall'anatomia, che studia la struttura interna degli organismi viventi, e dalla fisiologia, che studia il funzionamento dei tessuti, degli organi e degli apparati, tuttavia si collega ad esse integrando la conoscenza degli organismi viventi. In ambiti particolari la morfologia pu\u00f2 avere collegamenti anche con l'etologia e la genetica.\nScopi.\nGli scopi della morfologia sono diversi e possono rispondere a specifiche esigenze: dalla semplice descrizione, finalizzata a fornire un'informazione scritta o orale alternativa ad un'immagine all'elenco di tutti gli elementi esteriori che permettono il riconoscimento e l'inquadramento tassonomico di un organismo. In ambiti pi\u00f9 specifici, la morfologia \u00e8 utilizzata per scopi tecnici: ad esempio, nella zoognostica, branca della zootecnica, la morfologia \u00e8 utilizzata per definire in prima istanza le attitudini produttive o funzionali degli animali domestici. In ecologia e in altre branche della biologia \u00e8 utile per studiare i meccanismi di adattamento di una specie o di una popolazione a specifiche condizioni ambientali. \nApplicazioni.\nIl principale ambito di applicazione della morfologia \u00e8, in ogni modo, la sistematica o tassonomia. La descrizione, ai fini della caratterizzazione, dell'aspetto esteriore degli organismi viventi \u00e8 stato lo strumento privilegiato, nel corso della storia, dai naturalisti per la definizione dei singoli taxa e il loro inquadramento sistematico. A tutt'oggi la morfologia rappresenta ancora il principale criterio di determinazione delle specie, integrato in misura minore da aspetti anatomici, fisiologici ed etologici e la sua importanza \u00e8 stata ridimensionata negli ultimi decenni solo dalla filogenesi.\nElementi.\nGli elementi presi in considerazione dalla morfologia, applicate all'intero corpo o a specifiche parti del corpo, sono diversi. Fra i pi\u00f9 frequenti si citano i seguenti:"}
{"id": "1181091", "revid": "111433", "url": "https://it.wikipedia.org/wiki?curid=1181091", "title": "Vestfir\u00f0ir (penisola)", "text": ""}
{"id": "1181093", "revid": "31886", "url": "https://it.wikipedia.org/wiki?curid=1181093", "title": "Fosfuranylite", "text": ""}
{"id": "1181094", "revid": "1565657", "url": "https://it.wikipedia.org/wiki?curid=1181094", "title": "Parco nazionale di Namib-Naukluft", "text": "Il parco nazionale di Namib-Naukluft (Namib-Naukluft National Park) \u00e8 un'area naturale protetta situata nel deserto del Namib. Con un'estensione totale di 49.768\u00a0km\u00b2 (pari all'incirca all'area della Svizzera), il Namib-Naukluft \u00e8 la pi\u00f9 grande riserva faunistica dell'Africa ed \u00e8 il quarto pi\u00f9 grande parco nazionale del mondo. Comprende una vasta porzione del deserto del Namib e parte dei Monti Naukluft.\nStoria.\nIl parco fu fondato nel 1907 per volere dell'amministrazione coloniale tedesca, a partire da un nucleo iniziale costituito dalla regione compresa fra i fiumi Swakop e Kuiseb. Gli attuali confini del parco furono fissati nel 1978, quando furono unite le aree naturali protette preesistenti del Namib Desert Park e del Naukluft Mountain Zebra Park, a cui si aggiunsero la regione diamantifera denominata Diamond Area I e altre porzioni del territorio circostante.\nTerritorio.\nIl paesaggio del parco \u00e8 caratterizzato da alte dune di sabbia dal vivido colore arancione, dovuto all'ossidazione delle particelle di ferro presenti nella sabbia; poich\u00e9 l'ossidazione aumenta col passare del tempo, le dune pi\u00f9 antiche sono quelle dal colore pi\u00f9 intenso. Nei pressi della costa sull'Oceano Atlantico, le dune si alternano a lagune e aree alluvionali, ricchissime di avifauna; particolarmente celebre \u00e8 la regione di Sandwich Harbour, situata 50\u00a0km a sud di Walvis Bay. Fra i luoghi di maggiore interesse turistico della zona si possono citare Sossusvlei, Sandwich Harbour, il canyon di Sesriem, la Duna di Elim, la Duna 45, Hidden Vlei e Dead Vlei.\nFlora.\nL'altopiano denominato \"Welwitschia Plains\", a est di Swakopmund, nel triangolo tra i fiumi Khan e Swakop, ospita una delle maggiori concentrazioni esistenti di \"Welwitschia mirabilis\" (5-6.000 piante).\nFauna.\nIl parco ospita una stupefacente variet\u00e0 di specie animali adattate alle condizioni impervie del deserto: vi si trovano molte specie di serpenti, gechi e insetti, ma anche animali di taglia pi\u00f9 grande come iene e sciacalli."}
{"id": "1181095", "revid": "287204", "url": "https://it.wikipedia.org/wiki?curid=1181095", "title": "Mirel Radoi", "text": ""}
{"id": "1181096", "revid": "63945", "url": "https://it.wikipedia.org/wiki?curid=1181096", "title": "Westfjords", "text": ""}
{"id": "1181099", "revid": "78273", "url": "https://it.wikipedia.org/wiki?curid=1181099", "title": "Namib-Naukluft", "text": ""}
{"id": "1181102", "revid": "31886", "url": "https://it.wikipedia.org/wiki?curid=1181102", "title": "Fosfouranilite", "text": ""}
{"id": "1181115", "revid": "2212704", "url": "https://it.wikipedia.org/wiki?curid=1181115", "title": "Premio Payen", "text": "Il premio Anselme Payen \u00e8 conferito annualmente dall'American Chemical Society (ACS) in onore di Anselme Payen, chimico francese che scopr\u00ec la cellulosa.\nIl premio, consistente di una medaglia di bronzo e dollari, viene assegnato dall'ACS Cellulose and Renewable Materials Division agli scienziati che si sono distinti nelle ricerche nel settore della cellulosa."}
{"id": "1181123", "revid": "254059", "url": "https://it.wikipedia.org/wiki?curid=1181123", "title": "Carretera Austral", "text": "La Carretera Austral (ufficialmente ruta CH-7) \u00e8 una strada che del Cile che collega Puerto Montt con Villa O'Higgins, voluta dal dittatore Augusto Pinochet, la cui costruzione \u00e8 cominciata nel 1976 ed \u00e8 terminata nel 1996.\nCostruita per scopi militari attraversa regioni altrimenti non raggiungibili se non via mare, si estende per tra paesaggi selvaggi e incontaminati e termina a Villa O'Higgins. La strada \u00e8 asfaltata solo in alcuni tratti, la maggior parte del percorso \u00e8 infatti sterrato.\nStoria.\nLa sua costruzione inizi\u00f2 nel 1976 per decisione della giunta militare allora al potere, essendo uno dei progetti pi\u00f9 ambiziosi e costosi del paese del XX secolo. Le difficolt\u00e0 da superare erano molte, soprattutto di carattere geografico e morfologico del terreno, con la presenza delle Ande e dei suoi ghiacciai, di numerosi laghi e fiumi da attraversare.\nIn ogni caso, dopo dodici anni, nel 1988, venne inaugurato il primo tratto e nel 1996 venne completata sino a Puerto Yungay. Gli ultimi 100 km sino a Villa O'Higgins vennero terminati nel 2000.\nInizialmente il percorso era interamente non asfaltato e si sta provvedendo alla sua asfaltatura man mano; nel 2007 \u00e8 prevista la nuova pavimentazione per 330\u00a0km tra Chait\u00e9n e Coihaique.\nIl percorso non \u00e8 in ogni caso percorribile interamente via strada ma \u00e8 necessario l'uso di tre traghetti per superare gli ostacoli d'acqua. Il primo traghettamento di circa 30 minuti \u00e8 situato all'incirca 45\u00a0km a sud dell'inizio della Carretera da Puerto Montt. Il secondo, dopo 110\u00a0km dalla partenza ha una durata di circa cinque ore tra Hornopir\u00e9n e Caleta Gonzalo. Proprio questo, secondo le dichiarazioni ufficiali, dovrebbe essere sostituito da un percorso sulla terraferma, attraversando il parco Pumal\u00edn.\nIl terzo e ultimo tratto via acqua, della durata di circa 50 minuti, unisce Puerto Yungay a Rio Bravo (attraverso il Fiordo Mitchell), da dove ricominciano i 100\u00a0km terminali della strada.\nUno dei motivi per cui il secondo traghetto \u00e8 in via di eliminazione \u00e8 dovuto al fatto che la sua agibilit\u00e0 \u00e8 limitata ai mesi di gennaio e febbraio, obbligando l'uso di percorsi attraverso il territorio argentino per raggiungere Hornopir\u00e9n.\nNei media.\nI Modena City Ramblers hanno dedicato a tale strada un'omonima canzone, contenuta nell'album \"Radio Rebelde\".\nCollegamenti esterni.\n Presentazione, immagini e mappe"}
{"id": "1181127", "revid": "113324246", "url": "https://it.wikipedia.org/wiki?curid=1181127", "title": "Frankie Manning", "text": "Ballerino di Lindy Hop, di cui \u00e8 innovatore e coreografo, inizia a ballare ancora adolescente all'Alhambra Ballroom in Harlem, New York, per poi approdare al Savoy Ballroom, dove le pi\u00f9 grandi orchestre swing degli anni trenta si sfidavano davanti a migliaia di ballerini scatenati.\nBiografia.\nFrankie muove i primi passi ispirandosi alla prima generazione di lindyhoppers, guidata da George \"Shorty\" Snowden e Leroy \"Stretch\" Jones, per poi acquisire il suo inconfondibile stile che gli permetter\u00e0 di sconfiggere i suoi maestri nelle agguerrite gare di ballo che si svolgevano al Savoy. \u00c8 l'artefice di numerose innovazioni stilistiche, con le sue acrobazie e la tipica posizione del corpo con il busto inclinato in avanti.Il Savoy Style \u00e8 una sua creazione. Viaggiando per il mondo come coreografo e ballerino della compagnia Whitey's Lindy Hoppers, nel periodo che va dalla fine degli anni '30 ai primi anni quaranta del secolo scorso, ha contribuito grandemente alla diffusione del lindy hop.\nSua \u00e8 la famosissima scena di ballo nel film Helzapoppin' (1941), numerose le partecipazioni in film Mannhattan Merry-Go-Round (1937), Jittering Jitterbugs (1938), Hot Chocolates (1941), Radio City Revels (193?) Killer Diller (1948), Malcolm X (1992), Stomping at the Savoy (1993) e documentari (The Spirit Moves, Call Of The Jitterbug, 20/20 - Back into Swing 7/23/89 National Geographic: Jitterbug, Swingin' at the Savoy, Can't Top the Lindy Hop).\nNegli anni cinquanta, con il declino della danza swing, completamente soppiantata dal rock and roll, Frankie abbandona le scene e lavora in un ufficio postale per oltre trent'anni. Nel 1987 all'et\u00e0 di 72 anni, incoraggiato dal Erin Stevens, riprende l'attivit\u00e0 d'insegnamento e cura le coreografie di Black&amp;Blue, messo in scena a Broadway. Nei primi anni novanta \u00e8 consulente di Spike Lee per il film Malcolm X.\nGrazie al suo ritorno negli anni Ottanta, il Lindy Hop riprese vita diffondendosi a macchia d'olio dagli Stati Uniti ad Europa, ed oggi anche in Australia ed Asia. Nominato ambasciatore del Lindy Hop, Manning continu\u00f2 ad insegnare ed a presenziare i numerosi festival, workshop ed eventi sui balli Swing fino alla sua morte diventando una fonte di ispirazione e un punto di riferimento per i ballerini di tutto il mondo.\nFrankie Manning muore il 27/04/2009 alle 7 ora di NY dopo alcuni giorni di ricovero a causa di una polmonite."}
{"id": "1181129", "revid": "339392", "url": "https://it.wikipedia.org/wiki?curid=1181129", "title": "Papiri di Nag Hammadi", "text": ""}
{"id": "1181133", "revid": "599013", "url": "https://it.wikipedia.org/wiki?curid=1181133", "title": "Istituto di Santa Maria di Guadalupe per le missioni estere", "text": "L'Istituto di Santa Maria di Guadalupe per le missioni estere (in latino \"Institutum a Sancta Maria de Guadalupe pro Exteris Missionibus\") \u00e8 una societ\u00e0 clericale vita apostolica di diritto pontificio. I membri di questa societ\u00e0, detti comunemente missionari di Guadalupe, pospongono al loro nome la sigla M.G.\nStoria.\nL'istituto, intitolato alla Vergine di Guadalupe, venne fondato dall'episcopato messicano nel 1945; il 7 ottobre 1949 venne aperto a Citt\u00e0 del Messico il primo seminario per la formazione del clero missionario da inviare nei paesi non cristiani indicati dal Papa.\nLa Congregazione romana \"de Propaganda Fide\" approv\u00f2 le costituzioni della societ\u00e0 il 28 aprile 1953; il primo rettore del seminario e superiore generale della compagnia fu Alonso Manuel Escalante (1906-1967), gi\u00e0 missionario in Cina e Bolivia, e professore al seminario maggiore di Maryknoll.\nAttivit\u00e0 e diffusione.\nGli scopi dei missionari di Guadalupe sono l'evangelizzazione dei popoli non cristiani e la formazione del clero missionario.\nI padri della societ\u00e0 svolgono il loro apostolato in Giappone, Corea del Sud, Kenya, Hong Kong, Angola, Per\u00f9, Brasile, Cuba e Mozambico; la sede generalizia \u00e8 a Citt\u00e0 del Messico.\nAl 31 dicembre 2005, la compagnia contava 65 case e 214 membri, 164 dei quali sacerdoti."}
{"id": "1181134", "revid": "123497115", "url": "https://it.wikipedia.org/wiki?curid=1181134", "title": "Charles Beaumont", "text": "Biografia.\nFece parte di un gruppo di giovani artisti chiamato \"The Group\" (formato da altri autori di letteratura fantastica come Chad Oliver, William F. Nolan e George Clayton Johnson).\nNegli anni sessanta scrisse 22 episodi per la serie TV \"Ai confini della realt\u00e0\" (\"The Twilight Zone\"), collabor\u00f2 con Roger Corman e realizz\u00f2 inoltre due storie per la Disney dedicate a \"Topolino\"; mor\u00ec a causa della malattia di Alzheimer a soli 38 anni. \nNel 1988 la casa editrice Dark Harvest pubblic\u00f2 in sua memoria una raccolta scelta di storie brevi: \"Charles Beaumont: Selected Stories\".\nAdattamenti.\nIl suo racconto \"Ultimi riti\" fu adattato per la televisione italiana nel 1979 all'interno della miniserie \"Racconti di fantascienza\"."}
{"id": "1181135", "revid": "119509751", "url": "https://it.wikipedia.org/wiki?curid=1181135", "title": "The Ideal Condition", "text": "The Ideal Condition \u00e8 il primo album solista di Paul Hartnoll, che, insieme con il fratello Phil, ha formato la \"band\" elettronica Orbital.\nIl disco \u00e8 uscito nel maggio 2007, con la partecipazione vocale in \"Please\" di Robert Smith (The Cure), The Metro Voices Choir in \"Aggro\", Lianne Hall in \"For Silence\" e Akayzia Parker (\"Nothing Else Matters\").\nEra un omosessuale."}
{"id": "1181140", "revid": "77594", "url": "https://it.wikipedia.org/wiki?curid=1181140", "title": "Holkham Hall", "text": "Holkham Hall si trova a Holkham, nella contea del Norfolk in Inghilterra, ed \u00e8 una cosiddetta \"country house\" del XVIII secolo costruita in stile palladiano. Fu progettata dall'architetto William Kent in collaborazione con il suo proprietario Thomas Coke, conte di Leicester, e con Lord Burlington. Iniziata nel 1734, la costruzione venne terminata nel 1764.\nOggi \u00e8 sede della famiglia dei conti di Leicester of Holkham.\nLa severit\u00e0 dell'insieme si basa sulla teoria di Andrea Palladio e in particolare su Villa Mocenigo, descritta nei \"Quattro Libri dell'Architettura\". Si distingue per l'eleganza dell'insieme e la parsimonia di ornamenti. La facciata meridionale presenta un portico decorato da colonne ioniche. La severit\u00e0 dell'insieme \u00e8 alleggerita dalle finestre veneziane degli avancorpi angolari posti intorno al blocco centrale dell'edificio.\nLa pianta rispecchia uno schema particolare: presso gli angoli di un blocco centrale a pianta rettangolare, ne sono disposti altri quattro, anch'essi rettangolari: da ci\u00f2 risulta dunque una struttura policentrica e nel complesso elaborata, piuttosto lontana dai modelli classici."}
{"id": "1181143", "revid": "83531", "url": "https://it.wikipedia.org/wiki?curid=1181143", "title": "Cheers (serie televisiva)", "text": ""}
{"id": "1181149", "revid": "767487", "url": "https://it.wikipedia.org/wiki?curid=1181149", "title": "Panhard &amp; Levassor 7CV e 8CV", "text": "Le sigle 7CV e 8CV indicano due famiglie di autovetture che costituivano la base della gamma della Casa automobilistica francese Panhard &amp; Levassor nel periodo compreso tra il 1902 ed il 1912.\nStoria e profilo.\nIn effetti, con queste sigle non vengono indicati semplicemente due modelli di autovetture, ma una vera e propria famiglia, costituita da due piccole \"sotto-famiglie\", le quali rappresentano la fascia bassa di una gamma che gi\u00e0 alla fine dell'Ottocento aveva cominciato a diversificarsi in maniera decisa in pi\u00f9 segmenti commerciali. Tale fascia bassa della gamma Panhard &amp; Levassor trovava le sue radici nei modelli A1 e A2, in commercio fin dal 1895 e tolti di produzione proprio nel 1902, in occasione del lancio della nuova gamma, la quale rester\u00e0 nei listini Panhard &amp; Levassor, con tutte le variazioni del caso, fino al 1921.\nIl primo modello a far parte di questa gamma era la \"7CV L\u00e9g\u00e8re Type A\" (da non confondere con la primissima Panhard &amp; Levassor Type A del 1891), introdotta nell'aprile 1902 ed equipaggiata con un bicilindrico Centaure da 1648 cm\u00b3 di cilindrata. Tale propulsore era in grado di farle raggiungere la velocit\u00e0 massima di 40 km/h. La \"Type A\" venne tra l'altro proposta anche con un motore di cilindrata inferiore, pari a 1201\u00a0cm3, ma con potenza fiscale di 5 CV, pertanto non viene trattata in questa sede. Il mese successivo al lancio della \"Type A\", la gamma delle \"7CV\" venne ampliata con l'arrivo della \"7CV Type D\", che differiva fra l'altro dalla \"Type A L\u00e9g\u00e8re\" per il fatto di montare un cambio a 4 marce in luogo di quello a 3 marce previsto per la \"L\u00e9g\u00e8re\". La \"Type D\" era equipaggiata con lo stesso motore della \"Type A L\u00e9g\u00e8re\".\nL'anno successivo al lancio, anche la \"7CV Type D\" divenne \"L\u00e9g\u00e8re\" e mentre la \"7CV Type A\" si apprest\u00f2 ad uscire dal listino, venne introdotta nel mercato la \"7CV Type N\", meccanicamente molto simile al modello uscente, ma anch'essa dotata di un cambio a 4 marce, anche se differente da quello della \"Type D\". Alla fine del 1903, contemporaneamente all'arrivo della \"Type N\", vi fu anche il lancio della \"8CV Type P\", presentata al Salone di Parigi tenutosi nel mese di dicembre e che inaugur\u00f2 il primo dei nuovi motori Centaure all\u00e9g\u00e9, un tricilindrico da 1801\u00a0cm3 in grado di spingere la vettura a 45\u00a0km/h di velocit\u00e0 massima. Grazie anche ad un prezzo di 9.000 franchi, quindi piuttosto competitivo, la \"Type P\" riscosse un buon successo di vendite, anche all'estero, basti pensare che il Regno Unito divenne uno dei mercati di riferimento per questo modello. Solo nel 1904, la met\u00e0 della produzione di \"Type P\" venne esportata oltremanica.\nAlla fine del 1905 i due modelli della serie \"7CV\" scomparvero dal catalogo della casa di avenue d'Ivry e la \"Type P\" and\u00f2 a costituire la base della gamma Panhard &amp; Levassor, spinta da risultati di vendita incoraggianti, ma che tuttavia stavando andando sempre pi\u00f9 scemando nella seconda met\u00e0 degli anni '900. Per questo, nel 1909 venne introdotto un nuovo modello, sempre appartenente alla categoria delle vetture da 8 cavalli fiscali. Questo nuovo modello venne introdotto nell'agosto del 1909 con la sigla di \"Type X2\". Con l'arrivo di questo nuovo modello, la casa francese volle riempire lo spazio vuoto creatosi ormai da alcuni anni un gradino sotto la \"Type P\" e ripropose una vettura spinta nuovamenta da un motore bicilindrico da 1201\u00a0cm3, accoppiato nuovamente ad un cambio manuale a 3 marce. La vera novit\u00e0 rispetto al passato stava nella trasmissione a cardano in luogo di quella a catena, comunque ancora ampiamente utilizzata in gran parte della gmma automobilistica presente a catalogo in quello stesso 1909. Nel giro di pochi mesi, per\u00f2, la \"Type X2\" cambi\u00f2 denominazione e divenne \"Type X6\", portando con se' un'altra novit\u00e0, rappresentata dal differenziale.\nNel 1910 la \"Type P\" usc\u00ec di listino e stavolta tocc\u00f2 alla \"Type X6\" andare a costituire il modello di accesso alla gamma. la sua produzione prosegu\u00ec a quel punto senza pi\u00f9 novit\u00e0 di sorta, fino al mese di luglio del 1912, quando usc\u00ec definitivamente dal listino."}
{"id": "1181150", "revid": "287204", "url": "https://it.wikipedia.org/wiki?curid=1181150", "title": "48794 Stolzova", "text": ""}
{"id": "1181154", "revid": "287204", "url": "https://it.wikipedia.org/wiki?curid=1181154", "title": "48588 Raschroder", "text": ""}
{"id": "1181155", "revid": "2121138", "url": "https://it.wikipedia.org/wiki?curid=1181155", "title": "Orka", "text": ""}
{"id": "1181156", "revid": "287204", "url": "https://it.wikipedia.org/wiki?curid=1181156", "title": "48472 Mossbauer", "text": ""}
{"id": "1181158", "revid": "92723", "url": "https://it.wikipedia.org/wiki?curid=1181158", "title": "Joan Laporta", "text": "\u00c8 stato presidente del Barcellona dal 15 giugno 2003 al 30 giugno 2010, prima di essere rieletto il 7 marzo 2021. Durante il suo primo mandato, il club ha conquistato quattro campionati spagnoli, due coppe spagnole, tre supercoppe spagnole, due Champions League, una supercoppa europea ed un mondiale per club.\nDal 29 novembre 2010 al 17 dicembre 2012 \u00e8 stato deputato del Parlamento della Catalogna.\nBiografia.\nGli inizi.\nNato a Barcellona, Joan Laporta si \u00e8 laureato all'universit\u00e0 locale e da allora svolge la professione di avvocato presso lo studio Laporta &amp; Arb\u00f3s. \nOltre alla carriera di avvocato, Laporta \u00e8 stato sempre attivo anche in campo politico: fu infatti il cofondatore, insieme a Sebasti\u00e0 Roca, del progetto \"Elefant Blau\", una piattaforma creata per denunciare i metodi di gestione del Barcellona da parte dell'allora presidente blaugrana Josep Llu\u00eds N\u00fa\u00f1ez. Nel 2000, in seguito alle dimissioni di N\u00fa\u00f1ez, Laporta fece parte della lista di opposizione capeggiata da Lluis Bassat, che perse le elezioni contro Joan Gaspart, gi\u00e0 vice di N\u00fa\u00f1ez tra il 1998 e il 2000.\nDopo le elezioni del 2000, e visto lo scarso successo della presidenza di Gaspart, Laporta inizi\u00f2 a formare un gruppo di lavoro con il quale candidarsi alle elezioni, qualora fossero state anticipate. Laporta decise di presentare una propria candidatura, indipendente da quella di Bassat, nella quale riun\u00ec i giovani imprenditori che lo avevano accompagnato come Sandro Rosell, che divenne il braccio destro di Laporta e delegato delle questioni sportive. Rosell, a sua volta, contribu\u00ec alla squadra di Laporta con diversi uomini d'affari di fiducia, come Jordi Mon\u00e9s o Josep Maria Bartomeu.\nBarcellona.\nDopo le dimissioni di Gaspart nel febbraio 2003 e la presidenza ad interim di Enric Reyna, vennero indette nuove elezioni. Laporta present\u00f2 ufficialmente la sua candidatura per le elezioni del 15 giugno del 2003, ricordate per il maggior numero di candidati che si presentarono: un totale di sei candidati (lo stesso Laporta, Llu\u00eds Bassat, Jaume Llaurad\u00f3, Josep Mart\u00ednez-Rovira, Josep Maria Minguella e Jordi Maj\u00f3). Tutti i sondaggi indicavano come grande favorito Lluis Bassat. Sebbene inizialmente la candidatura di Bassat fosse data per favorita in tutti i sondaggi, con l'avvicinarsi della sfida elettorale perse forza. Laporta accorci\u00f2 le distanze, fino a diventare il nuovo favorito alla vittoria. Il 15 giugno 2003 Laporta vinse le elezioni presidenziali del Barcellona con il 52,6% dei consensi diventando, all'et\u00e0 di 41 anni, il quarto presidente pi\u00f9 giovane nella storia del Barcellona.\nLa prima stagione di Laporta come presidente si sarebbe rivelata uno spartiacque per il club, ma non senza difficolt\u00e0 iniziali. Supportato dai consigli di Johan Cruyff e dall'operato del vicepresidente sportivo Sandro Rosell, cambi\u00f2 radicalmente il club, incluse le strutture sportive, e nomin\u00f2 Txiki Begiristain come direttore sportivo. Esonerato l'allenatore Radomir Anti\u0107, Laporta cerc\u00f2 di ingaggiare prima Guus Hiddink e poi Ronald Koeman, ma alla fine opt\u00f2 per Frank Rijkaard come allenatore, nonostante l'olandese avesse poca esperienza. Quanto ai giocatori, Laporta non riusc\u00ec ad ingaggiare il giocatore che aveva annunciato in campagna elettorale, David Beckham, in quanto l'inglese firm\u00f2 per il . Nonostante il poco tempo per prepararsi alla nuova stagione e la mancanza di risorse finanziarie, Laporta guid\u00f2 un profondo rinnovamento della rosa: arrivarono Ronaldinho, Quaresma, Rafael M\u00e1rquez, Luis Garc\u00eda e Mario, Rustu e Giovanni Van Bronckhorst. La stagione 2003-2004 non inizi\u00f2 nel migliore dei modi dal punto di vista dei risultati, e Laporta dovette scontrarsi anche con alcuni gruppi ultras. Tuttavia col passare dei mesi, i risultati migliorarono e la squadra termin\u00f2 al secondo posto, tornando in Champions League.\nPrima dell'inizio della seconda stagione, la dirigenza guidata complet\u00f2 il rinnovo della squadra di calcio iniziato l'anno precedente: vennero acquistati Samuel Eto'o, Deco, Edm\u00edlson, Giuly, Belletti, Sylvinho, Larsson, Maxi L\u00f3pez e Demetrio Albertini. La stagione and\u00f2 molto bene, con la squadra che guid\u00f2 la classifica del campionato spagnolo per quasi tutta la stagione, mostrando anche un bel calcio. Le uniche battute d'arresto furono le eliminazioni in Champions League (agli ottavi di finale per mano del ) e in Copa del Rey. Il 14 maggio del 2005, poco prima di completare il suo secondo anno di mandato presidenziale, la squadra si laure\u00f2 campione di Spagna. Tuttavia, per quanto fosse andata bene la stagione calcistica, aument\u00f2 la distanza di vedute con il vicepresidente sportivo Sandro Rosell, che era in disaccordo con alcune decisioni del presidente e con i consigli che Cruyff dava a Laporta. A met\u00e0 stagione i dissidi tra Laporta e Rosell erano ormai pubblici. La crisi di risultati delle altre sezioni sportive della polisportiva, e in particolare modo della squadra di basket, port\u00f2 alla rottura anche con Josep Mar\u00eda Bartomeu, dirigente responsabile delle sezioni. \nIl 2 giugno del 2005, appena due settimane dopo il suo primo grande successo sportivo, quattro dei componenti del consiglio del Barcellona (Sandro Rosell, Jordi Mon\u00e9s, Josep Maria Bartomeu e Jordi Moix) si dimisero. I quattro ex membri del consiglio, con il vicepresidente sportivo Sandro Rosell in testa, denunciarono che Laporta non era pi\u00f9 lo stesso di due anni prima e che valori come la democrazia, la trasparenza e il lavoro di squadra erano venuti meno a favore dell'autoritarismo, dell'opacit\u00e0 e dell'ambizione di potere. La crisi ebbe un grande impatto mediatico, e successivamente si dimise anche un quinto membro, Xavier Faus.\nNella stagione successiva il Barcellona vinse la Champions League, per la seconda volta nella sua storia, cos\u00ec come il campionato di quell'anno. La stagione 2006-2007 inizi\u00f2 con la vittoria della Supercoppa spagnola, che il Bar\u00e7a conquist\u00f2 battendo l', ma prosegu\u00ec con la sconfitta nella Supercoppa UEFA contro il . Nel mese di dicembre il club partecip\u00f2 al Coppa del mondo per club da favorito, ma perse contro l'. In Champions League, i blaugrana furono eliminati agli ottavi contro il , mentre in Copa del Rey uscirono in semifinale contro il . In campionato, invece, la lotta fu molto serrata: il Barcellona arriv\u00f2 a pari punti con il Real Madrid, ma furono i \"blancos\" a vincere il titolo grazie alla miglior differenza reti negli scontri diretti.\nNella stagione 2007-2008 il Bar\u00e7a si rafforz\u00f2 con gli acquisti dei francesi Thierry Henry ed \u00c9ric Abidal, l'ivoriano Yaya Tour\u00e9 e l'argentino Gabriel Milito. La stagione si rivel\u00f2 negativa sotto il punto di vista dei risultati. La goccia che fece traboccare il vaso fu la netta sconfitta contro il Real Madrid del 7 maggio 2008. Il 6 luglio 2008 Oriol Giralt present\u00f2 una mozione di sfiducia contro Laporta. I sondaggi mostrarono che il 60,60% dei voti espressi era contro Laporta. Anche se la mozione pass\u00f2, il 66% necessario per indire nuove elezioni non fu raggiunto. A seguito dei risultati, si ipotizz\u00f2 che Laporta si sarebbe ugualmente dimesso a causa delle pressioni degli altri membri del consiglio; questo scenario avrebbe portato l'allora vicepresidente Albert Vicens a subentrare a Laporta, con Ferran Soriano in sostituzione di Vicens come vicepresidente. Tuttavia Laporta sment\u00ec le voci. Il 10 luglio 2008 8 dei 17 membri del consiglio, tra cui i vicepresidenti Albert Vicens, Ferran Soriano e Marc Ingla, e gli amministratori Evarist Murtra, Toni Rovira, Xavier Cambra, Cl\u00e0udia Vives-Fierro e Josep Llu\u00eds Vilaseca, si dimisero dopo la conferma di Laporta nonostante l'opinione dei soci.\nDopo aver esonerato Frank Rijkaard, Laporta nomin\u00f2 come nuovo allenatore Pep Guardiola, capitano del Bar\u00e7a alla fine dell'era del \"Dream Team\". L'unica esperienza di Guardiola come allenatore era stata con la squadra B la stagione precedente. Inoltre, acquist\u00f2 i vari Gerard Piqu\u00e9, Dani Alves, Mart\u00edn C\u00e1ceres, Seydou Keita, Aliaksandr Hleb ed Henrique, e vennero aggregati in prima squadra i canterani Sergio Busquets e Pedro. Sebbene la squadra avesse iniziato male, perdendo la prima partita contro il Numancia (1-0) e pareggiando la seconda contro il (1-1), alla fine visse la stagione migliore della sua storia, vincendo campionato, Copa del Rey e Champions League. Ad agosto seguirono le vittorie in Supercoppa spagnola e in Supercoppa UEFA, oltre alla vittoria della Coppa del Mondo per club FIFA a dicembre. \nNonostante i successi, Laporta dovette fronteggiare un nuovo momento difficile fuori dal campo quando si scopr\u00ec che Joan Oliver, direttore generale del Barcellona, aveva chiesto ad una societ\u00e0 specializzata di monitorare i direttori Joan Boix, Joan Franquesa, Rafael Yuste e Jaume Ferrer al di fuori della loro attivit\u00e0 nel club. Oliver disse che il monitoraggio dei membri del consiglio di amministrazione del club era stato fatto all'insaputa di Laporta. La questione delle intercettazioni apr\u00ec l'ennesima crisi istituzionale del direttivo di Laporta, che venne sfiduciato nel luglio 2008.\nLaporta decise di non ricandidarsi per le elezioni presidenziali del 2010, che vennero poi vinte dall'imprenditore spagnolo Sandro Rosell con il 60% delle preferenze. Nel giugno del 2015 torn\u00f2 a candidarsi dopo sette anni, ma a vincere fu il presidente uscente Josep Maria Bartomeu con il 54,6% dei voti a favore. \nNel novembre 2020 Laporta si ricandid\u00f2 per le elezioni del 2021. Il 7 marzo 2021 venne rieletto presidente del Barcellona con il 54,28% dei voti a favore, tornando a presiedere il club dopo 11 anni.\nPolitica.\nNel 1996 Laporta entr\u00f2 a far parte del Partito dell'Indipendenza, formato da Pilar Rahola e \u00c1ngel Colom, ex membri della Sinistra Repubblicana di Catalogna. Dopo la fine del suo mandato come presidente del Barcellona, Laporta form\u00f2 il partito politico indipendentista Democr\u00e0cia Catalana. Nell'estate del 2010 il partito di Laporta si accorp\u00f2 ad altri partiti extraparlamentari pro-indipendenza e movimenti di base in una coalizione politica chiamata Solidariet\u00e0 catalana per l'indipendenza. Laporta venne eletto presidente di questa formazione. Nelle elezioni catalane del 28 novembre 2010, il suo partito riusc\u00ec a conquistare 4 seggi nel parlamento catalano di 135 membri, diventando cos\u00ec il sesto partito pi\u00f9 grande su sette. Laporta fu eletto nella circoscrizione di Barcellona. Nel 2011 Laporta si dimise da presidente della Solidariet\u00e0 catalana per l'indipendenza e lasci\u00f2 il partito.\nControversie.\nNell'ottobre 2005 Laporta dovette affrontare uno scandalo quando si venne a sapere che suo cognato, nonch\u00e9 membro del consiglio di amministrazione del Barcellona e responsabile della sicurezza, Alejandro Echevarr\u00eda, era un membro della Fondazione Francisco Franco. Dopo diverse smentite di Echevarr\u00eda e Laporta, contestate da documenti mostrati da un ex membro del consiglio di amministrazione, Laporta fu finalmente costretto ad accettare le dimissioni di Echevarr\u00eda. Echevarr\u00eda continu\u00f2, tuttavia, a essere vicino al club e gest\u00ec la sicurezza durante le celebrazioni del campionato 2005-2006. Lo scandalo Echevarr\u00eda fu particolarmente eclatante, poich\u00e9 le idee politiche di Laporta sono diametralmente opposte a quelle implicite dall'appartenenza di Echevarr\u00eda alla Fondazione Francisco Franco. Laporta infatti \u00e8 un indipendentista catalano ed si \u00e8 identificato in diverse occasioni come sostenitore dell'indipendenza della Catalogna dalla Spagna. All'inizio degli anni 1990, lui e altri politici catalani, come Pilar Rahola e \u00c1ngel Colom, fondarono l'ormai scomparso Partito per la indipendenza, che sosteneva l'indipendenza catalana. \nLaporta fu al centro di polemiche anche per la posizione assunta durante la Fiera del libro di Francoforte del 2007, alla quale non vennero invitati autori catalani che scrivevano in altre lingue, come lo spagnolo. Durante la fiera, Laporta dichiar\u00f2 di \"sperare che il Barcellona continuasse a essere uno strumento per promuovere la lingua e la cultura catalana\" e che, al contrario, si sarebbe sentito obbligato \"a creare la Repubblica catalana di Barcellona\". Per questo motivo, Laporta fu accusato di mischiare il ruolo di presidente del Barcellona con la sua agenda politica.\nVita privata.\nJoan Laporta \u00e8 stato sposato con Constanza Echevarr\u00eda, da cui ha avuto tre figli: Pol, Guillem e Jan."}
{"id": "1181164", "revid": "287204", "url": "https://it.wikipedia.org/wiki?curid=1181164", "title": "47294 Blansky les", "text": ""}
{"id": "1181165", "revid": "1310927", "url": "https://it.wikipedia.org/wiki?curid=1181165", "title": "R\u0103zvan Ochiro\u0219ii", "text": "Carriera.\nViene scoperto dalla dirigenza nella Scoala de Fotbal Steaua Dunarii Galati e viene fatto approdare in prima squadra nel gennaio 2005. Nello scorso campionato ha esordito contro l'FCM Bac\u0103u con una buona prestazione.\nHasiglato il suo primo gol nel Secondo Turno Preliminare di Champions League contro l'ND Nova Gorica, mentre il suo primo gol in campionato ha permesso alla Steaua di vincere il derby contro il Rapid all'84\u00ba minuto.\nHa poi subito un infortunio, rottura di entrambi i legamenti crociati, in uno scontro col portiere del Gloria Bistrita Ciprian T\u0103t\u0103ru\u0219anu, che lo ha tenuto lontano dai campi 6 mesi.\nNella stagione 2009-10 \u00e8 considerato tra i titolari dall'allenatore Cristiano Bergodi e inizia collezionando 5 presenze. Con la cacciata di Bergodi e l'arrivo di Stoichita non trova pi\u00f9 spazio in prima squadra e nel mercato di Gennaio \u00e8 venduto all'O\u021belul Gala\u021bi, squadra della sua citt\u00e0.\nCon l'O\u021belul Gala\u021bi colleziona 31 presenze e 2 gol."}
{"id": "1181166", "revid": "12245", "url": "https://it.wikipedia.org/wiki?curid=1181166", "title": "\u0160ar Planina", "text": ""}
{"id": "1181167", "revid": "1573940", "url": "https://it.wikipedia.org/wiki?curid=1181167", "title": "Sphenomorphus courcyanum", "text": "Sphenomorphus courcyanum () \u00e8 un piccolo sauro della famiglia degli Scincidi.\nDistribuzione.\nIndia (Assam), Cina (S Xizang = Tibet)"}
{"id": "1181170", "revid": "1565657", "url": "https://it.wikipedia.org/wiki?curid=1181170", "title": "Sossusvlei", "text": "Il nome Sossusvlei (o Sossus Vlei), in senso proprio, si riferisce a una pozza d'acqua effimera circondata da alte dune, situata nel deserto del Namib meridionale, in Namibia. Il nome viene usato normalmente in senso esteso per indicare tutta l'area circostante, che rappresenta la pi\u00f9 celebre localit\u00e0 del Parco nazionale di Namib-Naukluft ed \u00e8 la principale meta turistica della Namibia.\nGeografia.\nL'area di Sossusvlei \u00e8 la parte pi\u00f9 accessibile di una vasta area sabbiosa del Namib meridionale con caratteristiche simili, che si estende fra i fiumi Koichab e Kuiseb su un'estensione complessiva di 32.000\u00a0km\u00b2. \nIl paesaggio della zona di Sossusvlei \u00e8 caratterizzato da dune di sabbia dai colori intensi, compresi fra il rosa e l'arancione. Tale colorazione \u00e8 dovuta alla composizione ferrosa della sabbia e alla sua ossidazione; le dune pi\u00f9 antiche sono quelle dal colore rosso pi\u00f9 intenso. Diverse dune dell'area di Sossusvlei superano i 200\u00a0m di altezza rispetto al suolo circostante, e si classificano fra le pi\u00f9 alte del mondo (la pi\u00f9 alta \u00e8 la \"Big Daddy\", circa 380\u00a0m). \nLe dune pi\u00f9 grandi e pi\u00f9 stabili sono parzialmente coperte da vegetazione arbustiva o erbosa. Il territorio \u00e8 attraversato da diversi corsi d'acqua effimeri, che in alcuni punti formano pozze d'acqua anch'esse effimere; tali pozze prendono il nome generale afrikaans di \"vlei\" (\"pantano\", \"acquitrino\"). Il fondo di queste pozze, asciutto per gran parte dell'anno (e talvolta per interi anni) assume a causa della composizione salina un caratteristico colore bianco.\nFauna.\nLa fauna di quest'area del Namib comprende numerosi artropodi, rettili, mammiferi di piccola taglia (per esempio roditori) ma anche alcune antilopi (soprattutto orici e springbok), struzzi e, nei rari periodi di alluvione, numerose altre specie di uccelli. Come nel resto del Namib, la fauna \u00e8 in gran parte endemica, e costituita da specie che hanno sviluppato particolari forme di adattamento al clima arido. In particolare, molti di essi sono in grado di ricavare il proprio fabbisogno di acqua dal vapore acqueo portato dalle nebbie oceaniche (un esempio fra tutti sono i tenebrionidi come l'Onymacris unguicularis, che mantengono il corpo inclinato in avanti in modo che la condensa che si forma sull'addome scivoli alla bocca).\nLuoghi di interesse.\nSesriem.\nA Sossusvlei si accede attraverso Sesriem, un piccolo centro dove si trovano gli uffici che rilasciano i biglietti d'ingresso al Parco nazionale di Namib-Naukluft. In effetti, quello di Sesriem \u00e8 uno dei pochi cancelli del parco, che per la grande parte del territorio \u00e8 direttamente accessibile (o addirittura attraversato) dalle strade statali. A Sesriem si trova un distributore e un piccolo emporio che vende generi di prima necessit\u00e0.\nLa strada che conduce a Sesriem \u00e8 sterrata; passati i cancelli, invece, si procede su strada asfaltata per 60\u00a0km, fino alla zona di Sossusvlei.\nDuna di Elim.\nLa Duna di Elim si trova a 5\u00a0km da Sesriem; vi si arriva da una deviazione che parte dalla strada principale che congiunge Sesriem a Sossusvlei. \"Elim\" era il nome di una fattoria che si trovava un tempo in questa zona, prima che il terreno venisse annesso al parco nazionale.\nDuna 45.\nLa Duna 45 \u00e8 stata chiamata cos\u00ec perch\u00e9 si trova al 45\u00ba km della strada che conduce da Sesriem a Sossusvlei. Informalmente, la 45 viene definita \"la duna pi\u00f9 fotografata del mondo\"; si tratta infatti di una duna dalla forma particolarmente semplice ed elegante, e situata presso la strada principale per Sossusvlei, e quindi costituisce una tappa obbligata degli itinerari turistici nella zona. La duna \u00e8 alta 105\u00a0m (rispetto all'altopiano circostante), e dato il profilo relativamente poco ripido pu\u00f2 essere scalata.\nBig Daddy.\nBig Daddy \u00e8 la pi\u00f9 alta duna dell'area di Sossusvlei e del mondo; \u00e8 alta circa 390\u00a0m (l'altezza esatta, trattandosi di una duna di sabbia, \u00e8 variabile). La Big Daddy si trova all'estremit\u00e0 del percorso che conduce da Sossusvlei a Deadvlei; si trova di fronte a un'altra duna imponente, denominata Big Mama. Nell'area di Sossusvlei si trovano diverse altre dune di altezza superiore ai 300\u00a0m; la Duna 9, per esempio, \u00e8 alta circa 350\u00a0m.\nSossusvlei.\nIl luogo da cui l'intera area di Sossusvlei prende il nome si trova circa 60\u00a0km all'interno dopo i cancelli di Sesriem. 6\u00a0km prima di Sossusvlei la strada asfaltata termina nel \"2x4 Parking\"; \u00e8 il limite oltre il quale le automobili a trazione non integrale (2x4) non possono procedere, perch\u00e9 il fondo stradale lascia il posto alla sabbia. Sossusvlei dista dal parcheggio altri 6\u00a0km; negli orari di apertura del parco \u00e8 attivo un servizio di navette.\nSossusvlei \u00e8 un pianoro di forma grosso modo ellittica, coperto da una crosta di sabbia salina indurita e screpolata. Il pianoro \u00e8 il fondo di un lago quasi sempre asciutto, ed \u00e8 stato modellato attraverso i millenni dalle acque del fiume Tsauchab. Lo Tsauchab, secco per la gran parte dell'anno, si riempie d'acqua solo in occasione di piogge particolarmente intense; in queste occasioni, pu\u00f2 accadere che la piana di Sossusvlei venga alluvionata. (Il fenomeno non ha luogo tutti gli anni. Una delle ultime alluvioni di Sossusvlei avvenne nel 1997.) Il nome del luogo descrive questo fenomeno periodico: \"vlei\" \u00e8 il termine afrikaans che indica il pantano, mentre \"sossus\", in lingua nama, significa \"senza ritorno\" o \"fiume cieco\", con riferimento al fatto che qui le acque dello Tsauchab si perdono nel Namib.\nIntorno al \"vlei\" si innalzano in ogni direzione alte dune arancioni, che ospitano una vegetazione di cespugli, erba, e qualche albero (di \"Acacia erioloba\" e altre specie).\nDeadvlei.\nDeadvlei (o Dead Vlei) \u00e8 una depressione caratterizzata da un suolo di sabbia bianca, simile a Sossusvlei; si trova a circa 2\u00a0km di strada da Sossusvlei. Il percorso fra le due aree si pu\u00f2 fare a piedi, camminando sulle dune, o utilizzando la navetta che parte dal 2x4 parking (prima sosta Deadvlei, seconda sosta Sossusvlei). In passato Deadvlei era un'oasi di acacie; in seguito, il fiume che alimentava l'oasi mut\u00f2 il proprio corso in seguito al movimento delle dune. A questa storia si deve l'elemento pi\u00f9 caratteristico di Deadvlei (letteralmente, il \"vlei morto\"), ovvero un grande numero di alberi morti di acacia, che hanno assunto col tempo un colore molto scuro che contrasta col bianco del suolo e l'arancione delle dune. Deadvlei \u00e8 un altro luogo molto fotografato.\nHiddenvlei.\nHiddenvlei (o Hidden Vlei, letteralmente \"vlei nascosto\") \u00e8 il terzo \"vlei\" pi\u00f9 famoso dell'area. Si trova a 2\u00a0km dal 2x4 parking, ed \u00e8 la meta meno frequentata dai turisti. La passeggiata, molto panoramica, dal 2x4 parking dura almeno un'ora e mezza tra andata e ritorno e pu\u00f2 essere impegnativa soprattutto nelle ore centrali della giornata.\nPetrified Dunes.\nLe \"dune pietrificate\" o \"dune fossili\" (Petrified Dunes) si trovano al di fuori del parco, circa 60\u00a0km prima dell'ingresso di Sesriem, sulla strada che congiunge Sesriem e la vicina localit\u00e0 di Solitaire. Come dice il nome, si tratta di un sistema di dune molto antiche, la cui sabbia si \u00e8 pietrificata nell'arco di milioni di anni. Rappresentano il punto di arrivo del ciclo evolutivo delle dune di Sossusvlei.\nTurismo.\nPer facilitare l'accesso a questa parte del Parco nazionale di Namib-Naukluft, la strada fra Sesriem e Sossusvlei \u00e8 stata asfaltata nei primi anni 2000. L'area di Sossusvlei \u00e8 ricca di strutture ricettive, in genere di alto livello; se ne trovano in diversi punti nei pressi fra Sesriem e Solitaire (la localit\u00e0 pi\u00f9 vicina), e recentemente \u00e8 stata aperta anche la prima struttura all'interno dell'area protetta (ovvero oltre i cancelli di Sesriem). Escursioni a Sossusvlei sono organizzate da praticamente tutti gli operatori turistici della Namibia centro-meridionale, inclusi ovviamente quelli di Windhoek. Da Swakopmund e Walvis Bay \u00e8 possibile fare voli panoramici su Sossusvlei con piccoli aerei da turismo, e da Sesriem partono escursioni in mongolfiera.\nRiferimenti nella cultura.\nA causa dell'eleganza e della variet\u00e0 dei suoi paesaggi e dei suoi contrasti di colore, l'area di Sossusvlei \u00e8 una delle icone della Namibia e uno dei luoghi pi\u00f9 fotografati dell'Africa australe. \u00c8 stato ripreso per innumerevoli spot pubblicitari e film, spesso come ambientazione per sequenze di tipo fantastico (un esempio in questo senso \u00e8 il film di fantascienza \"The Cell\" del 2000)."}
{"id": "1181171", "revid": "767487", "url": "https://it.wikipedia.org/wiki?curid=1181171", "title": "Moolaad\u00e9", "text": "Moolaad\u00e9 \u00e8 un film del 2004 diretto da Ousmane Semb\u00e8ne.\nLa pellicola \u00e8 stata coprodotta da diverse nazioni francofone: Burkina Faso, Camerun, Francia, Marocco, Tunisia e Senegal.\nPresentato al 57\u00ba Festival di Cannes, ha vinto il premio come miglior film della sezione Un Certain Regard.\nNel film si affronta, denunciandolo, il tema dell'escissione del clitoride (una particolare forma di infibulazione o mutilazione degli organi genitali femminili), una pratica ancora comune in numerosi paesi africani, soprattutto dell'area sub-sahariana.\nTrama.\nIn un villaggio del Burkina Faso, sei bambine scappano dal rito di purificazione dell'escissione, di cui quattro chiedono la protezione di Coll\u00e8 Gallo Ardo Sy. Questa madre era riuscita a salvare anni prima la sua ultima figlia, Amsatou, dalla mutilazione genitale, dopo aver visto morire a causa di quella pratica le due figlie precedenti. Amsatou aveva raggiunto l'et\u00e0 per il matrimonio e nessuno nel villaggio pensava che una \"bilakoro\", cio\u00e8 una donna non purificata, potesse trovare un marito. Intanto Coll\u00e8 decide di invocare il \"moolaad\u00e9\", cio\u00e8 una sorta di diritto di asilo, considerato un gesto sacro che non pu\u00f2 essere violato: Coll\u00e8 allora tende una corda all'entrata della sua casa per sancire la sua decisione e renderla pubblica, cos\u00ec fino a che non rinuncer\u00e0 al \"moolaad\u00e9\", le bambine non potranno uscire e le \"salindane\" (le donne che si occupavano del rito iniziatico) non potevano accedervi. Ma queste si recarono alla porta della casa di Coll\u00e8 insieme alle madri delle bambine scappate e ricevendo la notizia del \"moolaad\u00e9\" si recano alla riunione dei capi-villaggio per ricevere da questa una soluzione. Non tollerando la decisione di Coll\u00e8 soprattutto poich\u00e9 il marito era assente da casa decidono di far s\u00ec che si senta esclusa dalla societ\u00e0.\nPoco dopo questi avvenimenti torna il figlio del capovillaggio dalla Francia, che ormai ha perso la mentalit\u00e0 del suo luogo di origine, al quale viene proibito di sposare Amsatou poich\u00e9 \u00e8 una \"bilakoro\". Torna anche il marito di Coll\u00e8, Cir\u00e9, che viene immediatamente informato della disobbedienza della moglie e viene accusato di non esercitare molto potere sulla moglie. Successivamente gli uomini del villaggio decidono che Coll\u00e8 ha ricevuto un'influenza negativa dalle radiocomunicazioni e quindi decidono di sottrarre alle donne le radio, gli unici mezzi di comunicazione che posseggono, e una volta accatastate davanti alla moschea gli danno fuoco. A questa decisione si oppone il figlio del capo-villaggio che addirittura aveva portato con s\u00e9 dalla Francia un televisore, ma avendo poco potere la sua protesta passa inosservata.\nIntanto un'altra decisione degli uomini costringe Cir\u00e9 a frustare in pubblico Coll\u00e8 per farle pronunciare il rifiuto al \"moolaad\u00e9\", mentre una madre delle quattro bambine, Diatou, approfitta della situazione per portare la figlia dalle \"salindane\" e compiere il rito di iniziazione, ma la piccola muore tra le braccia della madre dopo urla orribili e dopo essersi opposta violentemente alla pratica. Mentre accade questo atroce delitto, Coll\u00e8 \u00e8 ancora sottoposta alle frustate del marito, il quale quasi la supplica con le lacrime agli occhi di rifiutare al \"moolaad\u00e9\"; interviene allora il Mercenario, un uomo che aveva vissuto in Europa e, ritornato in Africa, non sopportava le tradizioni e le pratiche crudeli verso le donne, che ferma la mano di Cir\u00e8, ma pagher\u00e0 con la vita quella stessa notte questo eroico gesto.\nVenuta a sapere della morte di Diatou, Coll\u00e8 rinuncia al \"moolaad\u00e9\" poich\u00e9 aveva fallito nel suo intento, ma tutte le donne trovano la forza di presentarsi davanti al consiglio degli uomini e costringere le \"salindane\" a deporre i coltelli, con i quali praticavano l'escissione, sancendo cos\u00ec la fine di un'epoca arcaica e ridando alle donne il diritto di essere madri e mogli senza subire l'escissione. Inoltre il figlio del capo del villaggio rifiuta il potere del padre su di lui e sposa Amsatou anche se \u00e8 una \"bilakoro\".\nIn conclusione l'uovo posto sopra la moschea viene sostituito da un'antenna, segnale dello sviluppo economico ma anche culturale del paese."}
{"id": "1181172", "revid": "17351", "url": "https://it.wikipedia.org/wiki?curid=1181172", "title": "Vortici d'estremit\u00e0", "text": ""}
{"id": "1181173", "revid": "729019", "url": "https://it.wikipedia.org/wiki?curid=1181173", "title": "P. Schuyler Miller", "text": "Biografia.\nInteressato alle culture precolombiane, fu membro della New York State Archaeological Association, ma la sua preparazione scientifica gli permise anche, negli anni quaranta, di lavorare presso la General Electric come scrittore tecnico.\nNegli anni in cui nasceva sulle riviste pulp la moderna fantascienza, Schuyler Miller scrisse storie ancora oggi significative: tra queste il racconto lungo \"I tetraedri dello spazio\" (\"Tetrahedra of Space\", 1931) e i romanzi \"Il Titano\" (\"The Titan\", 1934, edizione definitiva in volume del 1952), \"Oltre il fiume\" (1939), originale horror narrato dal punto di vista di un vampiro, e \"Gorilla Sapiens\" (\"Genus Homo\", 1941), scritto con L. Sprague de Camp.\nRecensore per \"Astounding\" negli anni cinquanta, fu il primo (1957) ad utilizzare l'espressione \"hard science fiction\"."}
{"id": "1181177", "revid": "767487", "url": "https://it.wikipedia.org/wiki?curid=1181177", "title": "Avancorpo", "text": "Per avancorpo si intende la parte di una costruzione che sporge in avanti rispetto al corpo dell'edificio. Questo spiega l'etimologia del termine, prestito dal francese \"avant-corps\".\n\u00c8 situato normalmente al centro o ai lati di una facciata: a seconda della posizione, si parler\u00e0 di \"avancorpo centrale\" e \"avancorpi laterali\". Quando due ali di un edificio perpendicolari tra di loro si incontrano in un avancorpo, parleremo di \"avancorpi angolari\". \nL'avancorpo di un edificio simile a un tempio, con facciata colonnata e frontone, \u00e8 detto pronao.\nL'avancorpo viene messo in risalto rispetto al resto della facciata; del resto, la parola italiana \"risalto\" \u00e8 alla base dell'etimo della parola in diverse lingue straniere (tedesco \"Risalit\", polacco \"ryzalit\" etc.). Sporgendo rispetto alla linea principale, questo elemento contribuisce a strutturare la facciata e a darle ritmo e movimento; si tratta di caratteristiche particolarmente apprezzate nell'epoca del Barocco, quando l'avancorpo trov\u00f2 il massimo impiego per rimanere in auge fino al XIX secolo.\nParticolari avancorpi sono il bow window, a pianta poligonale o rettangolare e dotato di ampie vetrate, l'auslucht, elemento tipico della Bassa Sassonia, e persino l'abbaino, una sorta di avancorpo sulla copertura.\nNell'architettura medioevale un piccolo avancorpo era costituito dal protiro, una copertura posta all'ingresso delle chiese."}
{"id": "1181180", "revid": "17351", "url": "https://it.wikipedia.org/wiki?curid=1181180", "title": "Vortici alari", "text": ""}
{"id": "1181181", "revid": "44638", "url": "https://it.wikipedia.org/wiki?curid=1181181", "title": "Serie A (calcio)", "text": ""}
{"id": "1181184", "revid": "726373", "url": "https://it.wikipedia.org/wiki?curid=1181184", "title": "Comunit\u00e0 montana Lagonegrese", "text": "La Comunit\u00e0 montana Lagonegrese si trova in Provincia di Potenza (Basilicata).\nLa comunit\u00e0 \u00e8 costituita dai seguenti comuni:"}
{"id": "1181186", "revid": "1066079", "url": "https://it.wikipedia.org/wiki?curid=1181186", "title": "Nax\u00e7\u0131van (citt\u00e0)", "text": "Nax\u00e7\u0131van (pronuncia //; anche Nakhchivan) \u00e8 una citt\u00e0 dell'Azerbaigian, capitale della Repubblica Autonoma di Nax\u00e7\u0131van.\nSi estende alle pendici della catena montuosa di Zangezur, oltre la riva sinistra del fiume Nax\u00e7\u0131van ad un'altitudine di circa 1000\u00a0m.\nStoria.\nEra un antico centro di commercio e alcuni storici ritengono che sia stata fondata nel XVI secolo a.C. Secondo una leggenda, la citt\u00e0 fu fondata da No\u00e8, e una delle interpretazioni del nome della citt\u00e0 \u00e8 \"il luogo della prima discendenza\", (\"nakhijevan\" in armeno), in riferimento alla discendenza dall'Arca di No\u00e8. La prima testimonianza di questo significato \u00e8 dello storico armeno Movses Khorenatsi, del V secolo. Greci e Romani la chiamavano Naxuana. In persiano, la regione si chiama \"Nagsh-e-Jahan\" (\"immagine del Mondo\" in italiano), in riferimento alla bellezza della citt\u00e0. Nel II secolo \u00e8 menzionata da Claudio Tolomeo come una citt\u00e0 prosperosa.\nLa citt\u00e0 \u00e8 stata saccheggiata, distrutta e (in alcuni casi) ricostruita dagli invasori che si sono susseguiti nei secoli. Era la capitale dell'emirato Atabek Eldegiz nel XII secolo e del khanato di Nax\u00e7\u0131van nel XIII secolo, durante il quale fu costruito il Palazzo dei Khan.\nCultura.\nL'attrattiva principale della citt\u00e0 \u00e8 il mausoleo di Momine Khatun, del XII secolo, conosciuto anche come \"Atabek Gumbezi\". Momine Khatun fu la moglie dell'Eldegizid Atabeg Djakhan Pakhlevan, capo dell'emirato Atabek Eldegiz. Il monumento a 10 facciate \u00e8 decorato con motivi geometrici intricati e scritte in carattere cufico, e mattoni turchesi. Nelle vicinanze si trova una statua del suo architetto, Ajami Nax\u00e7\u0131vani, ed un busto di Heydar Aliyev. Sempre del XII secolo e dallo stesso architetto \u00e8 la tomba ottagonale di Yusuf Ibn Kuseir, conosciuta come 'Atababa', semiabbandonata vicino al cimitero.\nPi\u00f9 recente (1993) \u00e8 il mausoleo di marmo bianco di Hussein Javid. Lo scrittore azero \u00e8 morto nel Gulag sotto Stalin. Sia il mausoleo che la sua casa-museo sono situati ad est del teatro. Anche se \u00e8 una costruzione recente, il mausoleo di Hussein Javid \u00e8 di grande importanza iconica, rappresentando la capacit\u00e0 dell'exclave di vivere malgrado l'embargo armeno e trasformandosi in un simbolo di Nax\u00e7\u0131van.\nLa citt\u00e0 inoltre ha un museo storico, un museo letterario (entrambi sulla via Nizami) e il museo Nax\u00e7\u0131vanski (sulla via di Atat\u00fcrk). C'\u00e8 inoltre un museo archeologico su via Istiqlal (Indipendenza).\nCaratteristiche.\nOggi la citt\u00e0 di Nax\u00e7\u0131van \u00e8 abitata da oltre a 60.000 persone. Possiede qualche industria, incentrata intorno alla lavorazione del vetro, della mobilia, del tessile e delle moquette, dell'alluminio, del tabacco e dell'uva. , il governo sta cercando degli investimenti per sviluppare il turismo e la produzione di petrolio.\nSocialmente, questo capoluogo regionale \u00e8 abbastanza sofisticato, la propria universit\u00e0 e una comunit\u00e0 scientifica ed artistica significativa. Per l'intrattenimento, vi \u00e8 il palazzo della cultura, sul viale di Azadlyg, il teatro drammatico sulla via del Ahmed Javad, e il teatro dei burattini sulla via di Nizami.\nInfrastrutture e trasporti.\nLa citt\u00e0 di Nax\u00e7\u0131van \u00e8 servita da un aeroporto e, teoricamente, ha dei buoni collegamenti ferroviari e stradali; tuttavia, la guerra del Nagorno Karabakh ha di fatto contribuito a un grande isolamento. Il modo migliore per raggiungere Nax\u00e7\u0131van \u00e8 volare da Baku (oppure da Istanbul) all'aeroporto di Evlakh, a sud-est della citt\u00e0. Da Evlakh si pu\u00f2 anche volare a Mosca con le linee aeree di Samara. Se si arriva da Baku, non c'\u00e8 controllo dei passaporti e si pu\u00f2 passare tranquillamente. Per la citt\u00e0 vi sono bus e taxi, in quanto dista solo 3\u00a0km.\nParecchi bus ogni giorno partono per I\u011fd\u0131r e Erzurum nella Turchia orientale, permettendo facili collegamenti con il resto della Turchia. Ci sono, inoltre, servizi ferroviari a Ordubad e a Sharur. All'interno della citt\u00e0 ci sono bus, filobus e numerosi taxi."}
{"id": "1181190", "revid": "767487", "url": "https://it.wikipedia.org/wiki?curid=1181190", "title": "In nome del popolo sovrano", "text": "In nome del popolo sovrano \u00e8 un film del 1990 diretto da Luigi Magni, con Alberto Sordi e Nino Manfredi.\n\u00c8 il terzo della trilogia iniziata con \"Nell'anno del Signore\" (1969) e proseguita con \"In nome del Papa Re\" (1977); film nei quali ricorre il tema del rapporto tra il popolo e l'aristocrazia romana con il potere pontificio, tra gli sconvolgimenti accaduti nel periodo risorgimentale.\nIl film \u00e8 ambientato a Roma ed in Romagna tra il novembre 1848 e l'estate 1849, durante la prima guerra d'indipendenza italiana. \u00c8 un film storico, di taglio prettamente divulgativo, ispirato agli atti di eroismo dei patrioti italiani durante la Repubblica romana, uno dei primi eventi del Risorgimento.\nTrama.\nDopo l'assassinio del primo ministro Pellegrino Rossi, il Papa Pio IX capisce che \u00e8 tempo di andare in esilio a Gaeta. Qualche mese dopo, proclamata la Repubblica Romana con Mazzini e Carlo Bonaparte per capi, i francesi di Luigi Napoleone Bonaparte, alleato papale, sono scesi in Italia ed hanno posto l'assedio alla citt\u00e0. \u00c8 in questo periodo che si svolgono le vicende private di vari personaggi: Cristina, moglie del marchesino Eufemio Arquati e fervente sostenitrice della repubblica, \u00e8 innamorata del garibaldino Giovanni Livraghi, amico del frate barnabita Ugo Bassi, contrario al potere temporale del Papa. Tra i vari popolani, emerge la figura di Angelo Brunetti, detto Ciceruacchio, e del di lui figlio minore.\nGli eventi precipitano: a causa della scarsa coordinazione dei difensori e nonostante l'intervento di Garibaldi e dei bersaglieri di Luciano Manara i francesi hanno presto partita vinta e a Ciceruacchio, Ugo Bassi e Livraghi non resta che fuggire al nord, al seguito di Garibaldi, per tentare di raggiungere l'insorta Venezia. Mentre Eufemio ed il padre pranzano con l'\"assassino della Repubblica\" generale Oudinot, Cristina fugge per raggiungere l'amato Livraghi, ma invano: il capitano, infatti, caduto in mano austriaca, viene fucilato insieme a Bassi, poco dopo Ciceruacchio, nonostante le \"raccomandazioni alla piet\u00e0\" che la giovane rivolge ad uno zio che giudica i \"colpevoli\".\nRimasta sola, Cristina viene raggiunta da Eufemio che, in un impeto di gelosia, era partito per ucciderla; ma poi, resosi conto della situazione politica e avendo acquisito una presa di coscienza, decide di arruolarsi nell'esercito piemontese \"per fare l'Italia\". Dieci anni dopo, il vecchio Marchese Arquati osserva soddisfatto le foto del figlio bersagliere e della nuora, che al seguito di Vittorio Emanuele hanno unificato l'Italia. Roma, per\u00f2, \u00e8 ancora governata dal Papa.\nDistribuzione.\nDel film esiste una versione pi\u00f9 lunga per la televisione trasmessa in due puntate."}
{"id": "1181193", "revid": "287204", "url": "https://it.wikipedia.org/wiki?curid=1181193", "title": "46610 Besixdouze", "text": ""}
{"id": "1181195", "revid": "339392", "url": "https://it.wikipedia.org/wiki?curid=1181195", "title": "Campionato italiano femminile di pallacanestro 2005", "text": ""}
{"id": "1181197", "revid": "1310927", "url": "https://it.wikipedia.org/wiki?curid=1181197", "title": "Valentin Badea", "text": "Carriera.\nCresce calcisticamente nel club della sua citt\u00e0, il Rulmentul Alexandria, allora in Divizia B. Qui giocher\u00e0 2 anni dimostrando tutte le sue buone doti d'attaccante.\nNel 2002 passa all'FC Vaslui con il quale esord\u00ec in Divizia A con 5 gol, tutti alle squadre di Bucarest, di cui 3 alla Steaua, squadra in cui si trasferir\u00e0.\nGiunto alla Steaua esordisce nel terzo turno preliminare di Champions League contro lo all'andata. Nella gara di ritorno segna una doppietta che permette alla Steaua di qualificarsi dopo dieci anni nuovamente per i gironi di Champions.\n viene mandato in prestito ai greci del Panserraikos. Tornato allo Steaua, non \u00e8 preso in considerazione da nessun allenatore che sieder\u00e0 sulla panchina ros-albastra e far\u00e0 solo qualche apparizione in Liga III con lo Steaua II.\nNell'estate 2009 rescinde il contratto che lo legava allo Steaua e firma per l'Universitatea Craiova. Qui nella prima parte di stagione viene utilizzato 13 volte segnando 3 gol, quindi termina la stagione in prestito fino a giugno al Politehnica Iasi. In seguito l'Universitatea Craiova non gli rinnova il contratto e perci\u00f2 nel giugno 2010 firma per l'FC Bra\u0219ov, con cui totalizza 11 presenze e una rete nella Liga I. Viene quindi ingaggiato nell'estate 2011 dal Concordia Chiajna. Nella sessione invernale del calciomercato scende di categoria, passando al Farul Constanta, in Liga II. Rimasto svincolato, nel febbraio 2013 viene ingaggiato dall'UTA Arad. Al termine della stagione si ritira dal calcio giocato."}
{"id": "1181198", "revid": "339392", "url": "https://it.wikipedia.org/wiki?curid=1181198", "title": "Campionato italiano femminile di pallacanestro 2004", "text": ""}
{"id": "1181200", "revid": "339392", "url": "https://it.wikipedia.org/wiki?curid=1181200", "title": "Serie A1 femminile 2003-2004", "text": ""}
{"id": "1181202", "revid": "767487", "url": "https://it.wikipedia.org/wiki?curid=1181202", "title": "Luke and the Bang-Tails", "text": "Luke and the Bang-Tails \u00e8 un cortometraggio muto del 1916 prodotto e diretto da Hal Roach, con Harold Lloyd. \u00c8 conosciuto anche col titolo \"Luke and the Bangtails\".\nTrama.\nLonesome Luke si reca alle corse di Tijuana.\nProduzione.\nIl film fu prodotto da Hal Roach per Rolin Films.\nDistribuzione.\nDistribuito dalla Path\u00e9 Exchange, usc\u00ec nelle sale cinematografiche USA il 15 ottobre 1916.\nCopia della pellicola viene conservata negli archivi del Museum of Modern Art."}
{"id": "1181206", "revid": "599013", "url": "https://it.wikipedia.org/wiki?curid=1181206", "title": "Societ\u00e0 delle missioni africane", "text": "La Societ\u00e0 delle missioni africane (in latino \"Societas Missionum ad Afros\") \u00e8 una societ\u00e0 clericale di vita apostolica di diritto pontificio: i membri della societ\u00e0 pospongono al loro nome la sigla S.M.A.\nStoria.\nLa compagnia venne fondata da Melchior de Marion Br\u00e9sillac (1813-1859). Membro della Societ\u00e0 per le missioni estere di Parigi, fu missionario in India e vicario apostolico di Coimbatore: dimessosi, chiese alla Congregazione de Propaganda Fide di essere inviato in Dahomey, dove non erano ancora penetrati i missionari cattolici, e la Santa Sede gli diede mandato di organizzare una societ\u00e0 missionaria per svolgere tale opera. La societ\u00e0 ebbe inizio a Lione l'8 dicembre 1856.\nCompletata la formazione del primo gruppo di missionari, poich\u00e9 la Congregazione de Propaganda Fide aveva giudicato il clima del Dahomey troppo inospitale, Melchior de Marion Br\u00e9sillac e i suoi compagni partirono alla volta della Sierra Leone, dove i missionari giunsero il 14 maggio 1859, ma i sacerdoti vennero colpiti da febbre gialla e morirono pochi mesi dopo il loro arrivo.\nNonostante le difficolt\u00e0 causate dalla scomparsa del fondatore, l'opera sopravvisse soprattutto grazie al nuovo superiore Augustin Planque (1826-1907): il 28 agosto 1860 venne eretto il vicariato apostolico del Dahomey e venne affidato alla Societ\u00e0 delle missioni africane; seguirono missioni in Porto Novo, Lagos, Costa d'Oro, Niger, Costa d'Avorio e Liberia.\nLa Societ\u00e0 delle missioni africane ottenne l'approvazione del cardinale de Bonald, arcivescovo di Lione, il 23 dicembre 1864 e ricevette il pontificio decreto di lode il 16 marzo 1879); la Societ\u00e0 ottenne l'approvazione definitiva della Santa Sede il 23 agosto 1900.\nEsiste anche il ramo femminile delle suore missionarie di Nostra Signora degli Apostoli, fondate da Planque nel 1876.\nAttivit\u00e0 e diffusione.\nIl fine della Societ\u00e0 \u00e8 l'evangelizzazione dell'Africa. Giuridicamente dipende dalla Congregazione per l'evangelizzazione dei popoli.\nI missionari svolgono il loro apostolato in numerosi paesi africani (Benin, Repubblica Centrafricana, Repubblica Democratica del Congo, Costa d'Avorio, Egitto, Ghana, Kenya, Liberia, Marocco, Niger, Nigeria, Sudafrica, Tanzania, Togo, Zambia) e fanno animazione missionaria nei loro paesi d'origine (Australia, Belgio, Canada, Filippine, Francia, India, Irlanda, Italia, Paesi Bassi, Polonia, Regno Unito, Spagna, Stati Uniti d'America); la sede generalizia \u00e8 a Roma.\nAl 31 dicembre 2005, la societ\u00e0 contava 82 comunit\u00e0 e 955 membri, 836 dei quali sacerdoti."}
{"id": "1181208", "revid": "287204", "url": "https://it.wikipedia.org/wiki?curid=1181208", "title": "46095 Frederickoby", "text": ""}
{"id": "1181210", "revid": "118834", "url": "https://it.wikipedia.org/wiki?curid=1181210", "title": "Harleen Quinzel", "text": ""}
{"id": "1181212", "revid": "287204", "url": "https://it.wikipedia.org/wiki?curid=1181212", "title": "Campionato catalano di calcio", "text": "Il campionato catalano di calcio \u00e8 stato un torneo calcistico a carattere regionale disputato in Catalogna, una regione della Spagna.\nStoria.\nLa Catalogna fu una delle regioni spagnole in cui il calcio conobbe la maggiore popolarit\u00e0. Gi\u00e0 nel dicembre 1900 c'era un numero di club sufficiente per organizzare un campionato e Alfons Macaya, presidente dell'Hispania AC, offr\u00ec un trofeo, la Copa Macaya, la quale alla fine si trasform\u00f2 nel Campionat de Catalunya, il primo campionato disputato in Spagna. Fu giocato dal 1901 al 1940 e fu proibito durante l'era di Franco.\nNel 1901 l'Hispania AC vincendo la prima edizione della \"Copa Macaya\" divent\u00f2 la prima squadra campione di Catalogna. Nella stagione successiva, 1901-02, fu il a vincere il titolo, il suo primo trofeo. Nella stagione 1902-03 si disputarono due competizioni rivali (la Copa Macaya e la Copa Barcelona) che furono vinte rispettivamente dall'Club Espa\u00f1ol e dal . Dopo il 1903 il campionato fu organizzato dalla Football Associaci\u00f3 de Catalunya e divenne conosciuto con il nome di \"Campionat de Catalunya\". I vincitori del torneo iniziarono inoltre a rappresentare la Catalogna nella Coppa del Re. Nel 1917 il campionato divenne professionistico e venne creata una seconda divisione.\nNel 1928 tre squadre catalane - Barcellona, Espa\u00f1ol e CE Europa - divennero membri fondatori della Primera Divisi\u00f3n e il \"Campionat de Catalunya\" gradualmente perse importanza. Tuttavia durante la Guerra civile spagnola la Liga venne sospesa e le squadre dell'area repubblicana della Spagna presero parte alla Lega Mediterranea. A questa competizione parteciparono soprattutto squadre della Catalogna e del Levante. Nel 1937 il Barcellona vinse il torneo. Durante la stagione 1937-38 l'area repubblicana divent\u00f2 pi\u00f9 piccola, ma fu organizzata ugualmente una Lliga Catalana a cui partecipavano esclusivamente squadre catalane. In quella stagione si giocarono due campionati catalani, entrambi vinti dal Barcellona.\nCronologia.\nCopa Barcelona.\nCompetizione creata nel 1902 a seguito di una polemica sorta durante la seconda edizione della Copa Macaya. Si disput\u00f2 parallelamente alla terza edizione della Copa Macaya con la partecipazione delle stesse squadre.\nCampionat de Catalunya.\nUnificandosi la Copa Macaya e la Copa Barcelona sorse nel 1903 il \"Campionat de Catalunya\". Disputato fino al 1940, \u00e8 la denominazione pi\u00f9 lunga che abbia tenuto il torneo."}
{"id": "1181213", "revid": "287204", "url": "https://it.wikipedia.org/wiki?curid=1181213", "title": "Campionat de Catalunya", "text": ""}
{"id": "1181216", "revid": "228587", "url": "https://it.wikipedia.org/wiki?curid=1181216", "title": "Galway (disambigua)", "text": ""}
{"id": "1181217", "revid": "767487", "url": "https://it.wikipedia.org/wiki?curid=1181217", "title": "Blow My Fuse", "text": "Blow My Fuse \u00e8 il quarto album in studio del gruppo musicale statunitense Kix, pubblicato nel settembre 1988 dalla Atlantic Records.\nTrainato dal successo del singolo \"Don't Close Your Eyes\", l'album viene premiato con il disco di platino per le vendite negli Stati Uniti."}
{"id": "1181218", "revid": "287204", "url": "https://it.wikipedia.org/wiki?curid=1181218", "title": "45580 Reneracine", "text": ""}
{"id": "1181219", "revid": "1543377", "url": "https://it.wikipedia.org/wiki?curid=1181219", "title": "Andrea Ranzi", "text": "Biografia.\nNacque da una relazione del conte Giulio Perticari della Petrella con la popolana Teresa Ranzi.\nDal 1824 al 1830 studi\u00f2 nel Seminario di Tolentino sotto la guida dell'abate Catarro Serrani.\nNel 1831 si iscrisse all'Universit\u00e0 di Pisa e il 4 giugno 1835 si laure\u00f2 in medicina e chirurgia con Ranieri Gerbi.\nNel 1832 gli nacque il figlio naturale Giulio, che lui riconobbe.\nNel 1836, su consiglio del professor Giorgio Regnoli, si trasfer\u00ec a Parigi e qui rimase per circa due anni per perfezionarsi con i chirurghi Roux, Lisfranc, Volpeau, Andral e con Broussais, Civiale, Magendie; in seguito raggiunse Regnoli a Vienna e frequent\u00f2 corsi di oftalmologia; quindi rientr\u00f2 in Toscana. Nel 1840 venne nominato Aiuto alla cattedra di Clinica chirurgica dell'Universit\u00e0 di Pisa.\nNell'ottobre 1839 partecip\u00f2 alla Prima riunione degli scienziati italiani a Pisa, nel settembre del 1841 alla Terza riunione, che si tenne in Firenze e nel settembre del 1843 alla quinta riunione a Lucca.\nA partire dal 1844 tenne la cattedra di Patologia chirurgica dell'Universit\u00e0 di Pisa e quella di Medicina operatoria e clinica chirurgica presso l'Arcispedale di Santa Maria Nuova a Firenze.\nIl 29 maggio 1848 partecip\u00f2 con il grado di capitano alla battaglia di Curtatone e Montanara.\nTra il 1853 e il 1855 soggiorn\u00f2 a lungo in Egitto dapprima per curare il vicer\u00e9 Abbas-Pasci\u00e0, e poi per organizzare un sistema di istruzione medico-chirurgica sul modello di quello toscano. La figlia Teresa, nata nel 1842 lo accompagn\u00f2 nel corso del 1854. Il diario di viaggio di Teresa fu pubblicato nel 1859 dalla Tipografia Galileiana di Firenze.\nNel 1855, alla morte improvvisa di Abbas-Pasci\u00e0, part\u00ec dall'Egitto (8 aprile) e, dopo un viaggio a Parigi e Londra, rientr\u00f2 in Italia, riprendendo le lezioni di Clinica chirurgica e medicina operatoria all'Arcispedale di Santa Maria Nuova in Firenze.\nNel 1856 la sua salute cominci\u00f2 a peggiorare, soffrendo di gravi disturbi circolatori. La sera del 4 gennaio 1859 mor\u00ec a Firenze e fu sepolto nella chiesa di San Miniato al Monte.\nL'Archivio Ranzi.\nL'archivio di Andrea Ranzi, notificato dalla Soprintendenza archivistica della Regione Toscana per l'interesse storico, \u00e8 stato custodito fino al 2005 nella Biblioteca dei suoi eredi Dosi Delfini a Pontremoli. Al 2003 risale la decisione di donarlo all'Universit\u00e0 di Pisa, la donazione \u00e8 stata perfezionata nel 2005. L'inventario dell'archivio \u00e8 stato pubblicato nel 2008.\n\u00c8 in corso il trasferimento del Fondo alla custodia della Biblioteca Universitaria di Pisa, per permetterne una migliore consultabilit\u00e0.\nBibliografia.\nTratta dalla \"Bibliografia\" di Beatrice Bargagna. Testo on line in Archivio fotografico dell'Universit\u00e0 di Pisa."}
{"id": "1181220", "revid": "287204", "url": "https://it.wikipedia.org/wiki?curid=1181220", "title": "Codex Petropolitanus", "text": "Codex Petropolitanus indica semplicemente un \"Codice di San Pietroburgo\". Pu\u00f2 riferirsi a:"}
{"id": "1181221", "revid": "125676097", "url": "https://it.wikipedia.org/wiki?curid=1181221", "title": "Profeti dell'islam", "text": "I profeti dell'islam (, pl. \"anbiy\u0101\u02be\") sono uomini inviati da Allah per additare all'umanit\u00e0 la via della salvezza. Sono descritti nel Corano e dalla tradizione letteraria dei musulmani. Nell'islam tutti (compresi Ges\u00f9 e Muhammad) sono considerati esclusivamente e del tutto uguali di fronte a Dio (Allah).\nLa tradizione islamica insegna che i profeti sono inviati da Dio ad ogni nazione. Nell'islam \u00e8 stato infine inviato - dopo Hud, Salih e Shu\u02bfayb - Muhammad, al fine di portare una volta per tutte il messaggio divino a tutta l'umanit\u00e0, mentre altri profeti sarebbero stati inviati per portare un messaggio a specifici gruppi o nazioni.\nDiversamente dal giudaismo e dalla cristianit\u00e0, l'islam distingue tra messaggeri di Dio (\"rasul\") e profeti (\"nab\u012b\"). Entrambi sono portatori della rivelazione (\"Wahi\") \"ispirata divinamente\". I messaggeri sono portatori del messaggio divino per una specifica comunit\u00e0 attraverso un libro. \nTutti i messaggeri, e alcuni dei profeti, sono menzionati nel Qur'an, ma di un gran numero di essi s'ignorano opere e nomi, come dimostrato dalla credenza islamica che nell'area compresa tra la Ka\u02bfba e il muretto semicircolare, detto \"hat\u012bm\", sarebbe sepolto un gran numero d'inviati divini, del tutto ignoti per\u00f2 alla storia redatta dagli uomini.\nPer i musulmani il primo \"nab\u012b\" \u00e8 stato Adamo, mentre il primo \"ras\u016bl\" \u00e8 stato No\u00e8.\n\u02bf\u012as\u0101 (Ges\u00f9) \u00e8 nato da una vergine sia per l'islam che per la cristianit\u00e0, ed \u00e8 visto come un \"nab\u012b\" perch\u00e9 aveva ricevuto la rivelazione da Dio. Anche Ges\u00f9 \u00e8 considerato uno dei \"ras\u016bl\", perch\u00e9 Dio gli ha rivelato il Vangelo (\"Inj\u012bl\"). Per\u00f2, nell'islam si afferma che Dio n\u00e9 ha figli, n\u00e9 \u00e8 figlio di qualcuno, lo stesso Ges\u00f9 \u00e8 considerato un essere umano, pur se di grande carisma e capacit\u00e0 taumaturgica."}
{"id": "1181222", "revid": "1776051", "url": "https://it.wikipedia.org/wiki?curid=1181222", "title": "Hot Wire (Kix)", "text": "Hot Wire \u00e8 il quinto album in studio del gruppo musicale statunitense Kix, pubblicato nel luglio 1991 dalla East West Records."}
{"id": "1181224", "revid": "6923", "url": "https://it.wikipedia.org/wiki?curid=1181224", "title": "Scienza e tecnica nell'epoca d'oro islamica", "text": "La scienza e tecnica nell'epoca d'oro islamica riguarda le attivit\u00e0 scientifiche e tecnologiche sviluppate e praticate durante la cosiddetta epoca d'oro islamica, ovvero dal VIII secolo circa al 1258, nei territori sotto il dominio islamico del califfato omayyade, degli Abbadidi di Siviglia, dei Samanidi, degli Ziyaridi, dei Buyidi in Persia o del califfato abbaside. Le conquiste scientifiche islamiche comportarono una spiccata attenzione per un ampio spettro di aree disciplinari, in particolare l'astronomia, la matematica e la medicina. Altri argomenti di studio furono anche l'alchimia e la chimica, la botanica e l'agronomia, la geografia e la cartografia, l'oftalmologia, la farmacologia, la fisica e la zoologia.\nLa scienza islamica dell'epoca d'oro aveva scopi pratici oltre a prefiggersi il fine della semplice comprensione dei fenomeni naturali. Ad esempio, l'astronomia fu utile per determinare la \"qibla\" (la direzione della Mecca verso cui pregare), la botanica ebbe un'applicazione pratica nell'agricoltura come si evince nelle opere di Ibn Ba\u1e63\u1e63\u0101l e Ibn al-Awwam, mentre la geografia permise ad Ab\u016b Zayd al-Balkh\u012b di realizzare accurate mappe. Matematici musulmani come al-Khwarizmi, Avicenna e Jamsh\u012bd al-K\u0101sh\u012b fecero notevoli progressi nell'algebra, nella trigonometria, nella geometria e nei numeri arabi. I medici musulmani descrissero malattie come il vaiolo e il morbillo oltre a mettere in discussione la teoria medica greca classica. Al-Biruni, Avicenna e altri descrissero la preparazione di centinaia di farmaci a base di piante medicinali e composti chimici. Fisici musulmani, tra cui Alhazen o al-B\u012br\u016bn\u012b, studiarono ottica e meccanica, nonch\u00e9 astronomia e vagliarono criticamente la teoria del moto di Aristotele.\nI progressi islamici in tutte queste discipline fornirono un notevole contributo alla rinascita dell'Europa medievale.\nContesto storico.\nLa storia dell'Islam pu\u00f2 essere fatta iniziare nel 622 con l'Egira, l'esodo di Maometto, assieme ai primi devoti musulmani, dalla Mecca alla volta di Yathrib. Nei decenni successivi l'islam si espanse conquistando l'Arabia, l'Egitto e la Mesopotamia a spese dell'impero bizantino e dell'Impero persiano. Nel giro di un secolo, l'Islam si estendeva a ovest dall'attuale Portogallo all'Asia centrale a est. L'epoca d'oro islamica (compresa tra circa il 786 e il 1258) si ebbe durante il periodo del califfato abbaside (750-1258), caratterizzato da politiche stabili e fiorenti commerci. Durante quest'epoca le principali opere religiose e culturali dell'impero islamico furono tradotte in arabo e, occasionalmente, in persiano mentre la cultura islamica eredit\u00f2 le conoscenze greche, indiane, assire e persiane, andando a costituire una nuova civilt\u00e0 comune, basata sull'Islam. Nelle regioni islamiche si assistette ad un'era di cultura elevata e innovazione, accompagnata da una rapida crescita demografica e delle citt\u00e0. La rivoluzione agricola araba nelle campagne port\u00f2 a maggiori raccolti grazie all'introduzione di migliorate tecnologie in particolare nell'irrigazione permettendo si di sostenere l'aumento della popolazione e alla cultura di prosperare. Dall'IX secolo in poi, studiosi come al-Kindi tradussero in arabo la conoscenza indiana, assira, sasanide (persiana) e greca, comprese le opere di Aristotele. Queste traduzioni fornirono un contributo essenziale per i progressi degli scienziati di tutto il mondo islamico.\nDiscipline di studio.\nI risultati scientifici islamici nell'epoca d'oro abbraccuarono un'ampia gamma di aree disciplinari, in particolare in campo matematico, astronomico e medico tuttavia vi furono studi anche nella fisica, nell'alchimia e nella chimica, in oftalmologia, in geografia e in cartografia.\nAlchimia e chimica.\nDurante il primo periodo islamico gli scienziati elaborarono i quadri teorici dell'alchimia e della chimica. La teoria zolfo-mercurio dei metalli, trovata per la prima volta nel \"Sirr al-khal\u012bqa\" (\"Il segreto della creazione\", 750-850 ca.) e negli scritti attribuiti a Jabir ibn Hayyan (tra l'850 e il 950 circa), rimase la base delle teorie sulla composizione metallica fino al XVIII secolo. La Tavola smeraldina, un testo criptico, fondamento di tutti gli alchimisti fino a Isaac Newton compreso, comparve per la prima volta nel \"Sirr al-khal\u012bqa\" e in una delle opere attribuite a J\u0101bir. Nella chimica pratica, le opere di J\u0101bir e quelle dell'alchimista e medico persiano Ab\u016b Bakr al-R\u0101z\u012b (865-925 circa), contengono le prime classificazioni sistematiche delle sostanze chimiche. Gli alchimisti musulmani si interessarono anche alla creazione artificiale di tali sostanze: Jabir descrisse la sintesi del cloruro di ammonio da sostanze organiche mentre Abu Bakr al-Razi speriment\u00f2 il riscaldamento del cloruro di ammonio, del vitriolo e di altri sali, che alla fine avrebbero portato alla scoperta degli acidi minerali da parte di alchimisti latini, come lo Pseudo-Geber, del XIII secolo.\nAstronomia e cosmologia.\nL'astronomia divenne una disciplina importante all'interno della scienza islamica. Gli astronomi si dedicarono maggiormente alla comprensione della natura del cosmo che a scopi pratici, tuttavia un'applicazione riguardava la determinazione della \"Qibla\", la direzione verso cui pregare. Un altro campo importate fu l'astrologia grazie alla quale si riteneva possibile prevedere eventi che influivano sulla vita umana scegliendo cos\u00ec i tempi migliori per compiere alcune azioni come scendere in guerra o fondare una citt\u00e0. Al-Battani (850-922) determin\u00f2 accuratamente la lunghezza dell'anno solare e contribu\u00ec alle Tavole di Toledo, utilizzate dagli astronomi per prevedere i movimenti del sole, della luna e dei pianeti nel cielo. In seguito, Copernico (1473-1543) utilizz\u00f2 alcune delle sue tavole astronomiche.\nAl-Zarqali (1028-1087) svilupp\u00f2 un astrolabio pi\u00f9 accurato di quelli gi\u00e0 esistenti, che poi venne utilizzato per i secoli successivi, a Toledo realizz\u00f2 un orologio ad acqua, scopr\u00ec che l'apogeo del Sole si muove lentamente rispetto alle stelle fisse e ottenne una buona stima del suo moto per la sua velocit\u00e0 di variazione. Nasir al-Din al-Tusi (1201-1274) scrisse un'importante revisione del modello celeste elaborato da Claudio Tolomeo nel II secolo. Quando T\u016bs\u012b divenne l'astrologo del condottiero mongolo Hulagu Khan, gli fu assegnato un osservatorio e ottenne l'accesso alle tecniche e alle osservazioni cinesi. Inoltre, egli svilupp\u00f2 la trigonometria come un campo separato e compil\u00f2 le tavole astronomiche pi\u00f9 accurate disponibili fino a quel momento.\nBotanica e agronomia.\nLo studio del mondo naturale comprese anche un esame dettagliato delle piante. Il lavoro svolto si rivel\u00f2 utile per ottenere uno sviluppo senza precedenti nella farmacologia in tutto il mondo islamico. Ab\u016b \u1e24an\u012bfa al-Din\u0101war\u012b (815-896) rese popolare lo studio della botanica nel mondo islamico con il suo \"Kit\u0101b al-Nabat\" (Libro delle piante) in sei volumi si cui sono sopravvissuti solo i volumi 3 e 5, con parte del volume 6 ricostruito grazie alla citazione di alcuni passaggi. Il testo sopravvissuto descrive 637 piante in ordine alfabetico, dalle lettere \"sin\" alla lettera \"ya\"; quindi l'intera opera dovrebbe aver trattato diverse migliaia di tipi di piante. Al-Din\u0101war\u012b descrisse anche le fasi della crescita delle piante e la produzione di fiori e frutti. L'enciclopedia del XIII secolo compilata da Zakariya al-Qazwini (1203\u20131283), \"\u02bfAj\u0101\u02beib al-makhl\u016bq\u0101t\" (Le meraviglie della creazione), conteneva, tra molti altri argomenti, sia temi di botanica realistica che racconti fantastici come la descrizione di alberi sui quali crescevano uccelli sui loro ramoscelli al posto delle foglie, ma che si potevano trovare solo nelle lontane isole britanniche. L'uso e la coltivazione delle piante fu documentato nell'XI secolo da Muhammad bin Ibr\u0101h\u012bm Ibn Bass\u0101l di Toledo nel suo libro \"D\u012bw\u0101n al-fil\u0101\u1e25a\" (La raccolta d'agricoltura) e da Ibn al-Awwam di Siviglia nel suo libro del XII secolo \"Kit\u0101b al-fil\u0101\u1e25a\" (Trattato sull'agricoltura). Ibn Ba\u1e63\u1e63\u0101l aveva viaggiato molto in tutto il mondo islamico, ottenendo cos\u00ec una conoscenza dettagliata dell'agronomia che contribu\u00ec allo sviluppo della rivoluzione agricola araba. Il suo libro pratico e sistematico descrive oltre 180 piante, come farle crescere e prendersene cura. Tra i soggetti studiati, ortaggi a foglia e a radice, erbe, spezie e alberi.\nGeografia e cartografia.\nLa diffusione dell'Islam nell'Asia occidentale e nel Nordafrica comport\u00f2 uno sviluppo senza precedenti nei commerci e nei viaggi, sia via terra che via mare, fino al sud-est asiatico, alla Cina, in gran parte dell'Africa, in Scandinavia e persino in Islanda. Pertanto i geografi furono spronati a lavorare alacremente per realizzare mappe sempre pi\u00f9 accurate del mondo conosciuto, partendo dale molte fonti gi\u00e0 esistenti ma frammentarie. Abu Zayd al-Balkhi (850\u2013934), fondatore della scuola di cartografia Balkh\u012b a Baghdad, realizz\u00f2 un atlante chiamato \"Figure delle regioni\" (\"Suwar al-aq\u0101l\u012bm\"). Al-Biruni (973-1048) misur\u00f2 il raggio della Terra usando un nuovo metodo basato sull'osservazione dell'altezza di una montagna a Nandana (ora in Pakistan). Al-Idrisi (1100-1166) disegn\u00f2 una mappa del mondo per Ruggero II, il re normanno di Sicilia. Egli scrisse anche la \"Tabula Rogeriana\", uno studio geografico dei popoli, dei climi, delle risorse e delle attivit\u00e0 economiche di tutto il mondo allora conosciuto.\nMatematica.\nI matematici musulmani raccolsero, organizzarono e chiarirono la matematica che avevano ereditato dagli studiosi dell'antico Egitto, della Grecia, dell'India, della Mesopotamia e della Persia, migliorandone la conoscenza e approntando proprie innovazioni. I settori di interesse furono, in particolare, l'algebra, la geometria e l'aritmetica. La prima, l'algebra, venne studiata soprattutto a scopo ricreativo poich\u00e9 a quel tempo aveva poche applicazioni pratiche. La geometria venne invece studiata su diversi livelli: alcuni testi contengono regole geometriche pratiche per il rilievo e per la misurazione delle figure, mentre la geometria teorica rappresentava un prerequisito necessario per comprendere l'astronomia e l'ottica, richiedendo anni di apprendimento. All'inizio del califfato abbaside (istituito nel 750), subito dopo la fondazione di Baghdad nel 762, alcune conoscenze matematiche furono acquisite grazie a un gruppo di scienziati della tradizione persiana preislamica. Alla fine dello stesso secolo, gli astronomi indiani vennero invitati alla corte del califfo dove spiegarono le rudimentali tecniche trigonometriche usate nell'astronomia indiana. Opere greche antiche come l\"'Almagesto\" di Tolomeo e gli \"Elementi\" di Euclide vennero tradotti in lingua araba. Nella seconda met\u00e0 del IX secolo, i matematici musulmani fornivano gi\u00e0 i loro contributi alle parti pi\u00f9 raffinate della geometria greca. La matematica islamica raggiunse il suo apogeo, tra il X e il XII secolo, nella parte orientale del mondo musulmano. La maggior parte dei matematici islamici medievali scriveva in arabo, mentre altri in persiano.\nAl-Khwarizmi (VIII-IX secolo) fu determinante nell'adozione del sistema numerico indo-arabo e nello sviluppo dell'algebra: introdusse metodi per la semplificazione delle equazioni utilizzando, nelle dimostrazioni, la geometria euclidea. Fu il primo a trattare l'algebra come una disciplina indipendente a s\u00e9 stante e present\u00f2 la prima soluzione sistematica di equazioni lineari e quadratiche. Ibn Ishaq al-Kindi (801\u2013873) lavor\u00f2 alla crittografia per il califfato abbaside e forn\u00ec la prima spiegazione documentata nota di crittoanalisi e la prima descrizione del metodo di analisi delle frequenze. Avicenna (980 circa-1037) contribu\u00ec allo sviluppo di tecniche matematiche, come la prova del nove. Th\u0101bit ibn Qurra (835\u2013901) calcol\u00f2 la soluzione di un problema della scacchiera che coinvolgeva una serie esponenziale. Al-Farabi (870 circa-950) tent\u00f2 di descrivere, geometricamente, i ripetuti motivi geometrici islamici. Omar Khayyam (1048-1131), noto in Occidente pi\u00f9 che altro come poeta, calcol\u00f2 la lunghezza dell'anno con un massimo di 5 cifre decimali e trov\u00f2 soluzioni geometriche a tutte e 13 le forme di equazioni cubiche, sviluppando alcune equazioni quadratiche ancora oggi in uso. Jamsh\u012bd al-K\u0101sh\u012b (1380 circa\u20131429) \u00e8 accreditato per aver introdotto diversi teoremi della trigonometria, incluso il teorema del coseno, noto anche come Teorema di al-Kashi. Gli \u00e8 stata attribuita anche l'invenzione delle frazioni decimali e un metodo come quello di Horner per calcolare le radici. Egli calcol\u00f2 \u03c0 correttamente a 17 cifre significative.\nIntorno al settimo secolo, gli studiosi islamici adottarono il sistema numerico indo-arabo, descrivendo il loro uso in un testo denominato \"f\u012b l-\u1e25is\u0101b al hind\u012b\" (Sul calcolo degli Indiani). Una caratteristica variante araba occidentale dei numeri arabi orientali inizi\u00f2 a emergere intorno al X secolo nel Maghreb e in al-Andalus (a volte chiamati numeri \"ghubar\", sebbene il termine non sia sempre accettato), che sono l'antenato diretto dei moderni numeri arabi usati in tutto il mondo.\nMedicina.\nLa societ\u00e0 islamica del tempo prest\u00f2 molta attenzione alla medicina, seguendo un \"hadith\" che imponeva la conservazione della buona salute. I medici ereditarono le conoscenze e le credenze mediche tradizionali provenienti dalla Grecia classica, dall'antica Roma, dalla Siria, della Persia e dell'India. Tra questi vi furono gli scritti di Ippocrate sulla teoria dei quattro umori e quelle di Galeno. al-Razi (865 circa\u2013925) identific\u00f2 il vaiolo e il morbillo e riconobbe la febbre come parte delle difese del corpo; realizz\u00f2 anche un compendio di 23 volumi di medicina cinese, indiana, persiana, siriaca e greca. Nei suoi studi, al-Razi mise in dubbio la teoria medica greca classica riguardo a come i quattro umori regolassero i processi vitali; contest\u00f2 anche il lavoro di Galeno su diversi fronti, compreso il salasso come trattamento. al-Zahrawi (936-1013) fu un chirurgo la cui opera pi\u00f9 importante sopravvissuta, indicata come \"al-Tasr\u012bf\" (conoscenza medica), \u00e8 composta da 30 volumi che trattano principalmente i sintomi, i trattamenti e la farmacologia. L'ultimo volume, riguardante la chirurgia, descrive strumenti chirurgici e procedure pionieristiche. Avicenna (980 circa-1037) scrisse un fondamentale trattato, \"Il canone della medicina\", che venne superato solo due secoli pi\u00f9 tardi dall'opera di Ibn al-Nafis (1213-1288). al-Nafis scrisse anche commentari su Galeno e sulle opere di Avicenna; uno di questi, scoperto nel 1924, descriveva la circolazione del sangue attraverso i polmoni.\nOttica e oftalmologia.\nNell'epoca d'oro islamica si svilupp\u00f2 rapidamente l'ottica. Nel IX secolo, erano gi\u00e0 stati eseguiti studi sull'ottica fisiologica, geometrica e fisica; tra gli argomenti trattati vi fu anche la riflessione speculare. Hunayn ibn Ishaq (809\u2013873) scrisse il libro \"Dieci trattati sull'occhio\" rimasto particolarmente influente in Occidente fino al XVII secolo mentre Abbas ibn Firnas (810-887) svilupp\u00f2 lenti per l'ingrandimento e il miglioramento della vista. Ibn Sahl (940 circa-1000) scopr\u00ec la legge della rifrazione nota come legge di Snell che utilizz\u00f2 per produrre le prime lenti asferiche che focalizzavano la luce senza aberrazioni geometriche.\nNell'undicesimo secolo, Ibn al-Haytham (965-1040) rifiut\u00f2 le teorie greche sull'oftalmologia, sia quella aristotelica che sosteneva che la forma dell'oggetto percepito entrasse nell'occhio (ma non la sua materia), sia quella di Euclide e Tolomeo in cui si riteneva che l'occhio emettesse un raggio. Al-Haytham propose in un suo trattato che la vista avvenisse grazie a raggi di luce che formano un cono con il vertice al centro dell'occhio. Sostenne anche che la luce venisse riflessa da superfici diverse in direzioni diverse, facendo s\u00ec che gli oggetti apparissero diversi. Inoltre, sugger\u00ec che la matematica della riflessione e della rifrazione dovesse essere coerente con l'anatomia dell'occhio. Fu anche uno dei primi sostenitori del metodo scientifico, il concetto che un'ipotesi debba essere dimostrata da esperimenti basati su procedure confermabili o prove matematiche, cinque secoli prima degli scienziati del Rinascimento.\nFarmacologia.\nI progressi raggiunti nel mondo islamico nella botanica e della chimica incoraggiarono gli studi sulla farmacologia. Muhammad ibn Zakar\u012bya R\u0101zi (865\u2013915) promosse gli usi medici dei composti chimici mentre Abu al-Qasim al-Zahrawi (936-1013) apr\u00ec la strada alla preparazione di medicinali per sublimazione e distillazione. Nel suo \"Liber servitoris\" sono contenute istruzioni per la preparazione di \"semplici\" da cui poi venivano utilizzati per realizzare farmaci pi\u00f9 complessi. Sabur Ibn Sahl (morto nell'869) fu il primo medico a descrivere una grande variet\u00e0 di farmaci e rimedi per varie patologie. Al-Muwaffaq, nel X secolo, scrisse \"I fondamenti delle vere propriet\u00e0 dei rimedi\", in cui descrisse sostanze chimiche come l'ossido di arsenico e l'acido silicico. Egli, inoltre, distinse il carbonato di sodio dal carbonato di potassio e attir\u00f2 l'attenzione dei suoi contemporanei sulla natura velenosa dei composti del rame, in particolare del vetriolo di rame, oltre che dai composti del piombo. Al-Biruni (973-1050) scrisse il \"Kit\u0101b al-saydala\" (Il libro dei farmaci), in cui descrisse in dettaglio le propriet\u00e0 dei farmaci, il ruolo della farmacia e i doveri del farmacista. Ibn Sina (Avicenna) forn\u00ec la descrizione di 700 preparati, le loro propriet\u00e0, il loro modo di agire e le loro indicazioni dedicando un volume ai \"semplici\" nel suo \"Canone della Medicina\". Gli studi di Masawaih al-Mardini (925\u20131015) e di Ibn al-Wafid (1008\u20131074) furono stampate in latino pi\u00f9 di cinquanta volte, con i titoli, rispettivamente, di \"De Medicinis universalibus et particolaribus\" di Mesue il Giovane e \"Medicamentis simplicibus\" di Abenguefit. Pietro d'Abano (1250-1316) tradusse e aggiunse un supplemento all'opera di al-Mardini con il titolo \"De Veneris\". Ibn al-Baytar (1197-1248), nel suo \"al-Jami` f\u012b al-Tibb\", descrisse mille semplici e farmaci a base diretta di piante mediterranee raccolte lungo l'intera costa tra Siria e Spagna, superando per la prima volta il lavoro di catalogazione portato a termine da Dioscoride Pedanio in epoca classica. Medici islamici come Ibn Sina hanno descritto sperimentazioni cliniche per determinare l'efficacia di farmaci e sostanze mediche.\nFisica.\nI campi della fisica studiati in questo periodo, oltre all'ottica e all'astronomia, furono quelli inerenti alla meccanica: statica, dinamica, cinematica e movimento. Nel VI secolo Giovanni Filopono rifiut\u00f2 la visione aristotelica del moto sostenendo invece che un oggetto acquisisce la capacit\u00e0 di muoversi quando viene impressa su di esso una forza motrice. Nell'undicesimo secolo Ibn Sina adott\u00f2 pi\u00f9 o meno lo stesso concetto, cio\u00e8 che un oggetto in movimento possieda una forza che viene dissipata da agenti esterni come la resistenza dell'aria. Afferm\u00f2 anche che un corpo in movimento nel vuoto non si sarebbe fermerebbe a meno che una forza non avesse agito su di esso, in accordo con il primo principio della dinamica di Isaac Newton sull'inerzia. Essendo una teoria non aristotelica, venne successivamente abbandonata fino a quando non fu introdotto il concetto di \"impetus\" da Jean Buridan (1295 circa-1363) grazie all'influenza dei risultati di Ibn Sina.\nNei suoi lavori, al-Biruni (973-1048), descrisse il moto non uniforme come il risultato dell'accelerazione, mettendo in relazione le teorie di Ibn-Sina con la velocit\u00e0 e il peso di un oggetto in movimento, suggerendo cos\u00ec un precursore del concetto di quantit\u00e0 di moto. La teoria del moto di Aristotele prevedeva che una forza costante produceva un moto uniforme; Abu'l-Barak\u0101t al-Baghd\u0101d\u012b (1080 circa\u2013 1164/5) non fu d'accordo sostenendo che velocit\u00e0 e l'accelerazione sono due cose diverse e che la forza \u00e8 proporzionale all'accelerazione, non alla velocit\u00e0.\nIbn Bajjah (1085 circa-1138) propose che pero ogni forza vi fosse una forza di reazione; anche se non specific\u00f2 che queste forze fossero uguali, si pu\u00f2 affermare che questa fosse una prima versione della terza legge del moto di Newton.\nI fratelli Ban\u016b M\u016bs\u0101, Jafar, Muhammad, Ahmad e al-Hasan (inizio del IX secolo) inventarono dispositivi automatizzati descritti nel loro \"Il libro dei congegni ingegnosi\".\nZoologia.\nMolte opere classiche, comprese quelle di Aristotele, furono trasmesse dal greco al siriaco, poi all'arabo, poi al latino. La \"Zoologia di Aristotele\" rimase comunque dominante in tale campo per duemila anni. Il \"Kit\u0101b al-Hayaw\u0101n\" (\u0643\u062a\u0627\u0628 \u0627\u0644\u062d\u064a\u0648\u0627\u0646, libro degli animali) \u00e8 una traduzione araba del IX secolo di alcune sue parti.\nIl libro \u00e8 stato menzionato da al-Kind\u012b (morto nell'850) e commentato da Avicenna nel suo \"Il libro della guarigione\". Ibn Bajja e Averro\u00e8 (Ibn Rushd) ne commentarono e criticarono alcune sezioni.\nL'et\u00e0 d'oro della scienza araba (VIII secolo-XIV secolo).\nGli scienziati islamici contribuirono a gettare le basi per una scienza sperimentale con i loro apporti al metodo scientifico e il loro approccio empirico, sperimentale e quantitativo all'indagine scientifica. In un senso pi\u00f9 generale, la conquista positiva della scienza islamica fu semplicemente quella di svilupparsi, per secoli, in una vasta gamma di istituzioni, dagli osservatori astronomici alle biblioteche, dalle madrase agli ospedali e ai tribunali, sia al culmine dell'et\u00e0 dell'oro islamica che per alcuni dei secoli successivi. Ci\u00f2 non port\u00f2 a una rivoluzione scientifica come quella che avvenne in Europa nella prima et\u00e0 moderna, ma tali confronti esterni devono essere probabilmente respinti in quanto impongono \"situazioni cronologicamente e culturalmente estranee\".\nIl termine \"scienza islamica\" e \"tecnica islamica\" \u00e8 errato, si dovrebbe dire \"scienza araba\" poich\u00e9 ci si riferisce al prodotto della sensibilit\u00e0 o della riflessione razionale non solo dei musulmani ma anche dei cristiani, degli israeliti o dei zoroastriani che vivevano (e tuttora in parte vivono) sotto la dominazione politica islamica.A tali minoranze, anzi, va riferita parte non secondaria della produzione artistica e scientifica impropriamente definita \"islamica\" (che dovrebbero semmai essere definita \"di area islamica\").Alcuni esempi a tal proposito sono i medici della famiglia nestoriana dei Bakht\u012bsh\u016b\u2018 (che operarono nella Casa della Sapienza abbaside) e l'ebreo Maimonide.\nPer \"scienza islamica\" s'intende quindi l'insieme delle diverse discipline scientifico-matematiche (fisiche, chimiche, e quant'altro) sviluppatesi in ambito geopolitico musulmano e generalmente formalizzate in arabo o (pi\u00f9 raramente) in un'altra lingua parlata nel mondo islamico (ad esempio persiano, turco o hindustano).\nTali discipline del pensiero umano si sono prevalentemente sviluppate nel Medioevo cristiano (categoria storiografica che \u00e8 impossibile applicare alla cultura islamica) coeva che viveva il suo periodo di massimo fulgore, tanto che \u00e8 invalso l'uso tra gli studiosi specialisti di parlare del periodo che va dall'VIII al XIV secolo come dell\"et\u00e0 d'oro della scienza musulmana\".\nI primi passi della cultura scientifica furono mossi infatti nella seconda met\u00e0 del VII secolo a Damasco, sotto gli ultimi Omayyadi per svilupparsi poi a Baghdad con i primi Abbasidi. Gli Abbasidi in particolare furono convinti sostenitori dell'opportunit\u00e0 di far proprio il pensiero delle culture assoggettate (per molti versi assai pi\u00f9 progredite del relativamente povero mondo arabo), che si trattasse di cultura greca, copta, ebraica, persiana, indiana e persino cinese. I primi indispensabili passi furono perci\u00f2 quelli di stimolare e proteggere l'attivit\u00e0 traduttoria, volgendo in lingua araba opere classiche dell'antichit\u00e0, tanto nel campo della fisica, della matematica, dell'astronomia, della medicina e delle scienze naturali (botanica, zoologia, mineralogia). Tali traduzioni contribuirono alla nascita di una cultura araba \"classica\" fungendo da volano per il successivo autonomo lavoro di ricerca di studiosi musulmani e furono di importante ausilio anche per il pi\u00f9 tardo Rinascimento italiano ed europeo, che senza l'opera dei traduttori d'ambito islamico non avrebbero potuto conoscere tanti testi della sapienza antica che in ambito latino si erano quasi del tutto perduti.\nPersonalit\u00e0 scientifiche.\nAlcuni studiosi dell'et\u00e0 d'oro della scienza musulmana furono:\nDistacco e riavvicinamento tra mondo islamico e mondo occidentale (XIV secolo-XXI secolo).\nNei secoli successivi al XIII secolo, fra il mondo occidentale e quello islamico si \u00e8 gradualmente accentuata una diversa interpretazione della scienza e degli ambiti di competenza degli studi scientifici. Il mondo islamico, dal XIV al XVIII secolo \u00e8 rimasto maggiormente legato ad una visione tradizionale della scienza, rispettosa della descrizione dell'uomo e dell'universo, divulgata dai filosofi e dai teologi islamici. Come conseguenza di questo approccio, le opere di Galileo e di Newton rimasero pressoch\u00e9 sconosciute nei paesi islamici in quanto il contrasto fra le \"verit\u00e0 rivelate\" e le conoscenze acquisibili con il metodo sperimentale a carattere induttivo-deduttivo era ancora maggiore nel mondo islamico di quello presente nel mondo cristiano. Altra conseguenza rilevante di questo indirizzo fu un crescente \"gap\" tecnologico nei confronti del mondo occidentale. Per questo motivo, il sultano dell'Impero ottomano, Mahmud II, all'inizio del XIX secolo, e il fondatore dell'Egitto moderno Muhammad Ali Pasha, ravvisando l'eventuale declino politico-militare dell'impero, e del mondo islamico, volsero lo sguardo verso l'Europa, cercando qualche punto di contatto tra il mondo tradizionale islamico e il continente europeo avviato verso una sempre maggiore modernit\u00e0 e secolarizzazione.\nUn secondo punto di incontro tra l'Europa e il mondo islamico fu promosso da Ataturk, fondatore e primo presidente della Repubblica Turca, che profuse notevoli sforzi per diffondere le scienze e le conoscenze moderne presso i suoi connazionali, tramite una serie di riforme scolastiche e una campagna di informazione.\nProprio in quegli anni, nel 1883, Ernest Renan, con il suo saggio \"L'Islamisme et la science\", rivolse al mondo islamico l'accusa di inabilit\u00e0 a produrre scienza, inducendo una replica da parte di importanti esponenti islamici chiamati in causa, quali il politico e nazionalista afgano Jamal al-Din Asadabadi, l'artista e intellettuale turco Namik Kemal. Questi ultimi sostennero la tesi che la visione della scienza occidentale era parzialmente distorta e antireligiosa e quindi da correggere. Il dibattito diffusosi nel mondo islamico, sulla scia di questa polemica, fu fertile e produsse anche un secondo movimento di opinione, invocante, invece, un percorso di modernizzazione simile a quello proposto dal modello europeo. Grazie a questi innovatori, le correnti e le teorie scientifiche proposte dal mondo occidentale, sono comunque penetrate nel mondo islamico.\nNel corso del XX secolo, i metodi, i criteri, il senso e lo scopo della scienza contemporanea sviluppati dal mondo occidentale, sono stati indagati da varie correnti di pensiero islamiche, che hanno individuato varie visioni della scienza, tra le quali citiamo: una visione etica, la pi\u00f9 seguita nel mondo islamico, che prevede una neutralit\u00e0 e oggettivit\u00e0 della scienza e l'aggiunta di una dimensione etica alla pratica e all'insegnamento della scienza stessa; un'altra posizione \u00e8 epistemologica, ed enfatizza soprattutto la storia e la sociologia della scienza; un'ultima visione, infine, \u00e8 metafisica, e propone una chiara visione della natura e dell'universo basata sui principi della tradizione islamica.\nDopo quattro secoli di oscuramento della pratica scientifica, e visto che nel XX secolo gran parte della scienza e della tecnologia \u00e8 stata importata dall'Occidente, gli studiosi islamici si chiedono se la loro civilt\u00e0 riuscir\u00e0 a trovare un paradigma ideale, che consenta di far rifiorire la loro antica tradizione scientifica, mantenendo una perfetta armonia con la visione religiosa del mondo e dell'uomo. Attualizzando il punto di vista di Renan si potrebbe asserire che la risposta a questa domanda \u00e8 probabilmente negativa in quanto esiste un potenziale trade-off tra le due istanze."}
{"id": "1181225", "revid": "1776051", "url": "https://it.wikipedia.org/wiki?curid=1181225", "title": "Show Business (album)", "text": "Show Business \u00e8 il sesto album in studio del gruppo musicale statunitense Kix, pubblicato nell'aprile 1995 dalla CMC International. L'album si rivel\u00f2 un clamoroso flop in seguito all'avvento del movimento grunge sulla scena musicale. Per questo motivo fu l'ultimo lavoro registrato dal gruppo prima dello scioglimento."}
{"id": "1181226", "revid": "1711941", "url": "https://it.wikipedia.org/wiki?curid=1181226", "title": "Mondo islamico", "text": "Il termine mondo islamico (o Umma, che significa \"nazione\" o \"comunit\u00e0\") ha diversi significati. La Umma islamica indica coloro che aderiscono agli insegnamenti dell'Islam (musulmani). Da punto di vista geopolitico moderno del senso, il termine nazioni islamiche di solito si riferisce ai paesi abitanti in maggioranza da musulmani.\nNonostante lo stile di vita musulmano enfatizzi l'unit\u00e0 e la difesa dei musulmani, esistono diverse scuole e correnti. Nel passato sia correnti pan-islamiste sia correnti nazionaliste hanno influenzato lo stato del mondo musulmano.\nNel 2010, 1,8 miliardi di persone o circa il 23.4% della popolazione mondiale sono musulmani. Per quanto riguarda le percentuali della popolazione totale di una regione che si considera musulmana, lo fanno il 24.8% in Asia-Oceania, il 91.2% nel Medio-Oriente e in Nord Africa,il 29.6% nell'Africa sub-sahariana, circa il 6.0% in Europa, e lo 0.6% nelle Americhe. \nStoria.\nLa storia dell'Islam comprende la storia della fede islamica come una religione e come un'istituzione sociale. La storia dell'Islam inizi\u00f2 in Arabia con la prima recitazione del Corano da parte del profeta Maometto nel VII secolo durante il mese del Ramadan.\nTuttavia, l'islam sotto il Califfato dei Rashidun crebbe rapidamente. L'espansione geografica della potenza musulmana si estese ben oltre la Penisola Arabica e nella forma di un vasto impero musulmano con un'area di influenza che si allungava dall'India nord-occidentale, attraverso Asia centrale, Medio Oriente, Nord Africa, sud Italia, e Penisola Iberica, fino ai Pirenei.\nUn secolo dopo la morte del profeta, l'impero islamico si estendeva dalla Spagna ad ovest fino al fiume Indo ad est. Gli imperi successivi come quelli di Abbasidi, Fatimidi, Almoravidi, Selgiuchidi, Ajuran, Adal e Warsangali in Somalia, Moghul e Safavidi in Persia e ottomani furono tra le potenze pi\u00f9 influenti e illustri nel mondo.\nCultura Classica.\nL'epoca d'oro islamica coincise con il Medioevo nel mondo musulmano, iniziando con l'ascesa dell'Islam e la fondazione del primo Stato islamico nel 622. La fine dell'epoca \u00e8 data in modo vario come il 1258 con la conquista mongola di Baghdad, o come il 1492 con il completamento della Reconquista cristiana dell'Emirato di Granada in al-Andalus, nella Penisola iberica. Durante il regno del califfo abbaside H\u0101r\u016bn al-Rash\u012bd (786-809), venne inaugurata a Baghdad la leggendaria Casa della Saggezza, dove studiosi da varie parti del mondo cercavano di tradurre e accumulare tutta la conoscenza del mondo in arabo. Gli Abbasidi erano influenzati da \"\u1e25ad\u012bth\" e ordinanze coraniche, come \"l'inchiostro di uno studioso \u00e8 pi\u00f9 sacro del sangue di un martire,\" che mettevano in risalto il valore della conoscenza. Le maggiori capitali islamiche di Baghdad, Cairo, e Cordova divennero i principali centri per la scienza, la filosofia, la medicine e l'educazione. Durante questo periodo, il mondo musulmano era una collezione di culture; misero insieme e fecero progredire la conoscenza ottenuta grazie alle antiche civilt\u00e0 Greca, romana, persiana, cinese, indiana, egiziana e fenicia.[13]\nCeramiche.\nTra l'VIII e il XVIII secolo, nell'arte islamica era prevalente l'uso di ceramica smaltata, di solito sotto forma di elaborate ceramiche. Smalto opacizzato con stagno fu una delle prime nuove tecnologie sviluppate dai vasai islamici. I primi smalti opachi islamici possono essere trovati come merci dipinte di blu a Bassora, risalenti all'incirca all'VIII secolo. Un altro contributo fu lo sviluppo di ceramiche vitrea, che ebbero origine in Iraq nel IX secolo. Altri centri di lavorazione innovativa della ceramica nel vecchio mondo includevano Al-Fustat (dal 975 al 1075), Damasco (dal 1100 fino circa al 1600) e Tabriz (dal 1470 al 1550)."}
{"id": "1181229", "revid": "116944", "url": "https://it.wikipedia.org/wiki?curid=1181229", "title": "Capitale libraria onciale", "text": ""}
{"id": "1181231", "revid": "34392", "url": "https://it.wikipedia.org/wiki?curid=1181231", "title": "Grand\u2019Ufficiale", "text": ""}
{"id": "1181236", "revid": "712828", "url": "https://it.wikipedia.org/wiki?curid=1181236", "title": "Marie Anne L\u00f6wenbr\u00e4u", "text": ""}
{"id": "1181237", "revid": "22229", "url": "https://it.wikipedia.org/wiki?curid=1181237", "title": "Jadid", "text": ""}
{"id": "1181239", "revid": "712828", "url": "https://it.wikipedia.org/wiki?curid=1181239", "title": "Grandis Granva", "text": ""}
{"id": "1181240", "revid": "1776051", "url": "https://it.wikipedia.org/wiki?curid=1181240", "title": "Live (Kix)", "text": "Live \u00e8 un album dal vivo del gruppo musicale statunitense Kix, pubblicato nel 1993 dalla Atlantic Records"}
{"id": "1181241", "revid": "122879504", "url": "https://it.wikipedia.org/wiki?curid=1181241", "title": "Donne imam", "text": "Le donne imam sono attualmente oggetto di una controversia in seno all'Islam, cio\u00e8 se sia lecito, eventualmente in particolari circostanze, a una donna guidare uomini e donne nella \u1e62al\u0101t (preghiera islamica canonica). Tre su quattro scuole sunnite e molte di quelle sciite sono d'accordo sulla possibilit\u00e0 per una donna di guidare almeno la preghiera di altre donne (il malikismo non ammette neppure questo), mentre nell'Hanbalismo solo una minoranza si esprime favorevolmente.\nSecondo tutte le scuole tradizionali dell'Islam, una donna non pu\u00f2 comunque guidare un gruppo promiscuo di fedeli nella \"\u1e62al\u0101t\". Alcune scuole fanno eccezione per la \"Tarawih\" (preghiere facoltative del mese lunare di Ramadan) o per gruppi costituiti solo da parenti stretti. Alcuni studiosi medioevali quali Abu Ja'far Muhammad b. Jarir al-Tabari (838\u2013932), Abu Thawr (764\u2013854), al-Muzani (791\u2013878), e Ibn Arabi (1165\u20131240), consideravano la pratica ammissibile almeno per le preghiere facoltative (\"nafila\").\nAlcuni musulmani in anni recenti hanno rianimato il dibattito, affermando che lo spirito del Corano e la lettera di un \"\u1e25ad\u012bth\" indicano che alle donne dovrebbe essere concesso di guidare tanto gruppi promiscui quanto di appartenenti ad un solo sesso e che la proibizione si \u00e8 sviluppata nell'ambito del sessismo, principio contrario al vero Islam.\nUna discussione, questa, che trova fondamento nell'atto dello stesso Profeta Maometto di incaricare una donna, Umm Waraqa, per la guida della preghiera per tutta la sua casata, senza discriminazioni legate al sesso dei fedeli.\nNel novembre 2003 Asra Nomani fu la prima donna nella sua moschea della Virginia Occidentale a chiedere di poter pregare nella sala principale riservata ai maschi. Successivamente organizz\u00f2 la prima preghiera pubblica negli Stati Uniti di un gruppo promiscuo di fedeli guidata da una donna (lei stessa). Il 18 marzo 2005 esord\u00ec dicendo:\nVoci correlate.\nCondizione della donna nell'Islam"}
{"id": "1181242", "revid": "125656275", "url": "https://it.wikipedia.org/wiki?curid=1181242", "title": "Valtin Havenkenthal", "text": "Figlio di un pastore di Wittstock, studi\u00f2 nell'Universit\u00e0 di Rostock, Greifswald e Helmstedt, dove ebbe fra i suoi maestri Giordano Bruno. Nel 1590 accompagn\u00f2 l'amico Daniel Rindfleisch in Italia, dove pubblic\u00f2 la sua prima opera letteraria, un'edizione di Velleio Patercolo. Studi\u00f2 anche medicina e filosofia, laureandosi a Bologna.\nPrefer\u00ec tuttavia dedicarsi a studi di filologia classica; tornato in Germania nel 1593, si stabil\u00ec a Breslavia, la citt\u00e0 natale di Rindfleisch. Nella primavera del 1595 accett\u00f2 l'invito dell'amico e protettore, il cancelliere Wacker von Wackenfels di lavorare a Neisse, dove tuttavia mor\u00ec pochi giorni dopo."}
{"id": "1181244", "revid": "767487", "url": "https://it.wikipedia.org/wiki?curid=1181244", "title": "Mutazilismo", "text": "Il mutazilismo, mutazila o mu\u02bftazila \u00e8 una scuola di pensiero teologico islamico comparsa nel IX secolo (in Iraq). I seguaci delle scuole Mu'tazili erano noti per negare la non-creazione del Corano e la sua co-eternit\u00e0 con Dio. Da questa premessa, la dottrina Mu'tazili del \"kal\u0101m\" deduceva che i precetti di Dio fossero accessibili al pensiero umano e suscettibili di indagine razionale; quindi la conoscenza derivava dalla ragione, e quindi la ragione era arbitro finale nella decisione su cosa \u00e8 bene e cosa \u00e8 male. Ne seguiva che il \"sacro precedente\" non era un mezzo affidabile per stabilire cosa fosse giusto, poich\u00e9 ci\u00f2 che era obbligatorio in religione lo era solo in virt\u00f9 della ragione.\nNato a Bassora dal sunnismo, l'approccio mutazilita conobbe momenti di grande diffusione, e vi furono dei periodi in cui il mutazilismo fu la \"dottrina di Stato\" nel califfato abbaside durante l'epoca d'oro islamica. Dopo il X secolo perse seguito, e fu definitivamente abbandonato nel XIII secolo con la persecuzione dei filosofi. Oggigiorno alcuni suoi aspetti si ritrovano solo nello sciismo di orientamento zaydita: la teologia islamica moderna lo considera un'eresia, perch\u00e9 nega sostanzialmente l'eternit\u00e0 del Corano e perch\u00e9 tende ad affermare il libero arbitrio. Nel jihadismo moderno sono frequenti le accuse di mu'tazilismo fra i vari gruppi integralisti, nel tentativo di screditare dottrinariamente gli avversari.\nEtimologia.\nLa parola \"mutazilismo\" () ha varie etimologie, cariche di significati non sempre concordanti.\nL'interpretazione a lungo pi\u00f9 seguita \u00e8 quella che vorrebbe che il suo fondatore, W\u0101\u1e63il b. \u02bfA\u1e6d\u0101\u02be, abbia abbandonato un consesso guidato da al-\u1e24asan al-Ba\u1e63r\u012b (642-728) perch\u00e9 le sue idee contrastavano con le posizioni del dotto basriota in materia di peccato del musulmano ma la tradizione vuole che essa derivi dal verbo \u0627\u0639\u062a\u0632\u0644 (\"i\u02bftazala\"), ovvero \u00abse n'and\u00f2\u00bb, che origina il \"ma\u1e63dar\" (nome d'azione) \"i\u02bftiz\u0101l\", riferito sembra alla conclusione d'una discussione riguardante il destino dell'uomo e la sua capacit\u00e0 o meno di creare le proprie azioni, anche se Carlo Alfonso Nallino ha dimostrato che il nome deriva dall'atteggiamento \"neutrale\" che caratterizzava i mutaziliti sul problema del peccatore, rispetto a chi cio\u00e8 - come i Kharigiti lo qualificava come un apostata (\"murtadd\" ) e chi invece - come al-\u1e24asan al-Ba\u1e63r\u012b - lo indicava come un \"ipocrita\" (\"mun\u0101fiq\" ), mentre il Mutazilismo si limitava e definirlo semplicemente (e temporaneamente, fino al pentimento del peccatore) un \"empio\" (\"f\u0101siq\" ).\nSecondo Roger Arnaldez invece, che riprende alcune considerazioni di Charles Pellat:\nTeologia.\nLa teologia mutazilita, scelta dagli Sciiti, nacque verso l'VIII secolo per scopi apologetici e per ridurre gli slanci con connotazioni antropomorfe dell'ortodossia islamica. Fondamentali sono 5 \"dogmi\":\nI mutaziliti fanno ampio uso del ta\u02bew\u012bl (interpretazione allegorica del Corano). La Shi\u02bfa scelse la teologia mutazilita poich\u00e9 il Sunnismo, negando qualunque sacert\u00e0 alle persone umane, accentuava la trascendenza di Dio e antropomorfizzava eccessivamente l'Aldil\u00e0, cosa che non convinceva gli sciiti che riponevano l'autorit\u00e0 in persone terrene come gli Imam, i loro portavoce (\"wak\u012bl\" ) dopo il loro \"occultamento\" (\"ghayba\" ) e le loro gerarchie religiose (al cui vertice sono gli Ayatollah)."}
{"id": "1181245", "revid": "287204", "url": "https://it.wikipedia.org/wiki?curid=1181245", "title": "Coranisti", "text": "I coranisti (), o coraniti, o musulmani coranici, spesso chiamati dai musulmani tradizionali musulmani anti-\u02bea\u1e25\u0101d\u012bth sono quei musulmani che accettano il Corano, testo sacro dell'Islam, rifiutando l'autorit\u00e0 religiosa e/o l'autenticit\u00e0 degli \"\u02bea\u1e25\u0101d\u012bth\" (parole, silenzi, fatti e inazioni attribuiti al profeta Maometto). I coranisti seguono esclusivamente il Corano e sostengono, sulla base di alcuni versi, che il suo messaggio sia chiaro e completo, e che possa essere completamente compreso senza fare riferimento ad altre fonti.\nUno dei primi esempi della teologia coranista risale al periodo abbaside: il poeta, teologo e giurista Ibr\u0101h\u012bm al-Nazz\u0101m fond\u00f2 un movimento, chiamato Nazz\u0101miyya, che rifiutava l'autorit\u00e0 dei \"hadith\", facendo riferimento al solo Corano.\nEssi quindi costituiscono la versione islamica del Caraismo ebraico e del movimento cristiano protestante \"Sola scriptura\".\nLe differenze dottrinarie con i musulmani \"ortodossi\" (sunniti e sciiti) spaziano da questioni di secondaria importanza al nucleo delle credenze fondamentali, come i cinque pilastri dell'Islam. Aree significative di divergenza sono:\nTra i movimenti islamici sunniti che hanno proposto linee interpretative del Corano vi sono oggi il movimento dei coranisti, dei movimenti liberali nell'islam e, per quanto poco noto, dai salafiti (vedi Riformismo islamico)."}
{"id": "1181246", "revid": "120292568", "url": "https://it.wikipedia.org/wiki?curid=1181246", "title": "Sei articoli di fede", "text": "I sei articoli di fede (\u02bfAq\u012bda) sono stati enumerati dai sunniti come segue:"}
{"id": "1181247", "revid": "123924217", "url": "https://it.wikipedia.org/wiki?curid=1181247", "title": "Ijtihad", "text": "Ijtih\u0101d () \u00e8 un termine legale islamico vuol dire semplicemente \"interpretazione\" (dei testi sacri come Corano e Sunna al fine di proporre norme giuridiche). \nNello sciismo.\nNello Sciismo indica il diritto di promulgare una \"fatw\u0101\", che diventa subito operativa come legge, basandosi su un'interpretazione indipendente da parte di religiosi autorizzati. Questa parola araba significa letteralmente \"sforzo\", \"applicazione\", ed \u00e8 usato per indicare l'esercizio individuale di elaborazione normativa operato a partire dalle fonti scritturali.\nSecondo il \"taqlid\" (il \"principio dell'emulazione\") dello sciismo, la societ\u00e0 \u00e8 divisa in due categorie rispetto allo status religioso:\nOgni musulmano sciita si sceglie un \"marja\u02bf al-taql\u012bd\" e ne segue le indicazioni. In pratica, il diritto di \"ijtihad\" e il principio di emulazione contribuiscono a legare ciascun fedele e il religioso che si \u00e8 scelto come guida, rinforzando il potere degli Ayatollah nella societ\u00e0, sia socialmente che moralmente, contro l'oppressione dei governanti.\nNel sunnismo.\nL'interpretazione chiusa del Corano nel sunnismo si \u00e8 sviluppata solo dal IV secolo dopo l'Egira, con la diffusione delle convinzioni di al-Ghazali, che cercava di conciliare ortodossia islamica e sufismo (col suo L'incoerenza dei filosofi - Tah\u0101fut al-Fal\u0101sifa\u02b0). Nei 4 secoli precedenti infatti l'interpretazione coranica era aperta (il Bab al-Ijtihad era aperto, la porta dell'interpretazione era aperta) e vennero sviluppate le 4 scuole (Madhhab) sunnite, lo sciismo e l'ibadismo. Dopodich\u00e9 quando apparentemente tutti i casi logici sono stati coperti dalla teologia (Kal\u0101m) si \u00e8 assunto che ormai le interpretazioni successive non avrebbero avuto alcun valore n\u00e9 rilevanza giuridica. Questo cambio di atteggiamento inizi\u00f2 con al-Ghazali, che concili\u00f2 il sufismo con l'ortodossia espellendo l'aristotelismo, e Averro\u00e8 cerc\u00f2 invano di fermarlo (col suo Incoerenza della Incoerenza - Tahafut al-Tahafut). In realt\u00e0 al-Ghazali criticava l'interpretazione di Avicenna di Aristotele, non Aristotele che diceva cose diverse, secondo Averro\u00e8. Inoltre \u00e8 stato frainteso dai suoi lettori musulmani posteriori, in quanto non solo hanno giustamente evitato i concetti filosofici contrari all'Islam, ma anche quelli che non toccano proprio l'Islam e che possono essere veri (come la scienza) e anche spiegare il perch\u00e9 dei dogmi islamici (si vedano i \"miracoli scientifici del Corano\", cio\u00e8 i passi scientifici del Corano - come le radici delle montagne, le acque che non si mischiano - confermati dalla scienza attuale del XX sec). Si veda la sezione Opere nella voce al-Ghazali.\nMovimenti islamici sunniti che hanno proposto linee interpretative del Corano sono stati nel passato il mutazilismo (risultato perdente), l'asharismo di al Ghazali (risultato vincente) e oggi il movimento dei coranisti, dei movimenti liberali nell'islam e, per quanto poco noto, dai salafiti (vedi Riformismo islamico)."}
{"id": "1181255", "revid": "155634", "url": "https://it.wikipedia.org/wiki?curid=1181255", "title": "Serie A1 2000-2001 (pallacanestro femminile)", "text": "Il campionato di Serie A1 di pallacanestro femminile 2000-2001 \u00e8 stato il settantacinquesimo organizzato in Italia.\nLe quattordici squadre si affrontano in partite di andata e ritorno. Le prime otto classificate si giocano lo scudetto ai play-off; l'ultima retrocede in Serie A2 e le classificate tra il decimo e il tredicesimo posto si giocano l'ultima retrocessione ai play-out. Il Cerve Parma vince il suo primo scudetto battendo in quattro gare la Pool Comense campione uscente. L'Happidea Albino rinuncia invece all'iscrizione al campionato seguente ed \u00e8 sostituita dalla Risto 3 Rovereto."}
{"id": "1181256", "revid": "486946", "url": "https://it.wikipedia.org/wiki?curid=1181256", "title": "Corvo Termini Imerese", "text": ""}
{"id": "1181258", "revid": "767487", "url": "https://it.wikipedia.org/wiki?curid=1181258", "title": "Gustav Adolf Bergenroth", "text": "Funzionario statale, fu licenziato ed esiliato per le sue simpatie con il movimento rivoluzionario del 1848.\nBergenroth si rec\u00f2 in Inghilterra per raccogliere materiale per una storia dei Tudor, quindi in Spagna per esaminare i documenti dell'archivio di Simancas peraltro non disponibili al pubblico. Solo dopo una lunga e perseverante attesa e con l'appoggio del barone Werthern, ministro prussiano, riusc\u00ec a consultare e copiare i documenti che gli interessavano per la sua ricerca storica.\nNel 1868 pubblic\u00f2 a Londra, in copia integrale, i documenti raccolti con il titolo di \"Calendar of Letters, Despatches, &amp;c., relating to Negotiations between England and Spain\", poi ripreso da Karl Hillebrand.\nTra i documenti pubblicati diede particolare risalto ai centoquattro che riguardavano la vicenda storica di Giovanna di Castiglia, che ne provavano la sanit\u00e0 mentale in contrapposizione con la versione ufficiale che la voleva insana di mente."}
{"id": "1181259", "revid": "36426", "url": "https://it.wikipedia.org/wiki?curid=1181259", "title": "Paolina Bonaparte Borghese", "text": ""}
{"id": "1181263", "revid": "2036780", "url": "https://it.wikipedia.org/wiki?curid=1181263", "title": "Murazzi (Venezia)", "text": "I murazzi (\"mur\u00e0ssi\" o \"mur\u00e0si\" in veneto) sono un'imponente diga in pietra d'Istria, costruita dalla Repubblica di Venezia per difendere gli argini della laguna dall'erosione del mare. Andarono a sostituire le precedenti \"palade\", delle palafitte riempite di sassi, la cui durata era assai breve.\nDescrizione.\nSono divisi in tre parti: una, sull'isola del Lido, inizia a Ca' Bianca e finisce dopo circa 5 km in prossimit\u00e0 degli Alberoni; una seconda, sull'isola di Pellestrina, inizia a Santa Maria del Mare e termina dopo 10 km nei pressi di Ca' Roman; una terza, nel litorale di Sottomarina, inizia dal Forte San Felice e finisce, dopo circa 1255 metri, al centro di Sottomarina Vecchia (parzialmente deturpati, ora non svolgono alcuna funzione di difesa, in quanto seminterrati da dune di sabbia e vegetazione a nord e dalla cementificazione urbana a sud per effetto del progressivo ripascimento del litorale). A Sottomarina quest'ultimo murazzo un tempo continuava per altri 570 metri ed era costituito di argini e muri, ma ora \u00e8 completamente demolito e ne \u00e8 parziale testimonianza un marciapiede marmoreo. Nella zona fra Pellestrina e Ca' Roman, il mare Adriatico e la laguna di Venezia sono separati praticamente solo da questa diga.\nStoria.\nL'ideazione di quest'opera fu di padre Vincenzo Coronelli e risale al 1716. La costruzione venne seguita da Bernardino Zendrini e, iniziata nel 1744, fu completata nel 1782.\nVennero danneggiati dalle mareggiate nel 1825 e soprattutto il 4 novembre 1966, quando il loro cedimento fu una delle cause dell'eccezionale acqua alta, che sommerse la citt\u00e0 di Venezia. Recentemente sono stati integrati con una serie di \"pennelli\" frangiflutti, posti perpendicolarmente all'opera principale, il cui scopo \u00e8 favorire la formazione di bassifondi e di tratti di spiaggia."}
{"id": "1181264", "revid": "1318658", "url": "https://it.wikipedia.org/wiki?curid=1181264", "title": "UPN", "text": ""}
{"id": "1181266", "revid": "122929917", "url": "https://it.wikipedia.org/wiki?curid=1181266", "title": "Murazzi", "text": ""}
{"id": "1181272", "revid": "205250", "url": "https://it.wikipedia.org/wiki?curid=1181272", "title": "Julien Tiersot", "text": "Lavor\u00f2 al conservatorio di Parigi come vicebibliotecario dal 1883 e come bibliotecario dal 1909 al 1920. Dal 1894 aveva collaborato con la Rivista Musicale Italiana di Torino.\nDal 1895 al 1899 raccolse pi\u00f9 di 1200 canzoni popolari che vennero in parte pubblicate nel 1903 nel libro \u201cChansons populaires recueillies dans les Alpes fran\u00e7aises, Savoie et Dauphin\u00e9\u201d (Canzoni popolari raccolte nelle Alpi francesi, Savoia e Delfinato) dove compaiono anche 125 testi e 119 melodie della collezione di Joseph Sim\u00e9on Favre. Negli anni 1905-1906 svolse ricerche etnomusicologiche in Canada con \u00c9. Gagnon. Fu presidente della Societ\u00e0 Francese di Musicologia."}
{"id": "1181274", "revid": "125861214", "url": "https://it.wikipedia.org/wiki?curid=1181274", "title": "Tremensuoli", "text": " \nTremensuoli \u00e8 una frazione del comune laziale di Minturno, in Provincia di Latina.\nGeografia.\nLa localit\u00e0 si trova in zona collinare (111 m. slm) e domina il litorale di Scauri e Marina di Minturno. Presso la base della collina di Tremensuoli vi \u00e8 la stazione ferroviaria di Minturno-Scauri della Roma-Formia-Napoli.\nStoria.\nL'etimologia pi\u00f9 probabile del nome fa risalire quest'ultimo da \"tres montes\" o \"tres montoli\", ossia paese circondato da tre colline o situato fra tre colline: Monte Rotondo, Monte Belvedere e il colle dove sorge Tremensuoli, sulla cui cima si trova Capo Trivio. Secondo una suggestiva, ma del tutto arbitraria, etimologia popolare, il nome della localit\u00e0 deriva da \"tre \"monsieurs\"\", ovvero tre francesi, che, invitati dalla dolcezza e piacevolezza del luogo, avrebbero costruito sulla collina le prime abitazioni. Miti di fondazione sono diffusi nella zona anche per altre localit\u00e0. \nMonumenti e luoghi d'interesse.\nLa zona \"La Grotte\" prende il nome da una cisterna romana, ancora oggi esistente, che risulta essere in totale stato di abbandono. Tremensuoli \u00e8 menzionata in un atto del X secolo, inserito nel \"Codex diplomaticus cajetanus\". Da segnalare la Chiesa Parrocchiale di San Nicandro Martire, risalente al X secolo: \u00e8 a croce greca, con decorazioni a stucco e volte a botte lunettate, che sono state cancellate in un recente restauro. Vi si conservano statue lignee del XIX secolo che raffigurano i due Santi Patroni dell'antico borgo collinare: San Nicandro, festeggiato nella seconda domenica d'agosto, e San Sebastiano. Un'altra Chiesa \u00e8 dedicata al Sacro Cuore di Ges\u00f9. In Piazza Bergantino si trova un monumento dedicato al 339\u00ba reggimento \"Orso Polare\" che ricorda la battaglia di Tremensuoli del 16 maggio 1944, mentre in Piazza Capo Trivio c'\u00e8 il monumento alla pace, inaugurato nel giugno del 1994."}
{"id": "1181276", "revid": "131358", "url": "https://it.wikipedia.org/wiki?curid=1181276", "title": "Gloria Bistrita", "text": ""}
{"id": "1181282", "revid": "320578", "url": "https://it.wikipedia.org/wiki?curid=1181282", "title": "C. Duilio", "text": ""}
{"id": "1181290", "revid": "287204", "url": "https://it.wikipedia.org/wiki?curid=1181290", "title": "Basilica Palatina di Costantino", "text": "La basilica palatina di Costantino (in tedesco: \"Konstantinbasilika\", come luogi di culto: Chiesa del Redentore), anche conosciuta col nome di Aula palatina, \u00e8 una basilica palatina romana che si trova ad Augusta Treverorum (oggi Treviri, in Germania). All'epoca in cui fu costruita (IV secolo) era la pi\u00f9 vasta basilica ad unica aula coperta ed \u00e8 anche l'unica del genere ad essere pervenuta integra fino ai giorni nostri.\nL'interno misura 67 metri di lunghezza, 27,20 di larghezza ed \u00e8 alto 33 metri di altezza. Essa fa parte del complesso dei beni patrimonio dell'umanit\u00e0 di Treviri, cos\u00ec inserito nell'elenco dei patrimoni dell'umanit\u00e0 dall'UNESCO nel 1986.\nStoria.\nLa basilica venne fatta costruire dall'imperatore romano Costantino I all'inizio del IV secolo ed inizialmente era destinata a fungere da sala del trono. La grandezza e lo splendore della costruzione dovevano testimoniare il potere dell'autorit\u00e0 imperiale nella travagliata regione germanica.\nNon si conoscono le date di edificazione esatte, ma si \u00e8 scoperto da scavi archeologici che le fondamenta vennero costruite su edifici preesistenti (forse la sede del procuratore imperiale), e che l'aula non si trovava isolata come lo \u00e8 adesso, anzi faceva parte del quartiere del palazzo imperiale, con numerosi altri edifici.\nTra il secolo XII e XIII la basilica venne donata all'arcivescovo di Treviri. Lothar von Metternich costru\u00ec nel XVIII secolo proprio a ridosso della basilica il Palazzo del Principe Elettore, che comport\u00f2 la riduzione del muro est e sud della Basilica. La basilica venne restaurata secondo le forme originarie da Federico Guglielmo IV di Prussia, su progetto del colonnello Carl Schnitzler. La basilica dal 1856 \u00e8 in comodato eterno alla Chiesa evangelica, mentre la propriet\u00e0 \u00e8 restata della Regione Renania-Palatinato. Durante la seconda guerra mondiale l'edificio sub\u00ec un grave incendio nel 1944, in seguito al quale furono approntati numerosi lavori di restauro.\nDescrizione.\nArchitettura.\nEsternamente la basilica si presenta oggi con le pareti prive di qualsiasi contrafforte esterno. Una novit\u00e0 fu la decorazione esterna con una serie di alte arcate cieche, nelle quali si aprono due livelli di finestrato. Questo motivo, che rompe con la tradizione delle pareti lisce, \u00e8 presente sulle due pareti laterali e sull'abside. Vicino alle finestre si trovano anche tracce di decorazioni a stucco originarie. Anticamente vi correvano intorno due ballatoi, che spezzavano il ritmo ascensionale delle lesene. Attorno all'edificio si trovavano due bassi peristili a \u201cU\u201d, che abbracciavano simmetricamente i lati dell'edificio.\nOggi l'esterno della basilica appare in ottime condizioni, ma \u00e8 frutto di restauri e di puliture dei mattoni avvenute in varie epoche.\nAttraverso un nartece disposto trasversalmente (forse dotato di abside) si accedeva all'interno, a navata unica. La sala vera e propria misurava 200x100 piedi romani, ovvero 58x29 metri, illuminata dalla doppia fila di finestre ad arco e terminata dall'abside semicircolare dove riprendeva la stessa doppia fila di finestre, anche se queste ultime hanno un'altezza e dimensione diverse, per via di raffinate correzioni ottiche. L'abside \u00e8 inquadrata da un poderoso arco trionfale, sul quale ha inizio una serie di nicchie semicircolari che proseguono lungo l'abside. L'interno era decorato da marmi preziosi e da statue nelle nicchie. La spazialit\u00e0 nell'insieme \u00e8 movimentata dalle finestre e dalle nicchie, ma nel complesso prevale la sensazione del grandioso volume interno, poderoso e immoto, con precisi rapporti di equilibrio. Le scelte architettoniche sono in un certo senso comparabili con il gusto per le masse geometricamente definite proprio della scultura di quei tempi.\nSia il pavimento che le pareti avevano un sistema di riscaldamento a ipocausti: sotto al pavimento, composto da due livelli, esistevano quattro fornaci, dalle quali l'aria calda correva in un sistema di tubature nella muratura.\nAnnessa alla chiesa vi \u00e8 la sala Caspar-Olevian, nella quale viene celebrato il culto giornaliero e che \u00e8 utilizzata come sala prove per il coro della basilica.\nOrgani a canne.\nUn primo organo a canne, dopo la cessione dell'edificio alla Chiesa evangelica, venne realizzato nel 1865 dai fratelli Ibach, poi ricostruito da Friederich Weigle nel 1913; al momento della sua distruzione a causa dell'incendio nel 1944, disponeva di 50 registri su tre manuali e pedale.\nNel 1962, all'interno della luce della finestra pi\u00f9 vicina all'abside dell'ordine inferiore della parete destra, fu installato un organo appositamente costruito dall'organaro berlinese Karl Schuke (\"opus 116\"). Lo strumento, tutt'ora \"in loco\", \u00e8 a trasmissione mista: meccanica per le tastiere e il pedale, elettrica per i registri. Ha 30 registri e la sua consolle dispone di due tastiere di 58 note ciascuna ed una pedaliera di 30, ed \u00e8 a finestra. Sette anni dopo la ditta neerlandese Van Vulpen realizz\u00f2 un organo a 13 registri su due manuali e pedale per la sala Caspar-Olevian.\nNel 2014 \u00e8 stato inaugurato il nuovo organo maggiore, articolato in tre corpi sospesi a ridosso della parete di controfacciata, \"opus 664\" della ditta Eule, con cassa in stile contemporaneo progettata dagli architetti Auer &amp; Weber. Lo strumento \u00e8 stato concepito in modo tale che il primo manuale (\"Hauptwerk\") sia ispirato agli organi barocchi e tardobarocchi tedeschi, il secondo (\"Positiv\") a quelli tedeschi di epoca romantica, il terzo (\"R\u00e9cit\") ai coevi francesi e il quarto (\"Orchestral\" e \"Solo\") a quelli inglesi. La trasmissione \u00e8 mista: meccanica pura per le prime tre tastiere, meccanica con leva Barker per le restanti due e il pedale, elettrica per i registri; le consolle sono due, l'una a finestra al centro della parete anteriore del corpo mediano, l'altra mobile indipendente a pavimento. I registri sono 87, per un totale di canne.\nNel 2018 \u00e8 stato acquistato un organo positivo a cassapanca della ditta Klop, risalente al 1995."}
{"id": "1181313", "revid": "158913", "url": "https://it.wikipedia.org/wiki?curid=1181313", "title": "Logoterapia", "text": "La logoterapia, associata ed imprescindibile dall'analisi esistenziale, \u00e8 un approccio psicoterapeutico teorizzato da Viktor Frankl che si pone, come obiettivo primario, la riscoperta del significato (\"logos\") dell'esistenza dell'essere umano.\n\u00c8 considerata la \"terza scuola viennese di psicoterapia\" insieme alla psicoanalisi di Sigmund Freud e alla psicologia individuale di Alfred Adler. La \"volont\u00e0 di piacere\" (psicoanalisi) e la \"volont\u00e0 di potere\" (psicologia individuale) sono per Frankl i prodotti di una \"volont\u00e0 di Senso\" frustrata.\nCome ogni modello psicoterapeutico la logoterapia ha una sua teoria antropologica (derivante dall'Esistenzialismo ripreso da Max Scheler e dalla Fenomenologia come affermato da Frankl stesso), ha sviluppato una propria nosografia psicopatologica (le \"nevrosi noogene\") e delle tecniche di intervento originali (l'intenzione paradossa, la dereflessione, etc.).\nTeoria antropologica.\nDal punto di vista metateoretico la logoterapia si pone nella corrente dell'esistenzialismo. Frankl la chiama inizialmente \"analisi esistenziale\" per poi cambiarla in \"logoterapia\" con il fine di non confonderla con la \"Daseinsanalyse\" di Binswanger e con altre psicoterapie di stampo umanistico-esistenziale (Rollo May, Carl Rogers, Medard Boss per citare alcuni autori).\nLa logoterapia condivide con l'esistenzialismo il concetto di autodeterminazione. Non vengono negati i condizionamenti della societ\u00e0 e dell'eredit\u00e0 genetica, ma viene sottolineata la capacit\u00e0 dell'uomo di porsi di fronte a tali condizionamenti in maniera attiva. Da questa premessa deriva il concetto basilare di responsabilit\u00e0, ovvero la capacit\u00e0 di rispondere al significato individuale di quanto ci viene quotidianamente richiesto dalla vita. La Logoterapia affiancata imprescindibilmente dall'analisi esistenziale ha uno scopo preciso: \u00ab[...] la logoterapia ci aiuta a cercare, a trovare e a dare un significato alla nostra vita, mentre l'analisi esistenziale ci consente di scoprire il senso della nostra vita passata e ci mette di fronte alle nostre responsabilit\u00e0 future. La logoterapia ci fa percepire uno scopo e un \"perch\u00e9\" della nostra vita; l'analisi esistenziale ci fa percepire la finalit\u00e0 della nostra vita come \"compito\" e ci\u00f2 che determina il \"come\" vivere\u00bb \nCome Heidegger e Jaspers, anche per Frankl l'uomo \u00e8 un \"Da-Sein\", un \"Esser-Ci\". In quanto tale l'uomo \u00e8 un \"Essere-per-la-morte\"; da qui deriva la grande importanza della \"ricerca di Senso\". La logoterapia infatti prevede l'unicit\u00e0 della persona e l'unicit\u00e0 del Senso: ogni uomo \u00e8 unico e irripetibile e quindi \u00e8 chiamato a realizzare un Senso unico, che pu\u00f2 trovare solo in se stesso. Il Senso (il \"logos\", il significato) va quindi scoperto individualmente attraverso l'operare nel mondo (valori di creazione), il ricevere dal mondo (valori di esperienza) e/o il far fronte con coraggio alle difficolt\u00e0 estreme (valori di atteggiamento).\nNosografia psicopatologica.\nLa logoterapia non ha prodotto, ad oggi, una mappatura esaustiva delle patologie psicologiche in chiave logoterapeutica. Ha per\u00f2 apportato un contributo originale introducendo la categoria di \"nevrosi noogena\" (che si affianca alla nevrosi psicogena e alla nevrosi endogena), e il concetto \"nevrosi di massa\".\nTecniche logoterapeutiche.\nLe principali tecniche mutuate dal modello logoterapico sono \"l'intenzione paradossa\" (ovvero l'ampliamento del sintomo finalizzato all'autodistanziamento) che consiste nel desiderare ci\u00f2 che si teme ricorrendo alla forza dell'umorismo (ad es. una persona con dei tremori alla mano dovrebbe desiderare di tremare come mai fatto prima fino a scatenare un terremoto; un uomo con sudorazione eccessiva da stress dovrebbe desiderare con tutto s\u00e9 stesso di sudare fino a bagnare tutta la maglietta e fare vedere al mondo \"come suda bene\") e la \"dereflessione\" che consiste in un decentramento della attenzione da s\u00e9 a qualcosa o qualcun altro (si basa nel secondo caso sull'autotrascendenza dell'uomo)."}
{"id": "1181318", "revid": "123317056", "url": "https://it.wikipedia.org/wiki?curid=1181318", "title": "Aprilia RS", "text": "LAprilia RS \u00e8 una motocicletta sportiva dell'Aprilia, prodotta dal 1992 nelle cilindrate 50, 125 e 250 cm\u00b3 con motore a due tempi. L'uscita di produzione \u00e8 avvenuta al termine del 2013, sostituita dall'Aprilia RS4.\nIl contesto.\nCon i modelli della serie \"RS\" \u2014 abbreviazione del termine tedesco \u00ab\"Rennsport\"\u00bb, corrispettivo dell'italiano \u00abCorse\u00bb \u2014 l'Aprilia seguiva il filone delle moto da strada derivate dalle competizioni, molto in voga tra i giovani nella prima met\u00e0 degli anni 1990; all'epoca tutte le maggiori case motociclistiche mettevano in listino modelli di questo tipo che, pur a fronte di costi d'acquisto e gestione non particolarmente elevati, consentivano prestazioni di tutto rispetto.\nLa serie \"RS\" fu pensata \"in primis\" per sostituire nella gamma produttiva l'ormai datata \"AF1\", ma in seconda battuta anche per trarre una vantaggio commerciale dai numerosi successi sportivi conseguiti dall'azienda di Noale: gi\u00e0 nel 1991, infatti, l'Aprilia era riuscita a conquistare il secondo posto nel Motomondiale, sia nella classe 125 che nella 250, e la stagione 1992 le aveva portato il primo titolo iridato della velocit\u00e0.\nLa serie.\nSull'onda di quelle vittorie, nella primavera del 1992 venne presentata la serie \"RS Extrema\" che entr\u00f2 in produzione, nella versione 125 cm\u00b3, a partire da Giugno 1992, seguita poi dalla versione \"Replica Reggiani\" entrata in produzione nell'Autunno dello stesso anno.\nDotate di una pregevole ciclistica che comprende il telaio in alluminio pressofuso a guscio sottile e con nervature di rinforzo, i freni con dischi flottanti, forcelle a steli rovesciati e molte altre raffinatezze tecniche, le moto sono equipaggiate da propulsori a due tempi potenti e sofisticati, oltre che minuziosamente curate nella carrozzeria e nella grafica.\nPer la versione \"125\" era previsto anche l'allestimento \"Sport Pro\" destinato ai giovani intenzionati a gareggiare nel Campionato italiano Sport Production, ora denominato Coppa Italia.\nNel 1994 la gamma fu completata con la versione \"250\", dotata di un motore bicilindrico prodotto dalla Suzuki. Anche questo modello venne largamente impiegato per gare di velocit\u00e0 riservate a moto derivate dalla serie. La sua produzione termin\u00f2 nel 2003, in seguito all'entrata in vigore delle nuove norme europee sulle emissioni.\nAprilia RS 50.\nL'Aprilia RS 50 \u00e8 il modello sportivo pi\u00f9 piccolo della casa, questo modello come il 125 ha cambiato varie livree nel corso degli anni imitando la sorella maggiore e anche qualche componente.\nPrima serie.\nLa \"prima serie\" prodotta dal 1992 fino al 1996 \u00e8 caratterizzata dalla ruota anteriore da 16\" e dalla sospensione posteriore monobraccio; trasmissione ed impianto frenante posteriore sono quindi posizionate entrambe sul lato sinistro della ruota.\nDiversi restyling nel corso degli anni, tra cui la modifica del faro anteriore e degli specchietti nel 1995.\nSeconda serie.\nLa \"seconda serie\", prodotta dal 1997 al 2005, ha portato la ruota anteriore a 17\", con i canali maggiori delle due ruote sia all'anteriore (2,50\" invece di 2,15\") che la posteriore (3,00\" invece di 2.75\") e l'utilizzo della pi\u00f9 tradizionale sospensione doppio braccio portando quindi la trasmissione e l'impianto frenante posteriore su due lati distinti della moto. Anche il telaio venne cambiato totalmente rispetto alla vecchia serie\nLa carenatura divenne pi\u00f9 ingombrante e voluminosa, volendo replicare le versioni 125/250 da gran premio. Il peso scese da circa 92-93\u00a0kg a 89\u00a0kg.\nIl modello era inizialmente in competizione con altri, tra cui l'Honda con l'NSR 50 e la Cagiva Mito 50. L'RS 50 risultava essere un buon compromesso tra qualit\u00e0 e prezzo. Col passare degli anni gran parte delle concorrenti quindi scomparvero e successivamente vennero sostituite da altre concorrenti altrettanto competitive e moderne come la TZR 50 e la GPR 50.\nTerza serie.\nLa \"terza serie\", prodotta dal 2006 al 2013, deriva strettamente dalla Derbi GPR 50. Come la \"cugina\" spagnola \u00e8 equipaggiata con componenti di prim'ordine se si pensa che \u00e8 e rimane un ciclomotore, le differenze rimangono quindi solo a livello estetico. Cupolino, parafango anteriore e carene laterali adottano ora le stesse forme della quarta serie dell'RS 125, per continuare il family-feeling con la RSV 1000, meccanicamente si passa a ruote con canale maggiore sia all'anteriore (2,75\" invece di 2,50\"), in modo da poter adoperare pneumatici pi\u00f9 grandi (100 in luogo dei 90 all'anteriore) e la posteriore (3,50\" invece di 3.00\"), in modo da poter adoperare pneumatici pi\u00f9 grandi (130 in luogo dei 110 al posteriore), inoltre si adotta il nuovo blocco motore Derbi D50B.\nAprilia RS 125.\nLa \"RS 125\" \u00e8 uno dei modelli di maggior successo dell'Aprilia. Partecipa a vari campionati di velocit\u00e0, sia al Campionato italiano Sport Production che all'Europeo. Inoltre Aprilia a questo modello cos\u00ec come alla sorella di cilindrata doppia ha dedicato ufficialmente il relativo campionato monomarca.\nQuesta moto \u00e8 l'evoluzione dell'Aprilia Futura, ultima discendente della stirpe AF1 nata negli anni'80 con la Project 108 (nome del progetto del monobraccio posteriore che vide anche una querelle giudiziaria con Honda che aveva presentato la VFR750R-RC30) e proseguita con diverse versioni.\nPrima serie.\nDi conseguenza, nell'avanzare della modernit\u00e0, nel 1992 venne presentata la \"\"prima serie\" che durer\u00e0 fino al 1994, la quale ha il nome di \"Extrema\"\", dove questa serie si differenzia dall'Aprilia AF1 per via del forcellone bibraccio al posto del monobraccio, dal nuovo telaio e carenature derivati dalla Aprilia RSW 125 del 1991. Il motore resta il conosciuto Rotax 123, modificato per l'ultima volta sulle Extrema del 1994 con una testa leggermente pi\u00f9 compressa e carter con una fusione migliorata, come per l'RX dello stesso anno.\nEsistono tre modelli/anno che si distinguono facilmente per via del telaio:\nIl kit adesivi della Reggiani '93 includeva le scritte sport pro e replica, mentre la serie completa chesterfield esiste nella versione replica che in quella con adesivi \"doppi replica e sport-pro.\nLe versioni sport-pro hanno carburatore da 28, cerchi pi\u00f9 pregiati e leggeri della Marchesini (nel '94 il canale posteriore passa a 4\"), gomme normalmente pi\u00f9 strette, scarico e cilindro specifico, accensione speciale (la centralina ha la scritta aprilia racing) e avviamento a pedale. Il telaio delle Rs normali ha sigla GS, mentre le SP hanno sigla LA. Tali \"prefissi\" dei codici di omologazione si ritrovano sulle scritte dell'espansione e del silenziatore di scarico. Le forcelle sono regolabili (all'apice del fodero destro) al pari del monoammortizzatore. Pare che le prese d'aria anteriori della '94 siano nere e non carbon look. Sempre per la versione 1994 le pinze della SP sono color nero anzich\u00e9 oro/caramello. Senza i componenti speciali descritti la moto \u00e8 un \"rimontato\" il cui valore anche storico \u00e8 quello di una moto non originale/non completa.\nNel 1995 nasce la seconda serie della RS che avr\u00e0 ancora la scritta Extrema sugli adesivi del telaio e che includer\u00e0 \"Biaggi replica\" con adesivo commemorativo della vittoria nel mondiale 125 (con Kazuto Sakata e il cui sponsor non era Chestefiled) e 250. La prima Extrema \"Chesterfield\" \u00e8 uscita proprio nel 1994 ed \u00e8 insieme alla Reggiani (primo pilota iridato con le moto di Noale nella 250) una pietra miliare dell'immagine del motociclismo sportivo italiano e Aprilia. Tra l'altro nel 1994 Aprilia si aggiudic\u00f2 sia il mondiale 125 che 250.\nSeconda serie.\nLa \"seconda serie\" sostituisce la precedente nel 1995 e dur\u00f2 fino al 1998, si distingue per il faro, non \u00e8 pi\u00f9 a trapezio isoscele rovesciato, ma del tipo a semicerchio, con la parte centrale e superiore leggermente rientrante, inoltre si adotta sempre la doppia prese d'aria laterali su cupolino, ma semplificate (integrate direttamente nelle carene) e ampliate rispetto alla prima serie dove erano sporgenti, ma vengono effettuati anche dei cambiamenti meccanici, fra cui l'adozione di un nuovo motore (Rotax 122 al posto del Rotax 123) e impianto elettrico e d'accensione ad anticipo variabile (SEM), con un nuovo alternatore trifase da 180 W, al posto del precedente bifase da 185 W, l'impianto frenante ora non \u00e8 pi\u00f9 con le sole pinze Brembo, ma \u00e8 completamente di fornitura Grimeca, con pinze firmate Aprilia.\nQuesta serie hanno continuato a richiamare l'attenzione grazie all'impronta da vera sportiva, riprendendo la linea della nuova Aprilia RSW 125 del motomondiale, fu messa in vendita in varie versioni, come la versione Silver e Replica Valentino Rossi.\nTerza serie.\nLa \"terza serie\" introdotta nel 1998 e in commercio fino al 2005 \u00e8 ispirata al modello della Moto GP che comprende un settaggio aerodinamico abbastanza arrotondato, con un cupolino ridimensionato, con l'uso di una sola presa d'aria a destra e pi\u00f9 centrale, carene pi\u00f9 strette prive delle feritoie per il radiatore e codino a goccia, anche di questo modello sono state messe in produzione diverse colorazioni e repliche del motomondiale, inoltre si cambia tipologia di disco freno, che ora \u00e8 pi\u00f9 spesso di un millimetro (5\u00a0mm invece di 4\u00a0mm) ma rimane sempre del diametro di 320\u00a0mm abbinato a nuovi cerchi a cinque razze invece di tre sempre con i rispettivi canali da 3\" all'anteriore e 4\" al posteriore.\nL'Aprilia Rs 125, per rientrare nelle normative europee anti-inquinamento e soprattutto per permetterne la guida da parte dei sedicenni neopatentati, dal 1995 esce dalla casa costruttrice con notevoli limitazioni di potenza da circa 30 cavalli viene depotenziata a 15 per rientrare nei limite della patente A1.\nQueste limitazioni consistono in meccanismi che impediscono parzialmente l'immissione di miscela nel gruppo termico, strozzature nell'espansione di scarico, limitazioni elettroniche date dall'assenza della centralina attuatrice della valvola e l'adozione di una valvola parzializzatrice fissa che funge non pi\u00f9 come regolatore della risonanza dell'espansione, ma da limitatore di giri supplementare e di limitatore di coppia agli alti regimi.\nPer riacquistare la potenza della moto per l'utilizzo in pista dal 1995 l'Aprilia ha messo in commercio un kit (che sar\u00e0 denominato in seguito Full Power) facile da montare, che prevedeva una valvola RAVE funzionante ed un'espansione diversa, questo kit pu\u00f2 essere utilizzato per avere esattamente come negli anni precedenti o come fuori dall'Italia un 125 a piena potenza.\nQuarta serie.\nPresentata nel 2005 la \"quarta serie\" della RS 125 come \"modello dell'anno 2006\" entra in commercio nel 2006 e fu prodotta fino a dicembre del 2013. Presenta una carenatura ed una componentistica meccanica completamente revisionate come i freni con pinze radiali che la fanno assomigliare alla sorella maggiore sportiva RSV1000.\nNel 2007 esce una variante che pur essendo uguale come estetica adotta un carburatore elettronico VHST 28 dell'Orto con valvola a saponetta (a differenza del precedente PHBH 28 a valvola cilindrica), il catalizzatore allo scarico oltre che una nuova centralina Piaggio e un nuovo contagiri da 14.000 rpm anzich\u00e9 12.000 rpm. Centralina che rimpiazza sia la vecchia Nippon-Denso che la utile centralina dell'apertura della valvola di scarico racchiudendo entrambe le centraline in essa e presentando anche una variante per il ripotenziamento della moto; compare inoltre una nuova spia chiamata EFI (Electronic Fuel Injection) per eventuali malfunzionamenti. Il tutto per consentire l'omologazione Euro 3 e per continuare a rimanere nel mercato non solo rivaleggiando con la Mito, ma ora anche con la Derbi GPR 125 Racing e la Gilera SC 125.\nNel 2008 escono tre nuove colorazioni: Spain's n\u00b01 (Replica Jorge Lorenzo n\u00b01), Nero Aprilia e Rosso Fluo.\nL'Aprilia RS sfoggia una ciclistica sofisticata: un forcellone in alluminio pressofuso a bracci asimmetrici, di cui uno con carpiata di rinforzo, un telaio a guscio con nervature interne direttamente derivato dal reparto corse della casa di Noale e, negli ultimi modelli, anche di un avantreno pi\u00f9 rifinito, con un freno a disco con pinza radiale a 4 pistoncini contrapposti, che assicura una frenata pi\u00f9 efficace e modulabile, cerchi in lega leggera ed una piastra di sterzo alleggerita e dal design molto accattivante.\nAprilia RS 250.\nL'Aprilia RS 250 \u00e8 una moto italiana con motore bicilindrico da 249\u00a0cm\u00b3 derivato da quello della rivale Suzuki RGV Gamma 250, ma leggermente rivisitato per ottenere pi\u00f9 potenza in alto. Le quote del telaio a doppia trave diagonale in alluminio, l'impianto frenante anteriore dotato di doppio disco, le forcelle a stelo rovesciato regolabili e il prestante motore ne hanno fatto una delle moto di culto degli anni novanta.\nLa sua presentazione avviene quasi in contemporanea all'inspiegabile abbandono del settore 250\u00a0cm\u00b3 da parte delle case giapponesi, presenti fino ai primi anni novanta con le varie TZR, RGV Gamma e RGV R e NSR. Aprilia non si fece scoraggiare dai numeri che davano il mercato dei 250 in flessione, ma scommise su questa categoria. I risultati di vendita e l'apprezzamento del pubblico per le doti di questa moto le diedero ragione.\nPrima serie.\nL'Aprilia si ritrov\u00f2 a non avere concorrenza diretta nel settore, cos\u00ec la \"\"prima serie\" della RS 250 (prodotta dal 1995 fino al 1997) riscosse un successo inaspettato, dovuto anche alle caratteristiche molto sportive della moto. Le uniche pecche segnalate dagli appassionati riguardavano l'erogazione della coppia che seppure molto lineare, era carente ai bassi regimi, al serbatoio non molto capiente e ai problemi che causava al motore la rottura delle valvole parzializzatrici di scarico, le quali potevano cadere nel cilindro e provocare grandi danni.\nSeconda serie.\nIl modello verr\u00e0 aggiornato nei vari settaggi e nei componenti, con la cosiddetta \"seconda serie\"\" del 1998, prodotta fino al 2002 in concomitanza con l'RS 50 e 125, il codino assunse una forma a goccia e vi \u00e8 l'eliminazione delle feritoie laterali per il radiatore e la presa d'aria viene spostata sul cupolino, ispirata direttamente alle Aprilia RSW che correvano nella GP 125 e 250 e venne dotata di un serbatoio di maggiore capacit\u00e0 e di un motore rivisto per essere pi\u00f9 ricco di coppia ai bassi regimi, riuscendo al contempo a non sacrificare potenza agli alti, ma anche in grado di rispettare le normative antinquinamento che man mano diventavano sempre pi\u00f9 limitanti, inoltre viene rivisto l'impianto anteriore (dischi freno, pinze e relativa pompa). LA prima colorazione disponibile \u00e8 la replica Valentino Rossi, ispirata alla versione da gp, di colore violaceo, arancione e grigio.\nLa moto comunque rimase sempre con la sua indole da sportiva pura, caratterizzato dal fatto d'avere il solo avviamento a pedale, dalle molteplici capacit\u00e0 di regolazione della moto, che ne permettevano sempre un perfetto settaggio per la guida sia di tutti i giorni che da pista, dal peso molto ridotto che d\u00e0 alla moto un'agilit\u00e0 molto elevata soprattutto in rapporto alla potenza.\nLe varie annate della seconda serie sono riconoscibili (se originali) per la colorazione delle carene, che solitamente riprendevano i colori con i quali gareggiavano i piloti Aprilia nel motomondiale dell'anno precedente."}
{"id": "1181329", "revid": "160827", "url": "https://it.wikipedia.org/wiki?curid=1181329", "title": "Corale citt\u00e0 di Trento", "text": ""}
{"id": "1181330", "revid": "9295156", "url": "https://it.wikipedia.org/wiki?curid=1181330", "title": "Televisione a definizione standard", "text": ""}
{"id": "1181338", "revid": "1793900", "url": "https://it.wikipedia.org/wiki?curid=1181338", "title": "Swakop", "text": "Lo Swakop \u00e8 uno dei principali fiumi della Namibia occidentale. Scorre attraverso un tratto di deserto del Namib e sfocia nell'Oceano Atlantico nei pressi dei sobborghi meridionali della citt\u00e0 di Swakopmund, il cui nome, in tedesco, significa proprio \"bocca (foce) dello Swakop\". Il fiume rimane asciutto per lunghi periodi. Nell'arco di millenni, il corso dello Swakop ha dato origine a un complesso di canyon e fenomeni erosivi che prende il nome di Moon Valley (\"valle della Luna\") a causa del suo aspetto surreale e desolato. Nella zona abbondano le \"Welwitschia mirabilis\", straordinarie piante che possono raggiungere diverse migliaia di anni di et\u00e0.\nNonostante l'andamento stagionale del fiume, le sue acque alimentano alcune modeste coltivazioni di pomodori, asparagi e olive. La presenza di falde acquee sotterranee lungo il basso corso del fiume rende possibile l'approvvigionamento idrico della citt\u00e0 di Swakopmund, che appunto \u00e8 stata costituita in tale luogo per la disponibilit\u00e0 di tale risorsa. \nEtimologia del nome.\nIl nome \"Swakop\" fu assegnato al fiume dai coloni tedeschi, ed \u00e8 una distorsione del nome \"Tsoakhaub\" usato dai Nama; in lingua nama, questa parola si riferisce letteralmente agli \"escrementi\", ed \u00e8 da associarsi all'aspetto torbido delle acque del fiume, che nei rari periodi di piena trasportano all'oceano detriti, fango, sabbia, frammenti di vegetazione e carcasse di animali morti. Nella pronuncia dei coloni tedeschi, \"Tsoakhaub\" divenne prima \"Swachaub\"; nel 1896 fu adottata ufficialmente la trascrizione odierna."}
{"id": "1181340", "revid": "154893", "url": "https://it.wikipedia.org/wiki?curid=1181340", "title": "Moon Valley", "text": ""}
{"id": "1181342", "revid": "228587", "url": "https://it.wikipedia.org/wiki?curid=1181342", "title": "Swakopmund", "text": "Swakopmund \u00e8 una citt\u00e0 di circa 45.000 abitanti della Namibia occidentale.\nGeografia fisica.\nSorge sulla costa atlantica, in corrispondenza della foce a delta del fiume Swakop, da cui prende il nome (\"Swakopmund\", in tedesco, significa \"foce dello Swakop\"). Circondata dal deserto del Namib e dall'oceano, Swakopmund ha un clima temperato, con temperature medie comprese fra 15\u00a0\u00b0C e 25\u00a0\u00b0C e meno di 15\u00a0mm di pioggia all'anno. Alla scarsit\u00e0 di precipitazioni supplisce la fredda corrente oceanica del Benguela, che trasporta nell'area umidit\u00e0 in forma di nebbie mattutine.\nStoria.\nNel 1884, al termine delle trattative della Conferenza di Berlino, gran parte del territorio dell'odierna Namibia fu assegnato alla Germania, e and\u00f2 a formare l'Africa Tedesca del Sud-Ovest. Nel 1890 i tedeschi fondarono la citt\u00e0 principale, Windhoek (oggi capitale della Namibia), nell'entroterra. Poich\u00e9 l'unico insediamento portuale della colonia, Walvis Bay, era stato dichiarato enclave britannica dal Congresso, nel 1892 i tedeschi procedettero alla realizzazione di un proprio porto sull'Atlantico. La scelta del luogo cadde sulla foce del fiume Swakop per via della buona disponibilit\u00e0 di acqua dolce. Il tratto di costa nei dintorni della foce non offriva nessun tipo di riparo naturale alle navi attraccate; questo, per\u00f2, vale per la gran parte della costa della Namibia.\nLa data esatta della fondazione della citt\u00e0 si fa risalire al 4 agosto 1892, giorno in cui l'equipaggio di una nave chiamata \"Hy\u00e4ne\" (\"iena\" in tedesco) eresse due segnali su una grande duna, nei pressi dell'odierno faro. I primi abitanti dell'insediamento furono 120 soldati delle Schutztruppen e 40 coloni portati a Swakopmund da un'altra imbarcazione, la \"Marie Woermann\". Oltre ai coloni tedeschi furono portati in loco alcune centinaia di africani di etnia Kroo provenienti dalla Liberia, che furono impiegati per i lavori pesanti. Nel 1898 fu completata la realizzazione della prima barriera frangiflutti, usata anche come molo.\nNegli anni successivi il porto fu ampliato, e l'insediamento divenne rapidamente un importante centro di import-export; vi aprirono sedi molti uffici dell'amministrazione coloniale tedesca e molte imprese commerciali. A questo periodo risalgono alcuni degli edifici storici della citt\u00e0. Nel 1909 venne formalmente istituita la municipalit\u00e0 di Swakopmund.\nNel 1915, l'Africa Tedesca del Sud-Ovest pass\u00f2 nelle mani degli inglesi, e gran parte delle attivit\u00e0 portuali furono trasferite da Swakopmund a Walvis Bay. Di conseguenza, Swakopmund conobbe un periodo di recessione; nello stesso periodo, per\u00f2, ebbe inizio la trasformazione della citt\u00e0 da centro portuale a localit\u00e0 di villeggiatura (oggi, gran parte dell'economia di Swakopmund ruota attorno al mercato del turismo).\nA partire dal 1976 iniziarono le attivit\u00e0 di estrazione presso la miniera di uranio di R\u00f6ssing, a 70\u00a0km dall'abitato. R\u00f6ssing divenne rapidamente la pi\u00f9 grande miniera di uranio a cielo aperto del mondo; questo diede un impulso decisivo alla crescita economica di Swakopmund, che divenne una delle pi\u00f9 moderne della nazione.\n\u00c8 da notare che il 70% della popolazione attuale \u00e8 di recentissima immigrazione, e risiede a Mondesa, un vasto agglomerato abitativo sommariamente pianificato, esteso a nord est della citt\u00e0, ed abitato da una eterogenea mescolanza di etnie native, attirate dalle attivit\u00e0 economiche della citt\u00e0.\nCirca a un chilometro a nord est di Mondesa \u00e8 in costituzione un ulteriore insediamento detto Democratic Resettlement Community che, iniziato in maniera spontanea, \u00e8 ora riconosciuto dal Comune, in riordinamento ed via di regolarizzazione, con costituzione di lotti e la realizzazione di strutture elementari.\nMonumenti e attrazioni turistiche.\nSwakopmund ospita alcuni dei pi\u00f9 importanti esempi di architettura coloniale tedesca. Fra i monumenti di particolare interesse si possono citare la prigione di Altes Gef\u00e4ngnis, progettata da Heinrich Bause nel 1909, e la W\u00f6rmannhaus del 1906, oggi sede della biblioteca pubblica. Altri luoghi di interesse culturale includono il museo sui trasporti e l'acquario nazionale (\"National Marine Aquarium\").\nNegli immediati dintorni si trovano diversi luoghi di interesse naturalistico, fra i quali spiccano le dune di sabbia vicino a Langstrand, a sud dello Swakop. Sono mete turistiche anche un ranch in cui si allevano dromedari (aperto al pubblico) e la \"Martin Luther\", una locomotiva a vapore del 1896 abbandonata in mezzo al deserto, attualmente restaurata e ricoverata nel locale museo.\nVicino a Swakopmund si trova un importante club di golf (il Rossmund Desert Golf Course). La citt\u00e0 \u00e8 anche rinomata per la possibilit\u00e0 di praticare diversi sport estremi.\nCollegamenti.\nLa citt\u00e0 \u00e8 collegata all'entroterra dalla strada B2 e dalla ferrovia TransNamib, che la collega alla capitale Windhoek e a Walvis Bay. Vi ha inoltre sede un aeroporto."}
{"id": "1181344", "revid": "124138198", "url": "https://it.wikipedia.org/wiki?curid=1181344", "title": "Eustochia Calafato", "text": "Dell'ordine delle monache Clarisse, fondatrice e prima badessa del convento messinese di Montevergine. \u00c8 venerata come santa dalla Chiesa cattolica\nBiografia.\nMolto si sa sulla vita di Eustochia grazie ad uno scritto biografico redatto da una consorella, suor Jacopa Pollicino, due anni dopo la morte e rinvenuto solo negli anni quaranta del XX secolo.\nSuor Eustochia, al secolo Smeralda Calafato, era figlia di Bernardo Calafato, ricco mercante messinese, e di Mascalda Romano Colonna. \nNell'anno in cui venne alla luce, la citt\u00e0 di Messina fu colpita da un'epidemia di peste: i genitori di Smeralda, per sfuggire alla pestilenza, decisero di recarsi fuori dalla citt\u00e0, presso il vicino Villaggio della SS.Annunziata e fu l\u00ec, presso una mangiatoia, che la madre Mascalda la diede alla luce il 25 marzo 1434. Si tramanda che sin da piccola la sua bellezza non passasse inosservata.\nFin da piccola sua madre la indirizz\u00f2 verso la pratica religiosa verso cui Smeralda si sentiva molto attratta: ma il padre e i fratelli volevano che si sposasse. E cos\u00ec all'et\u00e0 11 anni la fecero fidanzare con Nicol\u00f2 Perrone, un mercante di 35 anni, il quale, per\u00f2, mor\u00ec nel 1446 alla vigilia delle nozze. Due anni dopo, nel 1448, fu promessa in sposa ad un altro giovane che mor\u00ec addirittura prima di conoscerla. \nA 15 anni decise di prendere i voti contro il parere dei familiari, i suoi fratelli minacciarono pure di bruciare il convento; ma nulla distolse da questo proposito la giovane Smeralda, che entr\u00f2 nel monastero di Basic\u00f2 ove rimase per oltre dieci anni, con il nome di suor Eustochia.\nAmante della povert\u00e0, come cella prefer\u00ec un sottoscala; viveva in penitenza dormendo sulla nuda terra e portando il cilicio. Essendo molto risoluta nei suoi propositi, riteneva che nel monastero non si osservasse alla lettera la regola delle clarisse e a questo proposito ebbe molte discussioni con le consorelle e la badessa; per venire incontro alle esigenze delle ragazze di buona famiglia che non intendevano rinunciare alle loro comodit\u00e0, venivano date dispense e favoritismi: la stessa badessa aveva perso di vista lo spirito di povert\u00e0 che doveva animare le clarisse. \nAllora Eustochia progett\u00f2 una riforma e Papa Callisto III, con un decreto del 1457, accolse la richiesta della beata. \nGrazie agli aiuti finanziari da parte di sua madre e della sorella, Eustochia si trasfer\u00ec nel nuovo convento di S. Maria Accomandata, assieme alla madre, la sorella Mita, la nipote Paola, suor Lisa Rizzo e suor Jacopa Pollicino, che avevano abbandonato S. Maria di Basic\u00f2.\nAll'inizio la Calafato ebbe, comunque, l'ostilit\u00e0 della badessa e di tutto il clero, e solo una bolla di Pio II (1461) riusc\u00ec ad obbligare i frati minori osservanti a seguire la vita spirituale delle suore del monastero.\nIl numero delle suore si incrementava velocemente e i locali del monastero diventarono inadeguati; grazie cos\u00ec alla generosit\u00e0 di Bartolomeo Ansalone, nel 1463, le Clarisse Riformate si poterono stabilire a Montevergine, in un nuovo monastero.\nIl suo Monastero ebbe scambi culturali e spirituali con altri monasteri dell'Osservanza, in una vera e propria rete di monache-umaniste tra le quali spicca ad esempio Camilla da Varano, ossia suor Battista da Camerino. \nPer rafforzare la fede delle suore e la completa dedizione a Dio, Eustochia scrisse un libro sulla Passione, in seguito andato perduto. Annotava le grazie ricevute in una sua agenda; leggeva continuamente le Laudi di Iacopone da Todi e le cantava assieme ad inni religiosi alla Madonna e a Cristo; tra i suoi libri c'era il \"Monte de la orazione\", un trattato ascetico scritto in toscano e in siciliano, e quelli di teologia.\nSecondo alcuni critici d\u2019arte, Eustochia sarebbe stata ritratta da Antonello da Messina nel quadro che raffigura l\u2019Annunziata.\nAl momento della sua morte, avvenuta il 20 gennaio 1485, nel monastero c'erano gi\u00e0 50 suore.\nCulto.\nIl suo corpo, dopo pi\u00f9 di cinque secoli, \u00e8 ancora incorrotto: \u00e8 rimasto intatto anche dopo il terremoto di Messina del 1908 ed \u00e8 conservato in una teca di vetro, in posizione eretta, nel Monastero di Montevergine di Messina.\nFu beatificata da Pio VI il 22 agosto 1782 e venne canonizzata da Giovanni Paolo II l'11 giugno 1988, durante una sua visita a Messina, nella Chiesa di Montevergine.\nViene ricordata il 20 gennaio: "}
{"id": "1181345", "revid": "287204", "url": "https://it.wikipedia.org/wiki?curid=1181345", "title": "David Thomson", "text": "Nel 2020 secondo Forbes \u00e8 la ventiquattresima persona pi\u00f9 ricca al mondo con un patrimonio stimato di 39,5 miliardi di dollari statunitensi.\nBiografia.\nNato a Toronto, Ontario, \u00e8 il figlio maggiore di Kenneth Thomson e di Marilyn Lavis. Ha una sorella di nome Taylor Thomson e suo fratello, Peter Thomson, \u00e8 pilota di auto da corsa. \nNel 1978, Thomson ha conseguito il Bachelor of Arts (successivamente aggiornato a un MA al Selwyn College, Cambridge, dove ha studiato storia. Da bambino, ha frequentato sia l'Upper Canada College che la Hall School. \nDavid Thomson ha cominciato a lavorare nel gruppo di famiglia come manager di uno dei principali grandi magazzini della catena The Bay (retailers), poi in seguito ha svolto la carica di presidente di Zellers. Successivamente ha deciso di utilizzare il denaro guadagnato per fondare una societ\u00e0 immobiliare estranea al gruppo di famiglia.\nKenneth Thompson fece sempre capire che era suo desiderio che alla sua morte la Thomson Corporation passasse nelle mani del figlio David. Nel 2006 in effetti Kenneth mor\u00ec e David divenne azionista di maggioranza e presidente dell'azienda.\nAnche il nonno Roy Thomson (il fondatore dell'azienda) individu\u00f2 in David un possibile successore al figlio, infatti nel 1975 scrisse:\nCollezione d'arte.\nThomson \u00e8 un noto collezionista d'arte e possiede opere di Rembrandt, JMW Turner, Paul Klee, Vilhelm Hammersh\u00f8i, Edvard Munch, Patrick Heron, Joseph Beuys, EL Kirchner ed Egon Schiele. Possiede anche la pi\u00f9 grande collezione al mondo di dipinti e disegni del pittore inglese John Constable. In un'intervista con Geraldine Norman di \"The Independent\" nel 1994, Thomson disse di aver comprato il suo primo disegno di Constable a 19 anni, dando al venditore \"un dipinto ad olio in cambio e un bel po' di soldi\". Norman lo ha descritto come un \"collezionista fanatico\" e Thomson ha raccontato come si sia \"innamorato\" dello stile di Constable da bambino. Nei suoi vent'anni, Thomson ha sbalordito il mondo dell'arte con due acquisti monumentali. Nel 1984, ha acquisito lo spettacolare \"Seascape: Folkestone\" di JMW Turner, per un record di 7,3 milioni di sterline (21,8 milioni di sterline nel 2017) dalla vendita della collezione del noto storico dell'arte britannico Kenneth Clark. Un altro record mondiale quando acquist\u00f2 il monumentale \"Christ Presented to the People\" di Rembrandt, del 1655, per un record di 561.000 sterline (1,7 milioni di sterline nel 2017) a Christie's London, quando il Duca di Devonshire vendette la Chatsworth Collection in una delle pi\u00f9 grandi aste. Thomson ha venduto entrambi i capolavori qualche anno pi\u00f9 tardi durante la crisi finanziaria degli anni '80. \nNel 2002, Thomson e suo padre hanno pagato un prezzo record mondiale di 76,7 milioni di dollari per acquistare \"Massacre of the Innocents\" di Rubens, ora il fulcro della Thomson Collection alla Art Gallery of Ontario. Nel 2012, Thomson ha infranto i record acquistando un dipinto dell'artista danese Vilhelm Hammersh\u00f8i, \"Ida Reading a Letter\", pagando il prezzo pi\u00f9 alto di sempre per un artista danese. Nel 2012, Thomson ha battuto il record per l'acquerello britannico del XVIII secolo pi\u00f9 costoso pagando 2,4 milioni di sterline per un piccolo paesaggio di John Robert Cozens. \nThomson \u00e8 un attivo acquirente di arte canadese. Nel 2007, ha pagato 1,8 milioni di dollari per una maschera, il prezzo pi\u00f9 alto mai pagato per un singolo pezzo di arte dei nativi nordamericani. E nel novembre 2016 ha pagato la cifra record di 11,2 milioni di dollari canadesi per acquistare un dipinto all'asta dell'artista Lawren Harris del Gruppo dei Sette intitolato \"Mountain Forms\". \nThomson gestisce le sue attivit\u00e0 di collezionismo attraverso le sue personali Thomson Works of Art. Thomson finanzia anche l'Archivio di Modern Conflict, con sede a Londra. Gli specialisti all'interno dell'archivio acquistano collezioni di fotografie in tutto il mondo e gestiscono anche un ramo di pubblicazione di libri, AMC Books, che ha un marchio canadese, Bone Idle Books, con sede a Toronto. \nVita privata.\nDavid Thomson \u00e8 stato sposato e divorziato 2 volte, ha avuto 2 figli con la prima moglie e 3 con la seconda da cui ha divorziato recentemente.\nNel 2007 si \u00e8 fidanzato con Kelly Rowan, attrice di the O.C. con la quale \u00e8 convolato a nozze alla fine dell'anno: la coppia si \u00e8 separata ancor prima che nascesse la loro primogenita, nell'aprile 2008.\nHa ereditato dal padre la sua fortuna e il titolo nobiliare il 12 giugno 2006, il giorno del suo 49\u00ba compleanno. Oltre all'azienda ha ereditato dal padre la \"Art Gallery of Ontario di Toronto\" un'importante collezione d'arte.\nConduce vita molto riservata e raramente concede interviste, \u00e8 una persona che non ama stare sotto i riflettori."}
{"id": "1181346", "revid": "339392", "url": "https://it.wikipedia.org/wiki?curid=1181346", "title": "Kronprinsesse M\u00e4rtha Kyst", "text": ""}
{"id": "1181348", "revid": "339392", "url": "https://it.wikipedia.org/wiki?curid=1181348", "title": "Prinsesse Astrid Kyst", "text": ""}
{"id": "1181349", "revid": "339392", "url": "https://it.wikipedia.org/wiki?curid=1181349", "title": "Prinsesse Ragnhild Kyst", "text": ""}
{"id": "1181350", "revid": "339392", "url": "https://it.wikipedia.org/wiki?curid=1181350", "title": "Prins Harald Kyst", "text": ""}
{"id": "1181351", "revid": "339392", "url": "https://it.wikipedia.org/wiki?curid=1181351", "title": "Prins Olav Kyst", "text": ""}
{"id": "1181352", "revid": "125846003", "url": "https://it.wikipedia.org/wiki?curid=1181352", "title": "Giorgio Armani (azienda)", "text": "La Giorgio Armani S.p.A. \u00e8 un'azienda italiana che opera nel campo della moda, del design e del lusso, fondata da Giorgio Armani e Sergio Galeotti nel 1975.\nIl gruppo disegna, produce e distribuisce prodotti di moda, abiti, accessori, occhiali, orologi, gioielli, cosmetici, profumi, mobili e complementi d'arredo. Il marchio commercializza questi prodotti con diverse etichette: \"Giorgio Armani Priv\u00e9\", \"Giorgio Armani\", \"Armani Collezioni\", \"Emporio Armani\" (incluso \"EA7\"), \"Armani Jeans\", \"Armani Junior\" e \"Armani Exchange\". Il marchio utilizza l'associazione del nome Armani con l'alta moda, beneficiando del suo prestigio nel settore della moda. Nel 2016, le vendite stimate dell'azienda sono state di circa 2,65 miliardi di dollari. Nel 2017, Giorgio Armani ha annunciato che la sua azienda chiuder\u00e0 due dei suoi marchi di moda, \"Armani Collezioni\" e \"Armani Jeans\", come parte del processo di ristrutturazione della sua azienda. Mentre \"Armani Collezioni\" si fonder\u00e0 nuovamente nella linea \"Giorgio Armani\", \"Armani Jeans\" sar\u00e0 mescolato con la linea Emporio Armani a causa delle loro somiglianze negli stili e dell'uso dello stesso logo del marchio.\nGiorgio Armani \u00e8 in collaborazione con Emaar Properties, creando una catena di hotel e resort di lusso in diverse grandi citt\u00e0 tra cui Milano, Parigi, New York, Londra, Hong Kong, Los Angeles, Tokyo, Shanghai, Seoul e Dubai. L'azienda gestisce gi\u00e0 una serie di caff\u00e8 in tutto il mondo, oltre a un bar e una discoteca.\nStoria.\nLe origini e gli anni settanta.\nLa societ\u00e0 nasce il 24 luglio 1975 quando Giorgio Armani e Sergio Galeotti, con un capitale di circa 2.500.000 \u00a3, fondano a\nMilano una casa di moda, con sede nell'atelier di Corso Venezia. Pochi mesi dopo esce la prima collezione di \"pr\u00eat-\u00e0-porter\" (Primavera/Estate 1976), che sfila al \"Plaza Hotel\" di Milano. Del 1978 \u00e8 il contratto di licenza con il Gruppo Finanziario Tessile grazie al quale la societ\u00e0 si espande e apre una nuova sede dotata di sala stampa e diversi showroom. Nello stesso anno, lo stilista disegna il vestito con cui Diane Keaton partecipa alla cerimonia per l'assegnazione dei premi Oscar. Nel 1979 l'azienda si espande oltreoceano, dove lo stilista fonda la \"\"Giorgio Armani Corporation\". Alla fine degli anni settanta la \"maison\" \u00e8 una delle pi\u00f9 note aziende di moda del mondo.\nGli anni ottanta.\nCon gli anni ottanta lo stilista stabilisce un accordo di licenza per i profumi, tuttora attivo, con l'azienda francese L'Or\u00e9al e lancia le linee \"Emporio Armani\", \"Armani Jeans\" e \"Armani Junior\". Nel 1981 l'azienda apre il primo negozio \"Emporio Armani\" a Milano, seguito nel 1982, sempre a Milano, dall'apertura della prima boutique \"Giorgio Armani\". Nello stesso anno vengono lanciate le linee \"Emporio Armani Underwear\" ed \"Emporio Armani Swimmwear\". Nel 1985 muore Sergio Galeotti e Armani resta da solo alla conduzione della maison. La seconda met\u00e0 del decennio porta all'azienda nuove collaborazioni ed espansioni: nel 1987, grazie a una joint venture con le aziende Itochu Corporation e Seibu Department Store, nasce la divisione nipponica \"Giorgio Armani Japan\"\". L'anno successivo la societ\u00e0 stabilisce un accordo con Luxottica per la produzione degli occhiali.\nGli anni novanta ed il nuovo millennio.\nInoltre, al fine di aumentare il controllo su qualit\u00e0 e distribuzione dei prodotti, la Giorgio Armani S.p.A. persegue una serie di investimenti azionari: l'acquisizione iniziale della societ\u00e0 Intai S.p.A., l'acquisizione del pacchetto di maggioranza di Antinea S.r.l. nel 1990, e l'acquisizione del pacchetto di maggioranza di Simint S.p.A. nel 1996.\nVerso la fine degli anni novanta l'azienda si informatizza, iniziando nel 1999 la vendita tramite e-commerce, nello stesso viene costituita la \"Divisione Accessori\".\nNel 2000 viene lanciato il sito internazionale \"giorgioarmani.com \"(oggi diventato \"Armani.com\"). Nello stesso anno viene costituita TRIMIL, una joint venture con il Gruppo Zegna (51% Armani, 49% Zegna) per la produzione e distribuzione della linea maschile \"Armani Collezioni\" nel mondo; nascono inoltre le linee \"Giorgio Armani Cosmetics\" e \"Armani/Casa\", e viene aperto il negozio Armani/Manzoni nel quadrilatero della moda, in via Manzoni 31, un ampio \"concept store\" su tre piani. L'anno successivo viene aperto il primo negozio monomarca \"Giorgio Armani Accessori\" e la sede centrale viene trasferita da via Borgonuovo 21 a via Bergognone 59: la nuova sede, collocata nella ex-fabbrica dismessa della Nestl\u00e9, comprende oltre agli uffici anche il nuovo Armani/Teatro, progettato all'architetto giapponese di fama mondiale Tadao And\u014d.\nIl 2002 sotto il punto di vista degli investimenti porta l'acquisizione di Deanna S.p.A., azienda di Reggio Emilia attiva nella manifattura di maglieria e Guardi S.p.A., quattro fabbriche specializzate nella produzione di calzature uomo e donna; nello stesso anno viene creata la linea \"Armani/Dolci\". Nel 2004 viene creata la linea EA7, una collezione che propone abbigliamento e accessori per lo sport. Nel 2005, l'accordo con EMAAR Properties assicura all'azienda l'apertura di 14 hotel di lusso nel mondo. Il 6 giugno 2008 la Giorgio Armani S.p.A. assume la propriet\u00e0 dell'80% delle quote societarie della Pallacanestro Olimpia Milano, squadra sponsorizzata dal gruppo con il marchio \"Armani Jeans\" a partire dal 2004. Nel 2009 viene aperto il \"concept store\" Armani/5th Avenue a New York. L'anno successivo Emporio Armani \u00e8 il primo brand di moda occidentale ad aprire un sito di e-commerce in Cina; viene inoltre aperto il primo Armani Hotel a Dubai seguito, nel 2011, dall'Armani Hotel di Milano.\nA febbraio 2020 durante la Milano Fashion Week, poco prima che il COVID-19 si diffondesse in Italia, Armani \u00e8 stato il primo marchio di moda a optare per una sfilata a porte chiuse trasmessa in streaming per tutelare la salute degli ospiti che sarebbero dovuti essere presenti, collezionando 11 milioni di visualizzazioni.\nA marzo 2020, nel pieno dell'emergenza COVID-19, Armani converte tutti i suoi stabilimenti per produrre camici monouso da donare al personale sanitario, nello stesso periodo l'azienda ha effettuato cospicue donazioni a vari ospedali italiani. Poco dopo, nello stesso anno, annuncia un cambio di strategia per far fronte alla crisi economica postcovid: la produzione sar\u00e0 ridotta, intesa nel numero di modelli disponibili, per alzare ulteriormente la qualit\u00e0 dei capi. Armani annuncia anche il lancio di un servizio di sartoria on line per creare abiti personalizzati e si propone di spostare il centro nevralgico delle sue sfilate da Parigi a Milano, considerando che ve ne sar\u00e0 un numero molto minore e l'azienda intende puntare sull'esclusivit\u00e0 di questi eventi, anche se i primi si svolgeranno a porte chiuse.\nMarchi.\nAl Gruppo Armani sono riconducibili diversi marchi principali, legati a varie branche del business:\nVi sono poi alcune linee che sono state dismesse:\nDivisione Horeca.\nNel 1989 l'azienda decide di aprire un negozio Emporio Armani a Londra; al secondo piano inserisce un caff\u00e8 che denomin\u00f2 \"Emporio Armani Express\". Nello stesso anno lo stilista decide di ristrutturare e riaprire, accanto alla filiale fiorentina, il locale storico Gran Caff\u00e8 Doney; quest'ultima esperienza si rivel\u00f2 fallimentare e dopo due anni il locale chiuse i battenti. Nel 2000, con l'apertura del multistore Manzoni 31, venne aperto il secondo bar dell'azienda, l\"Armani Caff\u00e8\", un sushi bar, l\"Armani Nobu\" e, nel 2003 la discoteca \"Armani Priv\u00e8\". Nel 2010 viene inaugurato il primo hotel dell'azienda, situato all'interno del Burj Khalifa a Dubai, l\"Armani Hotel Dubai\", seguita nel 2011 dalla sede meneghina. Altri caff\u00e8 e ristoranti sono stati aperti nei negozi multistore nei diversi paesi.\nFondazione.\nA fine 2016 viene fondata la Fondazione Armani, che ha la mission di salvaguardare e sviluppare ulteriormente il progetto manageriale dello stilista, con a capo Giorgio Armani, Pantaleo Dell\u2019Orco, manager da sempre vicino allo stilista, e Irving Bellotti, banchiere di Rothschild.\nLo statuto sancisce che l'ente dovr\u00e0 assicurare innovazione ed eccellenza, tramite una politica di continui investimenti e di ricerca della qualit\u00e0 del prodotto e allo sviluppo di nuove competenze. L'obiettivo \u00e8 quello di favorire lo sviluppo dei vari brand e impegnare risorse in progetti di utilit\u00e0 pubblica e sociale, facendo in modo che i valori dello stilista perdurino nel tempo e che vengano rispettati nella politica della societ\u00e0, anche qualora ci fossero cambi nel direttivo. Un'azione che rientra nel mantenimento dell'identit\u00e0 del brand e della sua storia.\nDistribuzione.\nIl primo negozio \"Emporio Armani\" \u00e8 stato aperto nel 1981, in via Pisoni 1, nell'edificio che oggi \u00e8 conosciuto come \"Palazzo Armani\". Dello stesso anno \u00e8 l'apertura della prima boutique \"Giorgio Armani\". Da allora l'apertura di nuovi negozi in tutto il mondo \u00e8 cresciuta costantemente. La rete distributiva del Gruppo \u00e8 presente in 46 paesi con 2203 punti vendita, e comprende 66 boutique Giorgio Armani, 25 negozi Armani Collezioni, 85 negozi Emporio Armani, 71 negozi A/X Armani Exchange, 22 negozi AJ | Armani Jeans, 19 negozi Armani Junior, 2 negozi Giorgio Armani Accessori e 6 negozi Armani/Casa, oltre a quattro multi-concept store a Milano, Monaco di Baviera (Armani/F\u00fcnf H\u00f6fe), Tokyo (Armani/Ginza Tower) e Shanghai (Armani/Three On the Bund), 21 Outlet Store.\nResponsabilit\u00e0 sociale.\nNel 2006 Emporio Armani diventa partner dell'iniziativa globale Product Red, fondata da Bono e Bobby Shriver per combattere l'AIDS in Africa. Nel 2011 viene lanciato il progetto Acqua For Life, in collaborazione con Giorgio Armani Parfums, Green Cross International e UNICEF: per ogni confezione di Acqua di Gi\u00f2 venduta, 1 $ viene donato, fino al raggiungimento di 50.000 $, al progetto Unicef \"UNICEF Tab Project\", che ha come scopo la consegna di acqua potabile ai bambini dei paesi africani. In occasione del Festival del Cinema di Cannes del 2012 viene infine lanciata l'importante collaborazione con J/P HRO (Haitian Relief Organization).\nLa casa di moda Armani \u00e8 stata una delle prime a sostenere le direttive internazionali per un concetto di fashion sostenibile a livello sociale e ambientale, iniziando a lavorare ad un sistema produttivo che riesca a tutelare la salute del pianeta, puntando sulla produzione di capi che possano essere durevoli nel tempo. In questo senso il brand si impegna a un utilizzo responsabile delle risorse e alla tracciabilit\u00e0 del processo.\nNel novembre 2019, quando una violenta alluvione ha sommerso Venezia, la societ\u00e0 Armani insieme ad altre maison di moda ha sostenuto la citt\u00e0 italiana contribuendo con iniziative e donazioni.\nNel 2020 gli \u00e8 conferito il Premio la Moda Veste la Pace il riconoscimento pubblico assegnato a figure autorevoli che si siano distinte per l\u2019impegno verso l\u2019inclusione o contro la discriminazione e il razzismo. La premiazione, promossa dall'associazione di promozione sociale African Fashion Gate si svolge presso il Parlamento Europeo di Bruxelles con il suo alto patronato.\nNel 2020 dona una somma complessiva di 2.000.000 \u20ac a diversi ospedali italiani (ospedali Luigi Sacco, San Raffaele e Istituto dei Tumori di Milano, Spallanzani di Roma, Humanitas Gavazzeni di Bergamo, Guglielmo di Saliceto di Piacenza, Versilia di Lido di Camaiore) e alla protezione civile per combattere la pandemia da SARS-CoV-2 e converte i suoi stabilimenti produttivi in stabilimenti per la produzione di camici monouso.\nCritiche.\nNel 1998 l'azienda fece causa a Luca Armani, titolare di un timbrificio, per il possesso del dominio da quest'ultimo regolarmente registrato. Nel 2000 l'uomo \u00e8 stato costretto a chiudere l'attivit\u00e0 a causa degli enormi debiti contratti a causa delle battaglie legali contro l'azienda di moda. Bench\u00e9 nel 2003 il tribunale di Bergamo diede ragione all'azienda stilistica, Luca Armani ha deciso comunque di intentare una seconda causa nel 2016.\nNel 2008 l'azienda \u00e8 stata denunciata e censurata dall'associazione per la difesa dei minori spagnola con l'accusa di una campagna pubblicitaria troppo esplicita che incita al turismo sessuale."}
{"id": "1181355", "revid": "339392", "url": "https://it.wikipedia.org/wiki?curid=1181355", "title": "Terra della principessa Martha", "text": ""}
{"id": "1181357", "revid": "339392", "url": "https://it.wikipedia.org/wiki?curid=1181357", "title": "Terra della principessa Marta", "text": ""}
{"id": "1181358", "revid": "125638324", "url": "https://it.wikipedia.org/wiki?curid=1181358", "title": "Pensiero di Bergson", "text": "La filosofia di Henri Bergson incise profondamente nella cultura del Novecento: ritroviamo elementi del suo pensiero nella filosofia di Michel Serres, Emmanuel L\u00e9vinas, Gilles Deleuze, nella storiografia di Fernand Braudel, nella letteratura di Marcel Proust, nella epistemologia di Jacques Monod.\nQuasi misconosciuto agli inizi della sua carriera accademica, Bergson divenne alla fine cos\u00ec popolare da esser quasi identificato con il filosofo ufficiale del pensiero francese. Egli fu uno dei pochi filosofi, insieme a Bertrand Russel, Jean-Paul Sartre e Albert Camus, a ricevere il premio Nobel (1927).\nBergson viene indicato come appartenente alla corrente filosofica dello spiritualismo, che si opponeva al positivismo imperante all'inizio del XIX secolo, ma la sua filosofia \u00e8 cos\u00ec originale che sarebbe pi\u00f9 giusto definirla \"bergsonismo\"\nproprio per evidenziare l'impossibilit\u00e0 di assimilarla alle tradizionali dottrine filosofiche.\nIl dualismo.\nBergson non ha esitazioni a dichiarare la sua adesione al dualismo contrapponendosi a quello che lui definisce come il preconcetto della filosofia che ha sempre cercato, sin dagli inizi della sua storia, di superare il naturale dualismo, conseguendo l'unit\u00e0 del reale.\nSin dal titolo la sua opera \"Materia e memoria\" (che doveva essere intitolata inizialmente \"Quantit\u00e0 e Qualit\u00e0\") infatti sottintende quel dualismo che solo permette di evitare la confusione tra quelle che sono differenze di natura, per esempio in forme organiche ed inorganiche, riferendole invece, in nome dell'unit\u00e0 del reale, a differenze di grado all'interno di un unico piano di realt\u00e0. \u00c8 questa iniziale confusione e l'incapacit\u00e0 di accettare che gli oggetti del pensiero sono dei \"misti\", degli intrecci dualistici, che ha reso irrisolvibili quei problemi che, mal definiti all'inizio e male analizzati, hanno portato a grossolani errori come ad esempio il presunto dualismo ordine-disordine che ben analizzato si rivela invece come la differenza tra due differenti forme di ordine e cos\u00ec la differenziazione del possibile come ci\u00f2 che si allontana dal reale mentre per Bergson il possibile \u00e8 qualcosa che si aggiunge alla realt\u00e0. Pertanto Bergson perviene ad una concezione dualistica, in cui gli oggetti esistono in s\u00e9 come \"immagini\" in s\u00e9. Egli intende per \"immagine\" qualcosa che \u00e8 a met\u00e0 strada tra la rappresentazione dell'idealismo e la cosa (res) del realismo: \u00e8 un oggetto che ha in s\u00e9 tutte le propriet\u00e0 che gli attribuisce la coscienza propria del senso comune. Inoltre nel filosofo francese la percezione assume una nuova connotazione: non \u00e8 un atto contemplativo, ma di selezione di immagini-in s\u00e9 (gli oggetti), riferiti ad una immagine in s\u00e9 che \u00e8 il soggetto. La conoscenza assume in Bergson una funzione nuova, simile a quella che ha nel Pragmatismo americano. Anticipando infatti in qualche modo le teorie dei pragmatisti, Bergson \u00e8 convinto che all'origine di ogni problema irrisolto ci sia una errata formulazione del problema stesso, dovuta a una distorta concezione della realt\u00e0; vi \u00e8 stato quindi un cattivo uso dell'intelligenza a cui dobbiamo porre rimedio adoperandola correttamente. L'uso dell'intelligenza sar\u00e0 sempre maggiormente presente in seguito nella concezione che il filosofo francese avr\u00e0 della scienza, che, attraverso l'analisi, ha per fine l'utile, a differenza della filosofia, che tender\u00e0 alla conoscenza del vero, attraverso l'intuizione, organo della metafisica.\nIl rapporto con James e il pragmatismo.\nAnalogie e differenze.\nBergson arriv\u00f2 a Londra nel 1908 e rese visita a William James, il filosofo statunitense di Harvard, che era pi\u00f9 anziano di Bergson di diciassette anni e che era attivo nel richiamare l'attenzione del pubblico anglo-americano sul lavoro del professore francese. Questo fu un interessante incontro e troviamo le impressioni di James su Bergson nelle sue Lettere, sotto la data del 4 ottobre 1908: \u00abUn uomo cos\u00ec modesto e senza pretese ma intellettualmente un tale genio! Ho il pi\u00f9 fermo sospetto che la tendenza che egli ha messo a fuoco finir\u00e0 col prevalere, e che la presente epoca sar\u00e0 una sorta di punto di svolta nella storia della filosofia.\u00bb\nFin dal 1880 James aveva scritto un articolo in francese per il periodico \"La Critique philosophique\", di Renouvier e Pillon, intitolato \"Le Sentiment de l'Effort\". Quattro anni dopo apparvero due suoi articoli sulla rivista \"Mind\": \"Che cos'\u00e8 una Emozione?\" e \"Su qualche Omissione della Psicologia Introspettiva\". Di questi articoli i primi due furono citati da Bergson nella sua opera del 1889, \"Les donn\u00e9es imm\u00e9diates de la conscience\". Negli anni seguenti 1890-91 furono pubblicati i due volumi dell'opera monumentale di James, \"I princ\u00ecpi della psicologia\", nella quale fa riferimento a un fenomeno patologico osservato da Bergson. Alcuni autori, considerando esclusivamente queste date e trascurando il fatto che l'indagine di James era in corso fin dal 1870 (di cui era stata tenuta traccia di tanto in tanto con vari articoli che culminarono con \"I princ\u00ecpi\"), hanno erroneamente datato le idee di Bergson come antecedenti a quelle di James.\nSi \u00e8 ipotizzato che Bergson debba le idee base del suo primo libro all'articolo del 1884 di James, \"Su qualche Omissione della Psicologia Introspettiva\", che non cita e non mette tra i riferimenti. Questo articolo si occupa della concezione del pensiero come flusso di coscienza, che l'intelletto distorce organizzandolo in concetti. Bergson ribatt\u00e9 a questa insinuazione negando che egli avesse alcuna conoscenza dell'articolo di James quando scrisse \"Les donn\u00e9es imm\u00e9diates de la conscience\".\nSembra che i due pensatori abbiano progredito in modo indipendente quasi fino alla fine del secolo. Le loro posizioni intellettuali sono pi\u00f9 lontane di quanto spesso si pensi. Entrambi sono riusciti ad attrarre consenso molto oltre la sfera puramente accademica, ma solo nel loro reciproco rifiuto, in definitiva, dell'\"intellettualismo\" c'\u00e8 una vera consonanza. Sebbene James fosse leggermente pi\u00f9 avanti nello sviluppo e nell'enunciazione delle sue idee, confess\u00f2 di essere stato spiazzato da molte delle idee di Bergson. Certamente James trascurava molti degli aspetti pi\u00f9 profondamente metafisici del pensiero di Bergson, che non si armonizzavano con il proprio, ed erano anzi in palese contraddizione. Oltre a questo, Bergson non era un pragmatico; per lui l'\"utilit\u00e0\", lungi dall'essere una verifica della verit\u00e0, \u00e8 piuttosto l'inverso, un sinonimo di errore.\nNonostante ci\u00f2, William James salut\u00f2 Bergson come un alleato. Nel 1903 egli scrisse: \u00abHo riletto i libri di Bergson e non ho letto nulla da anni che abbia cos\u00ec eccitato e stimolato i miei pensieri. Sono sicuro che quella filosofia abbia un grande futuro, rompe i vecchi schemi e porta le cose in una soluzione in cui possono ritrovarsi nuovi cristalli\u00bb. Gli omaggi pi\u00f9 notevoli che tribut\u00f2 a Bergson furono quelli nelle \"Hibbert Lectures\" (\"Un Universo Pluralistico\"), che James tenne al Manchester College di Oxford, poco dopo aver incontrato Bergson a Londra. Egli faceva notare l'incoraggiamento che aveva ricevuto dal pensiero di Bergson ed esprimeva la fiducia che aveva nel \"potersi appoggiare all'autorit\u00e0 di Bergson\".\nL'influenza di Bergson lo port\u00f2 a \u00abrinunciare al metodo intellettualista e alla nozione corrente che la logica \u00e8 una misura adeguata di ci\u00f2 che pu\u00f2 o non pu\u00f2 essere\u00bb. Lo indusse inoltre a \u00ababbandonare la logica, fermamente e irrevocabilmente\u00bb come metodo, poich\u00e9 aveva scoperto che \u00abla realt\u00e0, la vita, l'esperienza, la concretezza, l'immediatezza, usate la parola che volete, va oltre la nostra logica, la sommerge e la circonda\u00bb.\nNaturalmente, queste osservazioni, che apparvero in un libro nel 1909, orientarono molti lettori inglesi e statunitensi a indagare la filosofia di Bergson. Questo era reso difficile dal fatto che i suoi pi\u00f9 importanti lavori non erano stati tradotti in inglese. James, tuttavia, incoraggi\u00f2 e aiut\u00f2 Arthur Mitchell nella sua preparazione della traduzione inglese di \"L'Evolution cr\u00e9atrice\". Nell'agosto 1910 James mor\u00ec. Era sua intenzione, se fosse vissuto abbastanza per vedere il completamento della traduzione, di proporla al pubblico di lettori inglesi con una nota in prefazione di apprezzamento. Nell'anno seguente la traduzione fu completata e questo port\u00f2 a un ancora pi\u00f9 grande interesse verso Bergson e il suo lavoro. Per coincidenza, in quello stesso anno (1911), Bergson scrisse, per la traduzione francese del libro di James, \"Pragmatism\", una prefazione di sedici pagine, intitolata \"V\u00e9rit\u00e9 et Realit\u00e9\". In essa espresse simpatia e apprezzamento per il lavoro di James, associati a certe importanti riserve.\nIn aprile (dal 5 all'11) Bergson segu\u00ec il Quarto congresso internazionale di filosofia svoltosi in Italia, a Bologna, dove tenne un brillante discorso su \"L'Intuition philosophique\". In risposta agli inviti ricevuti, torn\u00f2 ancora in Inghilterra nel maggio di quell'anno e rese diverse altre successive visite all'Inghilterra. Queste visite furono sempre eventi speciali e furono segnate da importanti dichiarazioni. Molti di questi contengono contributi significativi al pensiero e gettarono nuova luce su molti passaggi delle sue tre grandi opere: \"Trattato sui dati immediati della coscienza\", \"Materia e memoria\", e l'\"Evoluzione creatrice\". Sebbene fossero in genere affermazioni necessariamente brevi, esse erano pi\u00f9 recenti dei suoi libri e cos\u00ec mostrarono come questo acuto pensatore potesse sviluppare e arricchire il suo pensiero e approfittare di simili opportunit\u00e0 per chiarire al pubblico inglese i princ\u00ecpi fondamentali della sua filosofia.\nIntelligenza e intuizione.\nBergson \u00e8 stato accusato di preferire l'irrazionale per una sua sfiducia nella razionalit\u00e0. Al contrario egli riconosce la funzione dell'intelligenza come strumento di conoscenza ma si rifiuta di pensare che questo debba essere l'unico strumento del sapere.\nL'intelligenza \u00e8 sempre diretta all'azione, al risultato: \u00e8 come, dice Bergson, le forbici di un sarto che ritagliano, di un intero tessuto, quella parte che serve a confezionare l'abito. Siccome l'intelligenza \u00e8 soprattutto analitica, essa poi proceder\u00e0 a ritagliare, ad analizzare, quella parte del reale che ha preso in considerazione: cos\u00ec come far\u00e0 il sarto per fare le maniche del vestito.\nMa il sarto prima di tagliare la stoffa l'ha considerata nel suo insieme, nella sua completa unitariet\u00e0: questa \u00e8 la funzione dell'intuizione \u00ab\"la simpatia per la quale ci trasportiamo all'interno di un oggetto\u00bb\" che precede ogni atto analitico dell'intelligenza ma che \u00e8 anch'essa una forma di conoscenza. Ma ora sorge la questione: che rapporto c'\u00e8 tra le due forme conoscitive, intuizione e intelligenza? Non \u00e8 possibile stabilirlo teoricamente, \u00e8 come se si volesse imparare a nuotare prima di nuotare: solo gettandosi in acqua s'imparer\u00e0 a nuotare.\nAncora una volta siamo di fronte ad un \"\"misto\" dualistico di intuizione-intelligenza che rimanda al dualismo fondamentale tra spirito (intuizione) e materia (l'intelligenza analitica che mira alla realt\u00e0, le forbici del sarto). \u00c8 con l'intuizione che possiamo cogliere gli errori che l'intelligenza ha fatto nel definire i problemi che vuole risolvere, cos\u00ec come il sarto si accorger\u00e0 di non poter fare il suo vestito poich\u00e9 ha mal calcolato la stoffa che gli serviva. Il tentativo di ridurre lo spirito alla materia o viceversa, rifiutando la coesistenza delle due forme di conoscenza ha impedito al pensiero occidentale di capire la parzialit\u00e0 della conoscenza intellettiva analitica.\nTempo spazializzato e durata reale.\nDalla confusione tra intuizione e intelligenza, \u00e8 nata l'incomprensione sulla natura del tempo. L'intelligenza, che da sempre mira a fini pratici, concepisce il tempo, cos\u00ec come fa anche la scienza, come una serie di istanti concatenati e misurabili: ha una visione del tempo spazializzata come se in una pellicola cinematografica si pretendesse di cogliere la finzione del movimento da ogni singolo fotogramma e non dal loro fluire e scorrere in una unit\u00e0 indistinta.\nCos\u00ec per il tempo non esistono singoli istanti ma un loro continuo fluire non scomponibile, in quanto vissuti nella loro durata reale nella coscienza di ognuno, dove gli stati psichici non si succedono ma convivono. Diverso \u00e8 quindi il tempo della scienza da quello reale che ciascuno di noi vive nella propria coscienza. Famoso \u00e8 l'esempio della zolletta di zucchero che si scioglie in un bicchiere d'acqua: la fisica calcoler\u00e0 il tempo che lo zucchero impiegher\u00e0 a sciogliersi secondo un procedimento analitico che va dall'istante iniziale a quello finale della solvatazione e questo tempo cos\u00ec calcolato sar\u00e0 definito simbolicamente uguale per tutte le volte che si misurer\u00e0 nelle stesse condizioni: mentre molto diverso sar\u00e0 il tempo vissuto della mia coscienza che non terr\u00e0 conto del tempo spazializzato e oggettivato della fisica ma piuttosto dalle mie condizioni psicologiche di insofferenza o calma: questo sar\u00e0 il vero tempo per me.\nMemoria.\nSu questa concezione del tempo Bergson fonda la sua interpretazione della memoria nella sua opera \"Materia e memoria\". Gi\u00e0 David Hume si era dedicato a questo problema concependo la memoria come il persistere attenuato della percezione iniziale, un po' come una molla che continua a vibrare sulla spinta del primo impulso. Bergson per\u00f2, nota come secondo la scienza medico-psicologica questo rapporto tra percezione e memoria non viene riscontrato. Quindi ci deve essere un diverso rapporto tra percezione e memoria. Egli ritiene che la percezione sia un ritagliare un'immagine parziale della realt\u00e0 percepita che dura per l'istante della percezione e che poi viene superata da altre percezioni, ritagli, della realt\u00e0. La memoria \u00e8 invece l'accumularsi, lo stratificarsi dei ricordi, duraturo e sempre tutt'intero presente, indipendentemente dalla coscienza che si ha, e la cui dimensione temporale non \u00e8 l'istante, come per le percezioni, ma la durata reale.\nIl tutto \u00e8 rappresentabile come un cono rovesciato:\nCome base (memoria) e punta (percezione) del cono costituiscono un tutt'uno, cos\u00ec il rapporto tra la percezione del reale (materia-punta del cono) e la memoria (spirito-base del cono): la presunta differenziazione di spirito e materia diviene ora un tutt'uno.\nL'evoluzione creatrice.\nQuesta continua differenziazione nello sviluppo della vita in varie direttrici evolutive, per esempio lungo la linea organico-inorganico, spiega l'evoluzione delle forme viventi. Quando siamo bambini, spiega Bergson, il nostro futuro sviluppo \u00e8 caratterizzato da un numero imprecisato di tendenze: pensiamo di volta in volta, mentre cresciamo, che faremo il pompiere, il giornalista, l'esploratore, ecc., ma poi alla fine una sola di queste strade diverr\u00e0 reale. Nella natura avviene altrettanto: all'inizio si dipanano molte vie evolutive, alcune di queste si bloccano, e altre invece proseguono, e la forza, la spinta creatrice che era nella linea di sviluppo che si \u00e8 fermata, prosegue, confluisce e d\u00e0 forza alle linee che continuano ad evolversi con uno \"slancio vitale\". \u00c8 come dire che dalle scimmie antropomorfe lo scimpanz\u00e9 rappresenta una linea evolutiva che all'inizio ha continuato la sua evoluzione, che poi si \u00e8 fermata, mentre proseguiva in un'altra direzione lo slancio vitale che ha portato all'homo sapiens.\nLa metafisica.\nMentre le forme vegetali si sono bloccate, i microrganismi si sono fermati nella loro evoluzione, l'uomo \u00e8 l'unico che continua nel suo slancio creatore non tanto a livello biologico ma nella sua attivit\u00e0 culturale continua a modificare la realt\u00e0 seguendo quello slancio creatore che era all'origine della sua evoluzione e assumendone in s\u00e9 la forza iniziale. L'uomo, non creatore dal nulla, ma subcreatore poich\u00e9 egli non d\u00e0 esistenza a realt\u00e0 che prima non erano ma crea delle forme dove esprime in modo originale realt\u00e0 prima inesistenti, trasfigurandole con la sua invenzione, con l'arte, con la scienza, con la stessa filosofia che pu\u00f2 \"creare\" un nuovo senso della vita dell'uomo portandogli la felicit\u00e0. Tutta la civilt\u00e0 umana \u00e8 il risultato dello slancio creatore dell'uomo.\nLa libert\u00e0.\nNella sua ultima opera \"Le due fonti della morale e della religione\", Bergson allarga le tematiche centrali del suo pensiero dando loro una prospettiva etica universale. Come nell'evoluzione creatrice, cos\u00ec anche nelle societ\u00e0 umane avviene che alcune si blocchino e si fissino in societ\u00e0 chiuse, conservatrici, espressioni dell'egoismo individuale: queste per\u00f2 possono essere liberate e rese aperte da una societ\u00e0 di uomini liberi e creatori che si compenetrano tra loro. Con l'emozione creatrice essi daranno vita ad una \"simpatia\" (\"sun pathos\", un sentire insieme) una indifferenziata unit\u00e0 di passioni interiori, per spezzare, \u00ab\"come una carica di cavalleria\"\u00bb, il cerchio ferreo di quelle societ\u00e0 che vogliono bloccare lo slancio vitale della civilt\u00e0 umana.\nQueste societ\u00e0 sono ora sotto gli occhi di Bergson che assiste nel ghetto di Parigi alle persecuzioni antisemite naziste e a cui egli, proveniente da una famiglia ebraica potrebbe sottrarsi, per invito degli stessi tedeschi, convertendosi al cattolicesimo. Nasconder\u00e0 invece la sua volont\u00e0 di conversione spirituale, resa pubblica nel suo testamento, e per solidariet\u00e0 con i pi\u00f9 perseguitati dei francesi far\u00e0 della sua morte insieme a loro un ultimo atto di libert\u00e0."}
{"id": "1181364", "revid": "131358", "url": "https://it.wikipedia.org/wiki?curid=1181364", "title": "CS Sedan", "text": ""}
{"id": "1181365", "revid": "110157", "url": "https://it.wikipedia.org/wiki?curid=1181365", "title": "Division 1 1972-1973", "text": "La Division 1 1972-1973 \u00e8 stata la 35\u00aa edizione della massima serie del campionato francese di calcio, disputato tra il 29 agosto 1972 e il 2 giugno 1973 e concluso con la vittoria del , al suo terzo titolo.\nCapocannoniere del torneo \u00e8 stato Josip Skoblar () con 26 reti.\nStagione.\nAggiornamenti.\nIn seguito alla scissione del , avvenuta al termine del campionato precedente per questioni di natura economica, i giocatori professionisti e i diritti a partecipare alla massima divisione vennero trasferiti in nuova squadra, chiamata .\nAvvenimenti.\nRimanendo imbattuto per le prime sette giornate, l' prevalse sull'enorme gruppo che inizialmente guidava la classifica, divenendo la prima squadra del campionato a guadagnare la vetta. Nel giro di due settimane il , reduce dalla sconfitta nello scontro diretto, assunse il comando della classifica e prese il largo, avvantaggiato dall'alternarsi al secondo posto di diverse squadre come i campioni in carica dell' l' e il . Approfittando di una flessione da parte della capolista nel mese di dicembre, i \"Canaris\" conclusero il girone di andata con un punto di distacco sulla vetta ed effettuarono l'aggancio nella prima giornata del nuovo anno solare.\nInizialmente il Nizza reag\u00ec riportandosi in vetta il 21 gennaio, ma nella settimana successiva venne ripreso per poi essere sorpassato definitivamente l'11 febbraio. Il Nantes tent\u00f2 la fuga, portandosi nell'arco di due giornate a +4 dal Nizza e dall'Olympique Marsiglia, che tuttavia rimasero a stretto contatto con i \"Canaris\". In particolare, i campioni in carica riuscirono nell'aggancio l'11 aprile, vanificato due settimane dopo a causa di una sconfitta a Saint-\u00c9tienne. A quel punto il Nantes assunse definitivamente il comando della classifica e, dopo aver resistito a un timido tentativo di rimonta del Nizza, guadagn\u00f2 il suo terzo titolo con un turno di anticipo. Contemporaneamente Nizza e Olympique Marisglia si assicurarono l'accesso in Coppa UEFA, approfittando della sconfitta del contro l'Angers.\nGrazie a un rendimento da alta classifica nel girone di ritorno, il Paris FC pot\u00e9 mettersi in salvo inguaiando l', di contro autore di un pessimo rendimento che gli coster\u00e0 l'uscita dal discorso salvezza con due gare di anticipo. Accompagnarono i c\u00f2rsi il e il , non in grado di fronteggiare nelle ultime giornate la concorrenza del .\nClassifica finale.\nLegenda:\nNote:\nStatistiche.\nCapoliste solitarie.\nPrimati stagionali.\nSquadre"}
{"id": "1181367", "revid": "1573940", "url": "https://it.wikipedia.org/wiki?curid=1181367", "title": "Unit\u00e9 des Communes vald\u00f4taines Mont-Rose", "text": "L'Unit\u00e9 des Communes vald\u00f4taines Mont-Rose, denominata fino al 2014 \"Comunit\u00e0 montana Mont Rose\" (in francese \"Communaut\u00e9 de montagne Mont Rose\"), \u00e8 un comprensorio montano che unisce quattro comuni della bassa Valle d'Aosta, i due comuni della valle di Champorcher e quelli della bassa Valle del Lys.\nQuesta comunit\u00e0 montana non \u00e8 da confondersi con quella dal nome simile in italiano (Comunit\u00e0 montana Monte Rosa), che opera in Piemonte, in valle Anzasca.\nScopo.\nSuo scopo principale \u00e8 quello di favorire lo sviluppo delle valli nella salvaguardia del patrimonio ambientale e culturale proprio.\nAttivit\u00e0.\nNegli anni ha sviluppato soprattutto le seguenti attivit\u00e0:\nSede.\nLa sede si trova a Pont-Saint-Martin, nel Castello Baraing.\nComuni.\nNe fanno parte i comuni di: Bard, Champorcher, Donnas, Fontainemore, H\u00f4ne, Lillianes, Perloz, Pontboset, Pont-Saint-Martin."}
{"id": "1181368", "revid": "110157", "url": "https://it.wikipedia.org/wiki?curid=1181368", "title": "Division 1 1971-1972", "text": "La Division 1 1971-1972 \u00e8 stata la 34\u00aa edizione della massima serie del campionato francese di calcio, disputato tra il 11 agosto 1971 e il 27 maggio 1972 e concluso con la vittoria dell', al suo quarto titolo.\nCapocannoniere del torneo \u00e8 stato Josip Skoblar () con 30 reti.\nStagione.\nAvvenimenti.\nLa prima capolista solitaria fu il , in testa dopo tre turni per poi venir ripresa dal gruppo delle inseguitrici che vide, alla sesta giornata, uscire l'. Inseguiti dal , dal N\u00eemes e dal , i campioni in carica vennero raggiunti e sorpassati dal fra la dodicesima e la tredicesima giornata, ma recuperarono immediatamente il comando e conclusero il girone di andata con quattro punti di vantaggio sul N\u00eemes e cinque sul Rennes.\nNel girone di ritorno l'Olympique Marsiglia continu\u00f2 a mantenere il comando della classifica con consistenti distacchi sulle inseguitrici, subendo solo una rimonta dal N\u00eemes, che alla ventiduesima giornata si port\u00f2 a due punti dalla capolista. Nelle giornate successive l'Olympique Marsiglia riprese infatti l'andatura trovandosi alla trentesima con un vantaggio di cinque punti sul N\u00eemes e sul Sochaux, assicurandosi la vittoria del titolo alla penultima giornata, con sei punti di vantaggio sulle inseguitrici. In \"zona UEFA\", la sconfitta del e il pareggio dell' contro squadre gi\u00e0 qualificate per le coppe europee diedero il via libera al Sochaux e all', quest'ultimo avvantaggiato dalla miglior differenza reti nei confronti dei \"Gones\"..\nCon due giornate di anticipo l' cadde in Division 2, seguito alla penultima giornata dal ed infine dal all'ultimo turno.\nClassifica finale.\nLegenda:\nNote:\nStatistiche.\nCapoliste solitarie.\nPrimati stagionali.\nSquadre"}
{"id": "1181369", "revid": "110157", "url": "https://it.wikipedia.org/wiki?curid=1181369", "title": "Division 1 1970-1971", "text": "La Division 1 1970-1971 \u00e8 stata la 33\u00aa edizione della massima serie del campionato francese di calcio, disputato tra il 12 agosto 1970 e il 26 giugno 1971 e concluso con la vittoria dell', al suo terzo titolo.\nCapocannoniere del torneo \u00e8 stato Josip Skoblar () con 44 reti.\nStagione.\nNovit\u00e0.\nDopo soli due anni, il lotto delle partecipanti fu riportato a venti; venne inoltre riformato il sistema delle retrocessioni, con l'abolizione dei play-off interdivisionali e il declassamento diretto delle ultime tre classificate. In seguito al passaggio di gestione della Coppa delle Fiere alla UEFA, venne istituito un torneo confederale riservato alle squadre classificatesi a ridosso della vincitrice del campionato: la Francia fu inclusa come nazione di seconda fascia, ottenendo tre posti utili per la qualificazione.\nIl lotto delle squadre partecipanti vide il ripescaggio del e dell', le cui retrocessioni vennero annullate in seguito alla perdita dello status di squadra professionistica del .\nAvvenimenti.\nVincendo le prime quattro gare, il prese la testa della classifica, ma venne presto superato dal ; il tentativo di fuga dei bretoni venne interrotto dall'emergere del e dell'. Le due squadre si alternarono in vetta alla classifica, concludendo il girone di andata appaiate. Alla ventiquattresima giornata i \"Verts\" si stacc\u00f2 dai rivali, che tuttavia rimasero in contatto e piazzarono il sorpasso tra la trentaduesima e la trentatreesima giornata. Tallonato dal Saint-\u00c9tienne, ma avvantaggiato da una miglior differenza reti, l\"OM\" gest\u00ec agevolmente il proprio vantaggio, assicurandosi il terzo titolo nazionale all'ultima giornata.\nI verdetti in \"zona UEFA\" vennero decisi con novanta minuti di anticipo e videro il Nantes e il accompagnare il Saint-\u00c9tienne nella prima edizione della terza competizione europea. Sempre alla penultima giornata si decise il primi verdetto in sona retrocessione, che vide declassato il terzo nella stagione precedente. All'ultima giornata cedette il mentre il super\u00f2 in extremis lo , pesantemente sconfitto da un Olympique Marsiglia ancora in gara per il titolo.\nClassifica finale.\nLegenda:\nNote:\nStatistiche.\nCapoliste solitarie.\nPrimati stagionali.\nSquadre"}
{"id": "1181370", "revid": "61051", "url": "https://it.wikipedia.org/wiki?curid=1181370", "title": "V-22 Osprey", "text": ""}
{"id": "1181382", "revid": "240277", "url": "https://it.wikipedia.org/wiki?curid=1181382", "title": "Pentimele", "text": "Il quartiere di Pentimele, \u00e8 parte della X circoscrizione del comune di Reggio Calabria nella zona centro-nord della citt\u00e0, a ridosso dell'omonima collina; il nome Pentimele deriva dal greco \u03c0\u03ad\u03bd\u03c4\u03b5 \u03bc\u03b7\u03bb\u03b9\u03c2 e significa \"cinque melidi\" (ovvero cinque ninfe, cinque sirene). \nIl luogo per le sue bellezze naturali era stato gi\u00e0 individuato dagli antichi greci come vissuto dalle ninfe.\nNel quartiere sorgono varie strutture, tra cui: la struttura fieristica del \"Parco Fiera Pentimele\" (o \"Fiera di Reggio\"), alcuni tra i pi\u00f9 importanti stabilimenti balneari della citt\u00e0, un circolo nautico, un circolo del tennis, la sede della Motorizzazione Civile, nonch\u00e9 il PalaPentimele (oggi PalaCalafiore), palasport sede di importanti eventi sportivi della citt\u00e0 calabrese.\nInoltre, sulla collina che sovrasta il quartiere, si trovano i Fortini di Pentimele."}
{"id": "1181385", "revid": "228587", "url": "https://it.wikipedia.org/wiki?curid=1181385", "title": "Scautismo e guidismo in Italia", "text": "Lo scautismo in Italia \u00e8 presente con circa 40 differenti associazioni e federazioni (contando anche quelle non pi\u00f9 esistenti si supera il centinaio) con circa 220.000 scout e guide; insieme a Germania, Francia e Russia, l'Italia \u00e8 il paese con il movimento scout pi\u00f9 frammentato.\nStoria dello Scautismo in Italia.\nLe origini.\nIl primo esperimento italiano di scautismo risale alla primavera del 1910, per opera di Francis Vane, a Bagni di Lucca. Il 12 luglio 1910, con l'aiuto di un maestro locale, Remo Molinari, Vane fond\u00f2 ufficialmente un primo reparto di scout col nome di \u00abRagazzi Esploratori\u00bb (noti su molta carta stampata come \"Boy Knight\", Ragazzi Patrioti, Piccoli Esploratori della Pace, Giovani Esploratori, Piccoli Cavalieri del Mondo), da cui presero origine i \u00abRagazzi Esploratori Italiani\u00bb (REI), sezione italiana degli inglesi \"British Boy Scouts\". Il 6 novembre 1910 il reparto fu presentato a re Vittorio Emanuele III, che villeggiava nella vicina tenuta di San Rossore.\nA Genova un giovane maestro, Mario Mazza, aveva in precedenza (nel 1905) fondato una piccola associazione giovanile chiamata \u00abJuventus juvat\u00bb, composta da altri quattro giovani universitari che si dedicavano all'educazione di un gruppo di ragazzi denominato \u00abGioiosa\u00bb. Alla notizia delle iniziative scout di Vane, Mazza gli scrisse una lettera di adesione. Quegli gli rispose di prendere contatto con il suo connazionale, il dottor James Spensley.\nSpensley, medico di varie societ\u00e0 inglesi di navigazione e popolare sportivo, fu uno dei principali promotori del gioco del calcio in Italia, entrando nel 1896 nel \"Genoa Cricket and Athletic Club\". Spensley aveva iniziato a pensare al modo di introdurre lo scautismo in Italia e, venuto a conoscenza della prima iniziativa di sir Francis Vane, con cui era in contatto, lo invit\u00f2 a Genova per tenere una conferenza sullo scautismo.\nIl 13 novembre 1910 Vane tenne la conferenza sullo scautismo nella citt\u00e0 ligure. Dopo la conferenza di Vane, si costitu\u00ec, per iniziativa di Spensley un comitato per fondare una sezione dei REI. Il consiglio direttivo della sezione di Genova sar\u00e0 composto, oltre che da Spensley in qualit\u00e0 di commissario, dal colonnello Ottavio Reghini come presidente e da Mario Mazza come segretario.\nIl 18 e 19 dicembre dello stesso anno Vane organizz\u00f2 a Firenze un convegno delle sezioni REI operative nel centro-nord Italia, durante il quale fu ufficialmente fondato il comitato regionale toscano e la struttura operativa dei Ragazzi Esploratori Italiani, che da quel momento assunsero in forma ufficiale questa denominazione; furono inoltre nominati i componenti del \u00abcomitato centrale\u00bb. In quella occasione Francis Vane fu confermato \u00abispettore generale\u00bb della REI (figura equivalente a quella di capo scout d'Italia usata oggi); inoltre, l'associazione fu posta sotto l'alto patronato del Re.\nLa REI, che si diffuse ed ebbe ramificazioni in diverse localit\u00e0 e regioni italiane, \u00e8 pertanto la prima associazione scout italiana.\nTra il 1911 e il 1912 Mazza lasci\u00f2 l'associazione per contrasti ideologici sorti con il presidente della sezione genovese, Ottavio Reghini, riguardanti l'aspetto confessionale.Mario Mazza ricostitu\u00ec le sue Gioiose Liguri, questa volta in chiave scout, e successivamente, nel 1915, le denomin\u00f2 RECI (Ragazzi Esploratori Cattolici Italiani). Nonostante il nome, quest'associazione non and\u00f2 mai oltre i confini della Liguria. Alla piccola RECI, che confluir\u00e0 in seguito nell'Associazione Scautistica Cattolica Italiana (ASCI), \u00e8 da attribuire la primogenitura dello scautismo cattolico italiano.\nI REI liguri confluirono, in seguito, in buona parte nel CNGEI. Il colonnello Reghini divent\u00f2 presidente della sezione del CNGEI di Genova. Spensley, in qualit\u00e0 di commissario delegato ligure dei REI, continu\u00f2 a occuparsi della costituzione delle sezioni di Genova e Savona e inoltre, in pi\u00f9 occasioni, collabor\u00f2 col CNGEI fino allo scoppio della prima guerra mondiale.\nNel febbraio del 1913, Baden-Powell, ritornando dal viaggio di nozze insieme alla giovane moglie Olave, fece scalo a Napoli, per una visita alla citt\u00e0, agli scavi di Pompei e alla Reale Scuola Superiore di Agricoltura di Portici. Alla stazione di Portici ebbe la sorpresa di incontrare gli esploratori nautici della sezione locale dei REI collegata a quella di Napoli, i quali lo condussero a visitare la loro sede nel porto.\nNel luglio del 1913, una pattuglia formata da sette esploratori della REI (o, secondo altri, del CNGEI), condotta da Spensley, partecip\u00f2 al primo grande raduno scout internazionale che si tenne nel Regno Unito, a Birmingham.\nAltra iniziativa, intesa ad attuare e diffondere il movimento scout in Italia, si tenne a Milano nel 1910 a opera di un insegnante, Ugo Perucci. L'organizzazione assunse nel 1915 - dopo varie denominazioni - il nome di ARPI (Associazione dei Ragazzi Pionieri Italiani).\nLa prima associazione scout in Italia a diffusione nazionale e riconosciuta nacque nel 1912 per opera del dottor Carlo Colombo. Nel gennaio del 1912, Colombo termin\u00f2 di scrivere lo statuto del suo movimento, diviso in due sezioni, maschile e femminile, che chiam\u00f2 rispettivamente \u00abCorpo dei giovani esploratori\u00bb e \u00abUnione delle giovinette esploratrici\u00bb, con lo scopo d'essere strumento educativo per tutti i ragazzi italiani. Con un gruppo di giovani della Societ\u00e0 Sportiva \u00abPodistica Lazio\u00bb, Colombo comp\u00ec un esperimento, avviato il 12 ottobre 1912, ai prati della Farnesina a Roma: fu un gran successo e da quell'iniziativa ebbe origine, all'interno della societ\u00e0, la quarta sezione, dedicata \u00aball'istruzione premilitare, al tiro a segno e agli allievi esploratori\u00bb. Quando si sent\u00ec pronto, Colombo si stacc\u00f2 dalla societ\u00e0 sportiva dando vita al \u00abcorpo nazionale dei Giovani Esploratori D'Italia\u00bb (GEDI), ufficialmente fondato a Roma il 30 giugno 1913. Nel corpo nazionale confluirono gran parte delle sezioni dei Ragazzi Esploratori Italiani (REI). I giovani esploratori, in omaggio ai primi gruppi scout, usarono il giglio dei REI della sezione ligure, a cui fu aggiunto il cartiglio col motto \u00abSii preparato\u00bb.\nNel novembre del 1914 risulta gi\u00e0 costituita, a Roma, sempre per cura di Colombo, la sezione femminile che accolse le \"girl scouts\", anche se i primi esperimenti di scautismo femminile furono condotti fin dal 1913. La presidenza della sezione di Roma fu assunta dalla baronessa Ferrero, con al suo fianco Mary Rossi (gi\u00e0 collaboratrice in Inghilterra di Lady Baden-Powell) in qualit\u00e0 di capo reparto e commissaria. Nella primavera del 1915 la sezione romana delle esploratici fu sciolta e prontamente ricostituita il 29 giugno 1915, quando si svolse l'assemblea costituente della \u00abnuova\u00bb sezione di Roma delle \"giovinette esploratrici\", che segn\u00f2 la data ufficiale della nascita dell'Unione Nazionale delle Giovinette Esploratrici Italiane (UNGEI). Assunse la presidenza la principessa Anna Maria Borghese de Ferrari, mentre Mary Rossi fu rieletta commissaria.\nDal 5 maggio 1915 il CNGEI fu posto sotto l'alto patronato del Re. Il 21 dicembre 1916, il capo dello Stato, su proposta del ministro della Pubblica Istruzione Pasquale Ruffini, eresse il CNGEI in ente morale con decreto luogotenenziale, a riconoscimento della sua funzione educativa nei confronti della giovent\u00f9.\nAll'inizio gli ambienti e la stampa cattolica di stretta osservanza assunsero toni virulenti contro lo scautismo, avanzando argomenti di natura dottrinale, e in particolare contro lo scautismo femminile che fu definito una \u00absconvenienza\u00bb e una \u00abincredibile audacia\u00bb; inoltre molte polemiche furono sollevate dai cattolici circa il legame tra lo scautismo, ed in particolare dal CNGEI, e la massoneria.\nNonostante ci\u00f2, dall'entusiasmo di pochi convinti estimatori che riuscirono a smorzare e superare le diffidenze e i toni delle gerarchie cattoliche si pens\u00f2 di costituire, come si \u00e8 accennato, un'associazione scout specificatamente cattolica e maggiormente legata alla gerarchia ecclesiastica, essendo le prime organizzazioni scout non confessionali. Quindi dopo il fallimento, nell'aprile 1915, degli accordi raggiunti tra la presidenza del Corpo Nazionale e le organizzazioni cattoliche della \u00abFederazione delle Associazioni Sportive Cattoliche Italiane\u00bb (FASCI) e della \u00abSociet\u00e0 della Giovent\u00f9 Cattolica Italiana\u00bb (SGCI), che diedero vita alla nascita di alcune sezioni e sottosezioni del CNGEI, come a Fermo, Milano, Roma, Siena e Spoleto, formati esclusivamente da giovani cattolici e che, di fatto, furono le prime unit\u00e0 della nascente associazione scout cattolica, il 16 gennaio 1916, nasceva l'ASCI (Associazione Scautistica Cattolica Italiana - Esploratori d'Italia) che ebbe ben presto l'approvazione pontificia. Il primo commissario centrale fu il conte Mario di Carpegna, guardia nobile del papa. Uno dei punti fondamentali della nuova associazione scout cattolica fu la catechesi.\nQualche mese pi\u00f9 tardi, il 28 maggio 1916, nel Palazzo dei principi Doria a Fassolo (Genova), alla presenza del commissario centrale il conte Mario di Carpegna, avviene la festa del rinnovo della promessa scout delle Gioiose Liguri dei RECI di Mazza che di fatto si unirono all'ASCI, avendo il diritto di mantenere la denominazione di Gioiose.\nAlcuni giornali cattolici continueranno a battersi contro lo scautismo indistintamente, con immutato ardore, anche dopo la fondazione dell'ASCI, fino al momento in cui non interverranno i primi documenti pontifici.\nAlla fondazione, l'ASCI adott\u00f2 una bandiera bianca con giglio verde per distinguersi dal CNGEI che aveva bandiera verde con giglio giallo o bianco. Al verde, considerato indizio di influenze massoniche (ma era verde anche la bandiera dello scautismo inglese), l'ASCI volle contrapporre il bianco, colore del papa. Inoltre, l'ASCI adott\u00f2 il giglio del REI, e quindi del Corpo Nazionale con la sola differenza della scritta, \u00abEstote Parati\u00bb, nel cartiglio. La sede centrale del CNGEI, dopo sterili polemiche, nell'ottobre del 1917 decise di modificare il proprio giglio.\nNel 1916, nel CNGEI fu costituita la classe speciale degli esploratori marini, fluviali e lacuali, sviluppando le attivit\u00e0 gi\u00e0 avviate dal 1915, formando dei reparti autonomi e separati da quelli degli esploratori comuni. Il primo convegno a carattere nazionale degli esploratori marini, fluviali e lacuali del CNGEI si svolse nel 1917. Campi marini nazionali si svolsero nel 1918, nel 1919, nel 1920 e nel 1922 a cui seguirono altri incontri nazionali. Importanti furono anche le imprese dei reparti fluviali e lacuali. Tra le specialit\u00e0 degli esploratori marini e fluviali \u00e8 da ricordare gli \u00abidro-ski\u00bb, cio\u00e8 speciali scivolatori sull'acqua, che destarono l'interesse di Baden-Powell. Nell'UNGEI non era previsto la classe marini, infatti le attivit\u00e0 marine non erano una caratteristica del reparto ma un'attivit\u00e0.\nNel 1918, il vicepresidente e commissario generale delegato del CNGEI, professor Vittorio Fiorini, nella sua relazione al Convegno nazionale tenutosi a Roma, propose l'istituzione della classe \u00abSeniori\u00bb, vale a dire gli adulti scout. La proposta di Fiorini, approvata dagli Organi Statutari, ebbe pratica attuazione nel 1919 con l'istituzione degli Esploratori Seniori.\nNel 1920 si tiene il primo Jamboree mondiale, ospitato nell'area espositiva di Olympia, a Londra: presenti anche le delegazioni scout italiane dell'ASCI, composta da diciotto scout guidati da Mario Mazza e da Mario di Carpegna, e del CNGEI, formata da Carlo Ratti e Bruno Cavalieri Ducati. In contemporanea al Jamboree si tenne la prima conferenza internazionale per discutere sulla costituzione di un comitato internazionale permanente. L'ASCI e il CNGEI furono, in seguito alla loro partecipazione, dichiarate e registrate come soci fondatori della conferenza internazionale scout.\nNel luglio 1920, nel \"St. Hugh's college\" di Oxford, in Inghilterra, si tenne il primo convegno delle associazioni scout femminili esistenti. Il convegno, che fu considerato la prima Conferenza internazionale dello scautismo femminile, vide la partecipazione dell'Italia con l'UNGEI.\nNel febbraio 1923, in seguito alla Conferenza internazionale scout di Parigi del 1922 che diversific\u00f2 il movimento maschile e quello femminile, l'UNGEI con l'approvazione del nuovo statuto modifica il proprio nome in UNGVI (Unione Nazionale Giovinette Volontarie Italiane) con una fisionomia propria ed autonoma.\nIn questi anni si ebbe la prima idea di costituire in Italia una \u00abFederazione\u00bb dello scautismo grazie alla piccola associazione dell'ARPI che proporr\u00e0 al CNGEI ed all'ASCI di gettare le basi per una intesa federativa, ottenendo in cambio un deciso rifiuto.\nProbabilmente i tempi non erano ancora maturi, tra il 1927 e il 1928 il regime fascista sciolse le associazioni scout italiane per far confluire tutti i ragazzi nei Balilla.\nIl 14 gennaio 1927, in seguito all'entrata in vigore della \"Legge Balilla\", il commissariato centrale dell'ASCI informa i dirigenti locali di sciogliere i reparti nei centri inferiori a ventimila abitanti non capoluoghi di provincia, inoltre comunica di applicare sulle bandiere e le fiamme dei reparti rimasti il simbolo del fascio littorio con la scritta ONB (Opera Nazionale Balilla) e di esporre nelle sedi un ritratto di Mussolini. Per di pi\u00f9 l'Associazione sar\u00e0 costretta a cambiare il proprio nome in Giovani Esploratori Cattolici Italiani, mantenendo la sigla ASCI nella sottodenominazione di \u00abAssociazione Scolte Cattoliche Italiane\u00bb.\nIl 10 febbraio del 1927 per ordine del segretario generale del Partito Nazionale Fascista, Augusto Turati, l'Unione Nazionale Giovinette Volontarie Italiane fu sciolta. Il 31 marzo del 1927, dopo le prime pressioni della polizia su alcune sezioni, la presidenza generale del Corpo Nazionale, prevenne l'azione del Governo, disponendo la sospensione delle attivit\u00e0 di tutte le sezioni e reparti del CNGEI.\nIl 4 novembre 1927 anche la sede centrale dell'ARPI \u00e8 costretta a sciogliere i propri aderenti da ogni vincolo associativo. Il 22 aprile 1928 il commissariato centrale dell'ASCI emana la circolare di scioglimento di tutti i suoi reparti in Italia. Lo scioglimento ufficiale dell\u2019associazione avvenne il 6 maggio 1928 con la convocazione del consiglio generale che la dichiarava disciolta.\nNonostante ci\u00f2, alcuni gruppi scout, in varie localit\u00e0 d'Italia continuarono a praticare clandestinamente lo scautismo, dando vita alla cosiddetta Giungla silente (il nome dato dal CNGEI al periodo clandestino; termine, ormai, utilizzato dallo scautismo italiano per indicare tale contesto storico). Alcuni di questi scout clandestini presero parte alla Resistenza. Il pi\u00f9 famoso di questi gruppi fu quello delle Aquile randagie, a Milano. Inoltre, alcuni scout sia dell'ASCI sia del CNGEI parteciparono ai tre jamboree del periodo fra lo scioglimento e lo scoppio della seconda guerra mondiale.\nIl dopoguerra.\nAlla caduta del regime fascista nel 1943, grazie all'incoraggiamento del Governo provvisorio alleato, le associazioni scout italiane (per prima l'ASCI e il CNGEI, e poi l'UNGEI, ricostituita con la denominazione originaria, tuttavia sostituendo \u00abgiovinette\u00bb con \u00abgiovani\u00bb) poterono iniziare a riorganizzarsi e riprendere le loro attivit\u00e0, nel 1944 nel Meridione liberato e nel 1945 in tutta Italia. Il 28 dicembre del 1943, nelle Catacombe di Priscilla a Roma, in gran clandestinit\u00e0, vengono pronunciate le prime promesse delle guide italiane che porteranno alla fondazione del guidismo cattolico: l'AGI (Associazione Guide Italiane).\nIl commissariato centrale dell'AGI venne ufficialmente fondato il 13 agosto del 1944. L'8 dicembre 1944 l'AGI fu riconosciuta dalla Santa Sede. Vi fu in quel periodo un ulteriore fallito tentativo di dare vita ad una sola associazione scout italiana; poi finalmente dopo laboriose trattative il 21 novembre 1944 a Roma venne firmato tra le due associazioni, ASCI e CNGEI, l'atto costitutivo della Federazione Esploratori Italiani seguito pi\u00f9 tardi il 27 luglio 1945 dal ramo femminile, AGI ed UNGEI, che diedero vita alla Federazione Italiana Guide ed Esploratrici. Le due federazioni furono ufficialmente riconosciute dai movimenti mondiali scout e guide. Nel 1945 nel CNGEI oltre alle tre classi giovanili (lupetti, esploratori e scolte dal 1948 pionieri, corrispondenti all'attuale branca rover) sono previsti i seniori. Anche l'UNGEI nel 1946 aggiunge alle tre classi giovanili (primule, esploratrici e scolte), le seniores (o fiamme). Nel 1949 il CNGEI inquadrava i seniores nella quarta classe dell'organizzazione scout. Nel 1951, a Firenze nasce il Gran Clan Nazionale Seniores. Dal 1954 il Gran Clan diviene Clan Nazionale Seniores Scout Italiani.\nNel 1949 nel CNGEI iniziano le attivit\u00e0 degli scouts dell'aria a cui segu\u00ec l'organizzazione di un primo corso di cultura aeronautica scout, organizzato presso la Scuola di Guerra Aerea di Firenze-Cascine.\nAlla fine degli anni Sessanta, evidenti difficolt\u00e0 materiali e logistiche bloccarono lo sviluppo e le attivit\u00e0 degli scouts dell'aria all'interno del Corpo. Nello stesso anno un contingente italiano partecipa al 4\u00b0 World Scout Moot, il primo dopo la guerra. In quell'occasione ha rilevanza europea l'impresa della Freccia Rossa della Bont\u00e0 organizzata dall'ASCI.\nNell'ottobre del 1952 era ridata vita a Torino all'ARPI, col nome, \u00abpi\u00f9 consono ai tempi\u00bb, di ABSI (Associazione Boy Scout d'Italia), d'ispirazione pluriconfessionale. Verso il 1958 e il 1959, l'associazione cess\u00f2 le sue attivit\u00e0. Nel 1953, a Lucerna, viene fondato l'Amicizia internazionale degli Adulti Scout e Guide (successivamente diventata International Scout and Guide Fellowship) e il Gran Clan Nazionale Seniores del CNGEI fu uno dei membri fondatori.\nNel giugno del 1954 le \u00abCompagnie dei Cavalieri di san Giorgio\u00bb, quarta branca dell'ASCI nata nel 1944, diventarono autonome fondando il MASCI (Movimento Adulti Scout Cattolici Italiani). Il MASCI si feder\u00f2 con il Clan Nazionale Seniores Scout Italiani nella FIAS (Federazione Italiana Adulti Scout) riconosciuta dall'Amicizia Internazionale Adulti Scout e Guide. Tra la met\u00e0 degli anni Sessanta e Settanta, lo scautismo italiano visse una profonda crisi, relativa all'applicazione del metodo, conoscendo sconvolgimenti e scissioni, portando, parallelamente allo scautismo ufficiale, al moltiplicarsi di nuove realt\u00e0 associative. Il 22 giugno del 1965, l'ingegner Aldo Marzot, gi\u00e0 Capo Scout del CNGEI e poi fuoriuscitone, fond\u00f2 a Roma l'Assoraider (Associazione Italiana di Scautismo Raider), d'ispirazione \u00abaperta\u00bb (pluriconfessionale), non riconosciuta a livello internazionale.\nAll'interno all'ASCI come pure nell'AGI si apr\u00ec un dibattito teso al rinnovamento. Il dibattito port\u00f2 a numerose novit\u00e0 nell'ASCI (nuovo sentiero, smitizzazione del capo, istituzione delle comunit\u00e0 capi, passaggio all'uniforme grigia in quanto meno militaristica). Questa evoluzione dell'ASCI non fu indolore. Quello che la maggior parte dell'associazione ritenne un utile progresso caus\u00f2 comunque forti controversie, e molti capi uscirono dall'ASCI. L'AGI, addirittura, arriv\u00f2 quasi sul punto di abolire l'uniforme. Il 4 maggio 1974 per decisione dei Consigli generali dell'ASCI e dell'AGI, nasceva l'AGESCI (Associazione Guide e Scouts Cattolici Italiani), che tenendo conto delle evoluzioni educative e pedagogiche del tempo, introduceva la coeducazione, la possibilit\u00e0 cio\u00e8 di educare insieme i ragazzi e le ragazze prevedendo anche attivit\u00e0 in comune. Alcuni capi educatori romani dell'ASCI e dell'AGI, contrari all'unificazione dei due rami maschile e femminile, fondarono il 14 aprile del 1976 una seconda associazione scout dichiaratamente cattolica, l'Associazione Italiana Guide e Scouts d'Europa Cattolici appartenente alla Federazione dello Scoutismo Europeo, conosciuti pi\u00f9 comunemente come FSE o \u00abScouts d'Europa\u00bb. Questa organizzazione, come si evince dal nome, ader\u00ec alla UIGSE-FSE (Unione Internazionale delle Guide e Scouts d'Europa - Federazione dello Scoutismo Europeo), struttura internazionale non riconosciuta dai movimenti mondiali scout e guide. La FSE \u00e8 caratterizzata da un metodo educativo fondato sull'intereducazione. La Conferenza Episcopale Italiana riconobbe quasi immediatamente (1976) l'AGESCI come associazione ecclesiale; l'Associazione Italiana Guide e Scouts d'Europa Cattolici ottenne il medesimo riconoscimento da parte della CEI solo molti anni pi\u00f9 tardi, con decreto del 15 ottobre 1998. Il 26 agosto 2003, inoltre, il Pontificio Consiglio per i Laici concesse il riconoscimento alla UIGSE-FSE, riconoscendo per la prima volta nel mondo un movimento scout cattolico che non aderiva alla Conferenza Internazionale Cattolica dello Scautismo o alla Conferenza Internazionale Cattolica del Guidismo.\nCon l'approvazione del nuovo statuto, il 26 maggio del 1976, con Decreto del presidente della Repubblica, avviene l'unificazione totale del CNGEI e dell'UNGEI nel \u00abCorpo Nazionale Giovani Esploratori ed Esploratrici Italiani\u00bb. Il CNGEI si orient\u00f2 ad una sempre maggior qualificazione in senso laico e pluralista. Inoltre, nello stesso anno, per motivi di politica associativa il Clan Nazionale Seniores Scout Italiani conflu\u00ec nel CNGEI e diede origine alla \u00abQuarta Branca\u00bb. Nel 1986 si elimin\u00f2 la dicitura Quarta Branca sostituendola con quella di \u00abBranca Senior\u00bb. Dal 1992 non esiste pi\u00f9 la Branca Senior ma solo i \u00abSenior\u00bb.\nNel 1986, con lo scioglimento delle strutture federali maschili FEI (Federazione Esploratori Italiani) e femminili FIGE (Federazione Italiana Guide Esploratrici), si diede vita alla FIS (Federazione Italiana dello Scautismo), riconosciuta in Italia come unico membro dell'Organizzazione Mondiale del Movimento Scout (OMMS) e dell'Associazione Mondiale Guide ed Esploratrici (AMGE).\nLa FSE non fu la sola associazione nata da una scissione. Nello scautismo italiano a partire dalla fine degli anni Settanta continuarono a formarsi ulteriori realt\u00e0 associative, spesso a carattere locale. Queste derivano in parte da frammentazioni dalle associazioni maggiori, in parte da situazioni contingenti delle realt\u00e0 locali. Nel 1986 quattro di queste piccole associazioni scout italiane si riunirono su base federativa dando vita alla FederScout, originariamente denominata \"Federazione Scautistica Italiana\" e successivamente ribattezzata \"Federazione del Movimento Scout Italiano\"; che aderisce alla WFIS World Federation of Independent Scouts, un'organizzazione scout internazionale non riconosciuta dai Movimenti Mondiali dello scautismo e del guidismo. \nAssociazioni scout in Italia.\nAssociazioni scout italiane cessate o confluite in altre associazioni.\nA\nC\nE\nF\nG\nO\nP\nR\nS\nU\nAssociazioni scout italiane esistenti.\nL'Organizzazione Mondiale del Movimento Scout (OMMS/WOSM) riconosce una sola associazione o federazione per nazione:\nL'Associazione Mondiale Guide ed Esploratrici (AMGE/WAGGGS) riconosce una sola associazione o federazione per nazione:\nUnione Internazionale delle Guide e Scouts d'Europa - Federazione dello Scautismo Europeo.\nLa Conf\u00e9d\u00e9ration Europ\u00e9enne de Scoutisme (CES) in Italia comprende solo:\nIn passato la CES aveva anche altri membri, passati nella WFIS.\nLa World Federation of Independent Scouts (WFIS) comprende in Italia quattro associazioni federate:\nStoria delle piccole associazioni scout e dei gruppi scout locali.\nAssociazione Giovani Esploratori Sardi.\nL'Associazione Giovani Esploratori Sardi - Boy scouts de Sardigna (AGES) nasce nell'aprile del 1979 a Cagliari, ed \u00e8 una associazione scout a vocazione regionale. Nata grazie al contributo e alla buona volont\u00e0 di genitori interessati allo scautismo, ha ereditato un certo numero di capi che fino a quel momento avevano prestato il proprio servizio nel Corpo nazionale giovani esploratori ed esploratrici italiani (CNGEI). L'intendimento della nuova associazione scout era quello di valorizzare lo scautismo sardo e la cultura sarda, e di promuovere con forza la pluriconfessionalit\u00e0 secondo l'originale idea del fondatore del movimento, Robert Baden-Powell. Nel 1986 l'AGES ha dato vita, assieme ad altre piccole realt\u00e0 scout italiane, sciolte dalle due principali associazioni federate nella FIS, ad una federazione denominata FederScout, Federazione del movimento scout italiano.\nIl metodo che l'AGES utilizza nell'educazione dei ragazzi ha sempre come riferimento primo il pensiero e le idee del fondatore, dalle quali non \u00e8 possibile prescindere se si vuole applicare correttamente il sistema educativo scout. L'AGES incoraggia e promuove lo sviluppo dei quattro punti fondamentali della formazione scout indicati da Baden-Powell (carattere, salute e forza fisica, abilit\u00e0 manuale, servizio verso il prossimo) attraverso le branche giovanili, ciascuna secondo le proprie peculiarit\u00e0. Questo tuttavia non preclude aggiornamenti dettati dal cambiare dei tempi, della societ\u00e0, delle esigenze dei soci educandi. La formazione spirituale, che \u00e8 parte integrante del metodo scout, \u00e8 perseguita con la valorizzazione del credo religioso di ciascuno, senza preclusioni o distinguo.\nL'AGES sperimenta dal 1993 una branca castorini, ancora poco diffusa a livello nazionale.\nLe unit\u00e0 giovanili sono riunite in gruppi, dotati di autonomia finanziaria e amministrativa. Essi possono prevedere anche una unit\u00e0 di adulti (\"Klan\") che non prestino la loro opera come educatori.\nL'AGES, che conta poco meno di settecento soci, ha un carattere prettamente regionale ed \u00e8 diffusa in Sardegna, con forte prevalenza nella provincia di Cagliari e nella zona della Trexenta con 11 gruppi attivi.\nSin dalla sua fondazione l'AGES organizza una scuola di formazione capi. Essa \u00e8 complementare alla scuola capi della FederScout a livello nazionale, organizzata secondo il cosiddetto metodo Gilwell. La formazione capi interna ha assunto ruolo di scuola preliminare, propedeutica al servizio dei rover nelle altre unit\u00e0 giovanili, e utile agli adulti che si avvicinano allo scautismo per la prima volta.\nAssociazione Italiana Scout Avventista.\nL'Associazione Italiana Scout Avventista (AISA) \u00e8 un'associazione gestita dalla Chiesa cristiana avventista del settimo giorno. \u00c8 presente in Italia con questo nome dagli anni novanta e istituzionalizza il percorso gi\u00e0 iniziato in molte chiese gi\u00e0 nei primissimi anni settanta.\nL'AISA fa parte della Giovent\u00f9 Avventista, ed \u00e8 cos\u00ec suddivisa:\nLe fasce di et\u00e0 superiori, ad eccezione dei responsabili, non rientrano nell'AISA.\nCome ogni associazione scout si basa su valori comuni a tutti gli scout. Le fasce d'et\u00e0 hanno una propria legge, un proprio motto ed un proprio impegno. Gli scout indossano la loro uniforme durante i loro incontri. I valori base sono: la natura, il servizio e la testimonianza.\n\u00c8 affiliata al Pathfinders International.\nAssociazione Scautistica Cattolica Italiana.\nL'Associazione Scautistica Cattolica Italiana (ASCI) \u00e8 un'associazione nata nel 1997, ispirandosi, solo nel nome, ad un'omonima associazione del passato (Associazione Scouts Cattolici Italiani).\nIl 5 agosto 1997, a Roma, l'Associazione Scout e Guide d'Europa (ASGE) decise di cambiar nome in A.S.C.I. (\"Associazione Scautistica Cattolica Italiana\"), solitamente indicata come \"Nuova ASCI\" quando si vogliano evitare confusioni con l'ASCI del 1916.\nNel 1998, ad appena un anno dalla nascita della nuova associazione, i gruppi Frascati 10 e Roma 51 della Nuova ASCI se ne staccarono e fondarono l'Associazione Scautistica Europea (ASE), riprendendo il vecchio stemma dell'ASGE e rientrando nella FederScout.\nUn'altra scissione dalla Nuova ASCI si ebbe Civitavecchia nel 2004: essa port\u00f2 alla nascita dei Boy Scouts of Italy (BSI), anch'essi confluiti per alcuni anni nella Federscout.\nUna terza scissione dalla Nuova ASCI si ebbe il 28 settembre 2008 da parte di numerosi gruppi, che assieme ad altri gruppi fuoriusciti in precedenza dalla stessa associazione, fondarono l'AEGI.\nL'uniforme consiste di camicia cachi per i maschi e azzurra per le ragazze. Maglione, pantaloni e gonne pantalone sono di colore blu notte.\nLa nuova ASCI \u00e8 aperta anche alle donne, ma le unit\u00e0 rimangono rigorosamente separate. Infine, ha aggiunto le branche \"Castorini\" e MAS (Movimento Adulti Scout). Quest'ultima \u00e8 una vera e propria quinta branca dell'Associazione, al contrario del Movimento Adulti Scout Cattolici Italiani (MASCI) che fu fondato da Mario Mazza come associazione separata dall'ASCI.\nLa nuova ASCI aderisce alla CES (Conf\u00e9d\u00e9ration Europ\u00e9enne de Scoutisme).\nEsploratori e Guide Cattolici Pontederesi.\nGli EGCP, Esploratori e Guide Cattolici Pontederesi, sono stati una piccola associazione di scautismo cattolico, ed hanno operato a Pontedera tra il 1994 e il 1995, provenendo da un ex gruppo AGESCI.\nLa piccola associazione ebbe vita breve, si chiuse definitivamente l'anno successivo, aderendo agli Scout d'Europa.\nCentri studi, associazioni e comunit\u00e0 scout interassociative.\nCentro Studi e Documentazione Scout Mario Mazza.\nIl Centro Studi e Documentazione Scout Mario Mazza \u00e8 un\u2019associazione con finalit\u00e0 culturale e di solidariet\u00e0 sociale, senza fini di lucro. L\u2019associazione \u00e8 sorta a Genova nel 1962 per volont\u00e0 di un gruppo di adulti scout cattolici italiani genovesi, MASCI. Il centro Mario Mazza \u00e8 iscritto al registro delle associazioni di volontariato e delle onlus ed \u00e8 riconosciuto dalla Soprintendenza per i beni archivistici museali del Ministero dei beni culturali della Liguria.\nLo scopo del Centro Studi e Documentazione Scout Mario Mazza \u00e8 supportare il servizio pedagogico, educativo e formativo nell'obiettivo di rendere sempre attuale ed avvincente lo scautismo.\nLe missioni prioritarie svolte dal centro Mario Mazza sono:\nGli archivi del Centro Studi Mario Mazza custodiscono la pi\u00f9 ricca documentazione storica sullo scautismo dalle sue origini fino ad oggi. Il fondo di Mario Mazza e dei suoi collaboratori include riferimenti sia allo scautismo europeo sia a quello extraeuropeo. Il materiale presente negli archivi \u00e8 eterogeneo. Si possono trovare milioni di documenti tra cui manoscritti, epistolari, relazioni di attivit\u00e0 ed imprese, studi su temi specifici di interesse pedagogico e metodologico, ricerche ed esperienze in campo pedagogico per l\u2019applicazione del metodo scout nella scuola, nella stampa per i ragazzi, nei soggiorni estivi e per l\u2019animazione giovanile. All'archivio sono affidati i censimenti nazionali dell\u2019ASCI, del CNGEI Liguria e del MASCI. Il Ministero dei Beni Culturali e Ambientali ha riconosciuto il Centro Studi Mario Mazza come archivio di interesse nazionale per l\u2019importanza e la rarit\u00e0 del materiale presente.\nLa biblioteca \u00e8 specializzata in scautismo e raccoglie oltre cinquemila volumi italiani e stranieri, tra cui pubblicazioni rare riguardanti i primi anni di vita del movimento scout. Nella biblioteca si possono trovare libri relativi a temi pedagogici e letteratura per ragazzi. Inoltre c\u2019\u00e8 una sezione dedicata alle tesi di laurea su tematiche scout redatte da studenti di diverse Universit\u00e0 italiane. La Regione Liguria ha riconosciuto la biblioteca del centro studi come biblioteca di interesse specifico scout.\nL\u2019emeroteca del centro raccoglie oltre cinquanta testate scout, cinquanta mila riviste in ambito scautistico e le pubblicazioni periodiche di tutte le associazioni scout italiane e delle principali associazioni scout europee. Vi \u00e8 conservata una collezione di francobolli scout donati da enti ed associazioni scout. Sono presenti articoli di diverse testate giornalistiche italiane: questa raccolta di articoli rappresenta l\u2019evoluzione che lo scautismo ha subito nel corso di questo secolo. La videoteca include pi\u00f9 di settemila fotografie, centoventi filmati e settanta nastri audio che documentano la vita dello scautismo.\nIl museo raccoglie oggetti e cimeli di uso quotidiano nella vita degli scout, donati dai membri delle associazioni scout possono donare oggettistica varia al centro. Tra i reperti presenti al centro studi si possono trovare oggetti personali di Mario Mazza, quaderni di caccia, documenti ufficiali, preparazione delle attivit\u00e0, divise, guidoni, distintivi e utensili vari. Tutti il materiale \u00e8 storico ed inerente allo sviluppo dello scautismo ligure, nazionale e mondiale.\n\"Tracce Scout\" \u00e8 la rivista periodica del centro studi Mario Mazza. Il suo ruolo sociale e la sua diffusione danno una voce al Centro Studi nella cronaca riguardante la pedagogia scout.\nComunit\u00e0 Scout di Soviore.\nLa Comunit\u00e0 Scout di Soviore \u00e8 una libera aggregazione di giovani ed adulti che si riconoscono negli ideali dello scautismo, fondata presso il Santuario di Nostra Signora di Soviore il 7 novembre 1971 da alcuni capi dell'Associazione Scouts Cattolici Italiani e dell'Associazione Guide Italiane (AGI). Dalla sua fondazione dichiara di voler essere un punto di superamento delle divisioni che il Movimento Scout italiano ha sperimentato tra i primi anni settanta e gli anni novanta del XX secolo.\nQuesta comunit\u00e0 Scout \u00e8 indipendente da ogni associazione Scout esistente ed \u00e8 aperta a Capi, Rover e Scolte di lingua italiana di diverse associazioni, nonch\u00e9 a giovani ed adulti esterni allo scautismo che ne accettino lo stile di vita e di dialogo. I membri della Comunit\u00e0 non smettono in alcun modo di essere soci e membri della propria Associazione di provenienza, ma durante le attivit\u00e0 della comunit\u00e0 scelgono di vivere le proprie differenze associative quali possibilit\u00e0 di confronto e crescita.\nObiettivo iniziale fu quello di proporre un cammino integrativo a quello proposto normalmente dalle associazioni scout (all'epoca ASCI ed AGI) e creare una occasione per la promozione di una coeducazione, intesa come dialogo tra persone, come modo di crescere insieme, come confronto, circolazione e scambio di idee e di opinioni, dentro e fuori l'Associazione.\nIn linea con questi ideali la comunit\u00e0 si propone come mezzo utile all'incontro di ragazzi di diversa provenienza associativa e territoriale, promuovendo un proficuo confronto su tematiche di carattere scout ed umano. Scopo della comunit\u00e0 \u00e8 altres\u00ec quello di mantenere vivo uno scautismo fedele agli insegnamenti di Robert Baden-Powell e alla tradizione dello scautismo cattolico italiano, sicuro che questo spirito non sia \"superato\" e che questo tornare \"ad fontes\" sia utile a tutti i Rover e Scolte, ma soprattutto ai capi, per vivere e promuovere uno scautismo pi\u00f9 maturo e fedele a s\u00e9 stesso.\nLa comunit\u00e0 sente come propria la fede cristiana e si propone, tramite l'approfondimento della conoscenza religiosa ed attivit\u00e0 di forte impatto spirituale, di stimolare i membri ad una fede sempre pi\u00f9 intima e matura.\nLa Comunit\u00e0 Scout di Soviore non ha alcuna forma istituzionale, non ha n\u00e9 uno statuto n\u00e9 un registro di associati. Gli unici documenti ufficiali della Comunit\u00e0 esistenti sono l'\"atto costitutivo\" ed i volantini delle attivit\u00e0 proposte dalla comunit\u00e0.\nNon \u00e8 possibile quantificare i membri della comunit\u00e0 in quanto questa si basa sulla libera adesione dei propri membri: non esiste una formula di iscrizione, e l'adesione \u00e8 regolata dalla \"partecipazione\". La struttura comunitaria si riscontra anche nella assenza di una gerarchia vera e propria: fin dalla fondazione l'unico incarico stabile della comunit\u00e0 \u00e8 quello di \"Assistente Spirituale\", ricoperto da don Marco Galli. Per le attivit\u00e0 che richiedono un coordinamento (come le Route) vengono di volta in volta cooptati capi che si assumono il ruolo di preparazione o conduzione, in stretta collaborazione con l'assistente.\nLa comunit\u00e0 non ha alcun regolamento al di fuori della Legge Scout.\nIn linea con i propri propositi di promuovere un confronto tra Scout di diverse associazioni e provenienze territoriali, e ritenendo che tale confronto sia incentivato e reso pi\u00f9 fruttuoso dalla condivisione della Strada, luogo di scautismo \"vissuto\" e non solo \"discusso\", la comunit\u00e0 organizza due volte l'anno delle Route di Spiritualit\u00e0.\nTali route cercano di proporre un rigoroso stile scout, percorsi di strada impegnativi, attivit\u00e0 spirituali intense e liturgie molto curate. Sono incentrate sul metodo rover e indirizzate a novizi e novizie, rover, scolte e capi scout, e aperte anche a giovani ed adulti esterni al movimento che accettino di vivere il metodo e lo stile scout senza riserve.\nA tali Route, si possono quindi incontrare anche ex-scout, giovani seminaristi, genitori di scout incuriositi dalle attivit\u00e0 vissute dai propri figli o persone affascinate da questo stile di vita o convinti dai propri fidanzati e compagni.\nIn tali incontri i partecipanti vengono riuniti in \"unit\u00e0 di formazione\" composte da 8-12 partecipanti di diversa provenienza territoriale ed associativa, guidate da un capo. Le unit\u00e0 di formazione degli adulti, per tradizione, sono definite \"Compagnie di San Giorgio\" ed il capo \u00e8 detto Magister (o Magistra). Per precisa scelta metodologica, le unit\u00e0 sono unicamente maschili o unicamente femminili.\nNegli anni '60 le Cinque Terre sono state una delle pi\u00f9 frequentate mete di campi mobili di rover (e in parte minore scolte) di ASCI ed AGI. Molti di questi gruppi avevano scelto il santuario di Soviore come perno dove accostarsi alle liturgie, grazie alla presenza, quale Rettore del santuario, di don Sandro Crippa, sacerdote amante e forte estimatore dello scautismo. Cos\u00ec and\u00f2 aumentando intorno al santuario il via vai di scout che chiedevano ospitalit\u00e0 per uscite di un fine settimana e, in misura maggiore, per \"alcuni giorni di spiritualit\u00e0\" in occasione della Settimana Santa.\nTra il 23 e 24 marzo 1967 avvenne la prima Prima Route Regionale Ligure dell'ASCI, oltre 200 rover si riunirono cos\u00ec a Soviore per celebrare i riti del Gioved\u00ec e Venerd\u00ec Santo.\nDall'inizio degli anni '70 i riti della Settimana Santa cominciarono ad essere celebrati in tutta la loro completezza proprio per i Rover e le Scolte che ormai frequentano abitualmente il santuario in queste festivit\u00e0.\nIl santuario diviene cos\u00ec sempre pi\u00f9 un luogo denso di scautismo; qualcuno dice che in quel periodo era impossibile andare a Soviore senza vedere qualcuno in uniforme scout.\nTra il 4 ed il 7 novembre 1971 prese forma la comunit\u00e0: un gruppo di partecipanti ad un Campo Scuola Lupetti, diretto da Pietro Paolo Severi, si ritrov\u00f2 a Soviore in visita del loro Assistente Spirituale di campo don Sandro Crippa, per continuare a discutere alcune tematiche affrontate a Bracciano durante il Campo Scuola.\nAl termine di questo incontro questo gruppo di capi, a cui se ne erano aggiunti altri, stil\u00f2 e firm\u00f2 un documento chiamato \"Atto costitutivo della Comunit\u00e0 di Soviore tra Educatori Scout\". Primo Assistente Spirituale della comunit\u00e0 fu, fino alla sua morte, lo stesso don Sandro.\nIl 15 giugno e 13 luglio 1974 si costitu\u00ec, con le stesse finalit\u00e0, il Centro Studi ed Esperienze Scout Baden-Powell.\nLa Comunit\u00e0 si impegn\u00f2 per la sua costituzione ed in esso fin dall'inizio si riconobbe; il patrocinio del centro divent\u00f2 subito molto importante per lo sviluppo della Comunit\u00e0 stessa.\nNel 1977 il Centro Baden-Powell decise di organizzare una \"Pasqua di Soviore\" con una Route dello spirito, dalla sera del mercoled\u00ec santo alla Veglia Pasquale. Essa venne aperta a tutti i Rover, le Scolte ed i Novizi di qualsiasi associazione scout nonch\u00e9 ad ospiti e simpatizzanti: nacquero cos\u00ec le \"Route di Soviore\".\nTre anni dopo, nel 1980, visto il successo della Route di Pasqua e volendo offrire alle associazioni una proposta pi\u00f9 radicale di strada sempre connotata a forte spiritualit\u00e0, don Sandro lanci\u00f2 le Route di Natale, da svolgersi non a Soviore ma ogni volta su un percorso diverso, e sempre in luoghi fortemente legati ad una figura di riferimento spirituale. In queste occasioni, slegandosi dalla predominanza del tema liturgico che a Soviore \u00e8 necessariamente pasquale, don Sandro pot\u00e9 iniziare ad aprire orizzonti di anno in anno nuovi, portando i rover e le scolte a essere compagni di strada di diverse figure di santi o ad approfondire taluni temi particolarmente arricchenti, come ad esempio la sessualit\u00e0.\nAltra peculiarit\u00e0 della Route di Natale fu fin dall'inizio l'incontro con varie realt\u00e0 ecclesiali, in modo particolare comunit\u00e0 monastiche e vescovi. Questa scelta deriv\u00f2 dal desiderio di don Sandro di far capire agli scout la Chiesa anche nelle sue dimensioni meno facili da accettare, quali quella contemplativa e quella gerarchica. Culmine di tale proposito fu l'incontro con papa Giovanni Paolo II alla Route di Natale del 1985.\nConclusa la Route del 1992, le precarie condizioni di Salute di don Sandro lo spinsero a sospendere le Route di Natale, con l'eccezione del 1996 quando venne organizzata una route in preparazione del Giubileo del 2000.\nNel marzo 1999 la comunit\u00e0 venne scossa dalla notizia della morte del suo Assistente. Dopo lo smarrimento iniziale per la scomparsa di don Sandro, a fine 1999 un gruppo di capi si riun\u00ec a Soviore per commemorarlo. In quella swede, si decise di continuare con le route di Natale e Pasqua.\nNell'inverno dello stesso anno alcuni capi di diverse associazioni, normali frequentatori delle Route di Soviore, contattarono don Guido Gallese, sacerdote anch'esso attivo membro della Comunit\u00e0 di Soviore quale Rover, per riprendere le Route di Natale. Con una quarantina di partecipanti, ripresero quindi le attivit\u00e0 di Natale con una route svoltasi a Roma in occasione del Giubileo.\nDon Guido Gallese divent\u00f2 in seguito Assistente anche delle Route di Pasqua, e, durante la Route del 2002, rese noto come gi\u00e0 nel 1995 don Sandro (spinto dalle proprie precarie condizioni di salute) avesse inteso designarlo come suo successore; gli aveva ceduto quale testimone nella simbolica staffetta un fermacarte in peltro (raffigurante un giglio su croce di Gerusalemme, simbolo dello scautismo cattolico) donatogli da un Rover delle Route.\nScuola Nazionale Formazione Scout.\nLa Scuola Nazionale di Formazione Scout \u00e8 una piccola organizzazione interassociativa, ovvero non appartenente a nessuna associazione scout giovanile, ma \u00e8 composta da docenti che appartengono o provengono da diverse associazioni (AGESCI, CNGEI, ASSORAIDER, ASSISCOUT, AE). Nasce nel 1994, ed ha costituito una serie di Brevetti che hanno, secondo l'organizzazione, queste caratteristiche:\nEssendo una realt\u00e0 interassociativa, riconosce quali docenti titolari tutti i capi brevettati, sia wood badge che wood beads; l'unico brevetto rilasciato dalla scuola \u00e8 per la branca esploratori ed \u00e8 basato sullo schema Gilwell. Non ha ovviamente alcun riconoscimento da Gilwell Park.\nDal 1994 al 2005 la SNFS ha rilasciato 74 brevetti.\nL'attaccamento allo \"Scouting\" tradizionale, le ha permesso nel 2006 di essere riconosciuta dall'Order of World Scouts, fondato da Sir Francis Vane nel 1911. Lo stesso Vane che fond\u00f2 lo scautismo in Italia.\nI brevetti attivi sono:\nLa Scuola opera attraverso i Centri di Addestramento (Order World Scouts Training Centre) Val di Lentro (GE) e Batteria Cattaneo (TA).\nDal 2010 la scuola diviene il centro formativo ufficiale dell'Order of World Scouts, prevedendo l'apertura di suoi centri nelle nazioni in cui l'Ordine \u00e8 presente; sono in fase di apertura centri di addestramento in Sudamerica e nell'est Europa.\nScoutball.\nLo scoutball, anche conosciuto come pallascalpo o pallascout, \u00e8 uno sport di squadra. Come suggerisce il nome deve la sua origine al movimento scout, e da questo derivano le sue caratteristiche principali:\nA causa del suo legame con l'ambiente scout, organizzato in piccoli gruppi locali, il regolamento dello scoutball differisce in alcune regole da zona a zona, e ci\u00f2 rende difficile individuarlo come uno sport unitario, anche se esiste un tentativo di unificare il regolamento, almeno nel nord Italia, da parte degli Amanti dello scoutball, gruppo interno A.G.E.S.C.I, che si occupa di mantenere attivo il gioco, organizzare tornei e cercare di diffondere un regolamento comune. Esistono comunque alcune caratteristiche che sono sempre presenti, come l'uso di un pezzo di stoffa infilato nei pantaloni e sporgente sui glutei, chiamato \"scalpo\", da cui il nome \"alternativo\" pallascalpo. Lo scalpo \u00e8 simile per caratteristiche ed uso alle bandierine del Flag football o alle \"tags\" del Tag rugby; come in questi sport lo scalpo \u00e8 utilizzato per limitare il contatto fisico tra i giocatori.\nGeneralmente, lo scoutball \u00e8 giocato da 7 giocatori su un campo in erba; scopo del gioco \u00e8 portare la palla, mantenendone il contatto, oltre la linea di meta avversaria, segnando appunto una meta. Per fermare l'azione del giocatore che porta palla non \u00e8 possibile bloccarlo fisicamente, ma \u00e8 necessario \"scalparlo\", ossia togliergli lo scalpo mentre ha la palla in mano; in seguito a ci\u00f2 il giocatore scalpato rimette in gioco la palla, quindi esce dal campo fino alla meta successiva. Regole variabili a seconda del regolamento locale possono essere:\nNon esistono molte fonti scritte sullo scoutball, ed \u00e8 per questo difficile rintracciarne le origini; si ha per\u00f2 notizia di un regolamento pubblicato in occasione del 7\u00b0 Campo Nazionale Esploratori ASCI nel 1974, svoltosi a Cura di Vetralla sul Lago di Vico:"}
{"id": "1181386", "revid": "287204", "url": "https://it.wikipedia.org/wiki?curid=1181386", "title": "Division 1 1969-1970", "text": "La Division 1 1969-1970 \u00e8 stata la 33\u00aa edizione della massima serie del campionato francese di calcio, disputato tra il 5 agosto 1969 e il 23 giugno 1970 e concluso con la vittoria dell', al suo sesto titolo.\nCapocannoniere del torneo \u00e8 stato Herv\u00e9 Revelli () con 28 reti.\nStagione.\nNovit\u00e0.\nPer consentire l'allargamento del lotto delle squadre partecipanti a venti, le posizioni valide per la retrocessione diretta furono limitate all'ultimo posto. Venne ripristinata la formula dei playoff interdivisionali abolita due stagioni prima, con la terzultima e la penultima che avrebbero affrontato in un girone all'italiana la seconda e la terza classificata di seconda divisione.\nAvvenimenti.\nIl campionato vide il dominio del , che alla quinta giornata vanific\u00f2 la partenza positiva dell' e and\u00f2 in fuga, arrivando a giro di boa imbattuto e con sette punti di vantaggio sul . Aumentando ulteriormente il vantaggio durante il girone di ritorno, i \"Verts\" si assicurarono la vittoria del campionato con quattro gare di anticipo e 10 punti di distacco sull'. A fondo classifica, il retrocesse direttamente mentre l' e il guadagnarono l'accesso ai playoff interdivisionali, vinti da questi ultimi.\nClassifica finale.\nLegenda:\nNote:\nIn caso di arrivo di due o pi\u00f9 squadre a pari punti, la graduatoria verr\u00e0 stilata secondo la \"classifica avulsa\" tra le squadre interessate che prevede, in ordine, i seguenti criteri:\nSpareggi.\nSpareggio promozione-retrocessione.\nLe squadre classificatesi al 16\u00ba e al 17\u00ba posto incontrano la 2\u00aa e la 3\u00aa classificata di Division 2, affrontandosi in un girone all'italiana. Le prime due classificate ottengono la salvezza se iscritte in Division 1 o avanzano di categoria se partecipanti alla seconda divisione. Le ultime due sono retrocesse se militano in Division 1 o non sono promosse se iscritte in seconda serie.\nLegenda:\nNote:\nStatistiche.\nCapoliste solitarie.\nPrimati stagionali.\nSquadre"}
{"id": "1181387", "revid": "131358", "url": "https://it.wikipedia.org/wiki?curid=1181387", "title": "RC Paris-Sedan", "text": ""}
{"id": "1181388", "revid": "1305772", "url": "https://it.wikipedia.org/wiki?curid=1181388", "title": "Telescopio robotico", "text": "Il telescopio robotico (o robotizzato) \u00e8 un telescopio che \u00e8 in grado di svolgere dei compiti di sorveglianza e individuazione in automatico, senza l'intervento umano. Telescopi robotici famosi sono quelli del LINEAR e NEAT, che hanno scoperto numerose comete e altri corpi minori. Questi telescopi sono stati utilizzati in astronomia in particolare per l'individuazione e la scoperta di planetoidi, che potrebbero collidere con la Terra. In campo militare, il telescopio robotico viene utilizzato per individuare e sorvegliare i satelliti artificiali.\nFunzionamento.\nI telescopi robotici vengono automatizzati tramite un complesso insieme di apparati meccanici ed elettronici, che includono:\nMolti telescopi robotici sono di piccole dimensioni (con un obiettivo intorno al metro di diametro o meno). Sebbene gli strumenti dei grandi osservatori possano essere altamente automatizzati, pochi vengono utilizzati senza operatori.\nStoria.\nStudi sull'automazione in campo astronomico vennero avviati gi\u00e0 nella seconda met\u00e0 del XX secolo\nNel 1985, il libro \"Microcomputer Control of Telescopes\", di Russel M. Genet e Mark Trueblood, fu una pietra miliare negli studi in questo campo. Molti progetti vennero studiati, ma le difficolt\u00e0 tecniche e complessit\u00e0 per l'epoca ne rendevano difficile la realizzazione.\nNel 1993 John Baruch inaugur\u00f2 il primo telescopio robotico completamente automatizzato e collegato via Web, dall'universit\u00e0 di Bradford, nel Regno Unito. Il telescopio aveva un'apertura di 46 cm ed era controllato da un PC 486DX\nDal 2006 \u00e8 attivo in Italia il Virtual Telescope Project, che dispone attualmente di due telescopi completamente robotici, utilizzati sia per la ricerca che per la divulgazione."}
{"id": "1181389", "revid": "28592", "url": "https://it.wikipedia.org/wiki?curid=1181389", "title": "Evgenij Zamjatin", "text": ""}
{"id": "1181391", "revid": "486946", "url": "https://it.wikipedia.org/wiki?curid=1181391", "title": "Marina di guerra russa", "text": ""}
{"id": "1181395", "revid": "38120", "url": "https://it.wikipedia.org/wiki?curid=1181395", "title": "WFIS", "text": ""}
{"id": "1181397", "revid": "219110", "url": "https://it.wikipedia.org/wiki?curid=1181397", "title": "Ethernet over SDH", "text": "In telecomunicazioni Ethernet Over SDH (EoS) o Ethernet over SONET \u00e8 una tecnologia per la trasmissione ottimizzata di traffico Ethernet su reti telefoniche a trasmissione sincrona standard (SDH, \"Synchronous Digital Hierarchy\" e SONET, \"Synchronous Optical NETworking\", quest'ultimo standard usato prevalentemente nel Nord America). \nDescrizione.\nLe trame Ethernet da trasmettere sul link SDH/SONET vengono prima adattate in un blocco di incapsulamento (tipicamente secondo un algoritmo di tramatura generico, Generic Framing Procedure o GFP) per ottenere un flusso di dati sincrono a partire dal traffico Ethernet, che per sua natura \u00e8 asincrono. Il flusso sincrono cos\u00ec generato viene poi mappato in una struttura di Virtual Container SDH/SONET. \nDato che le bit rate tipiche del traffico Ethernet non coincidono con quelle tipiche della telefonia classica, \u00e8 necessario utilizzare una struttura SDH/SONET pi\u00f9 complessa rispetto a quella dei Virtual Container ordinari (concepiti sulla base delle bit rate in uso nella telefonia classica) in grado di trasportare la capacit\u00e0 di banda necessaria. Tipicamente questo si ottiene tramite la tecnica di concatenazione virtuale (VCAT) che consente di suddividere un unico traffico su pi\u00f9 Virtual Container SDH/SONET indipendenti ma raggruppati logicamente come se si trattasse di un unico contenitore virtuale (VCG, \"Virtual Concatenation Group\").\nAll'altra estremit\u00e0 del path SDH/SONET, il traffico viene processato al contrario: la concatenazione virtuale viene terminata in modo da ricreare la sequenza sincrona a bit rate pi\u00f9 elevata, seguita dall'operazione di decapsulamento, sempre tramite protocolli GFP, cos\u00ec da ricostruire il flusso asincrono originale di trame Ethernet.\nI path SDH/SONET possono essere basati su diversi tipi di Virtual Container: VC4 (circa 150 Megabit/secondo), VC3 (circa 48 Mb/s), VC12 (circa 2 Mb/s, SDH) o VC11 (circa 1.5 Mb/s, SONET). Un path concatenato virtualmente \u00e8 composto da un gruppo di circuiti individuali (\"Virtual Container Group\", VCG), dove ogni singolo circuito \u00e8 composto da un singolo VC (\"membro\") ma le estremit\u00e0 (terminazioni) sono le stesse per tutti. Tipicamente, i path concatenati virtualmente vengono denominati con una notazione del tipo &lt;Capacit\u00e0 del Virtual Container&gt;-&lt;X&gt;v, dove &lt;Capacit\u00e0 del Virtual Container&gt; indica il tipo di Virtual Container dei membri (VC4, VC3, VC12, VC11) e X indica il numero di membri concatenati. Per esempio: VC4-7v indica una concatenazione costituita da 7 VC4, equivalente a 7*150 Mb/s, ossia poco pi\u00f9 di 1 Gb/s.\nQuesta flessibilit\u00e0 consente di sfruttare in modo migliore le varie granularit\u00e0 offerte dai container SDH/SONET, in modo da avvicinarsi il pi\u00f9 possibile all'ampiezza di banda desiderata, riducendo al minimo la parte non utilizzata. In particolare:\nLe ampiezze di banda possibili sono mostrate nella seguente tabella:\nUn'ulteriore ottimizzazione alla concatenazione virtuale proviene dall'impiego del protocollo LCAS (\"link capacity adjustment scheme\") che consente di aumentare o diminuire in modo dinamico il numero di membri di una concatenazione virtuale con conseguente redistribuzione del traffico tra i membri, sia in modo permanente che in modo temporaneo (per esempio in caso di guasto su uno dei path del gruppo).\nLa corretta gestione del trasporto Ethernet ha implicato anche l'introduzione della rilevazione di nuovi allarmi e di nuove azioni conseguenti ad esse legate: \u00e8 il caso per esempio del meccanismo del Client Signal Failure, che consente di remotizzare attraverso la rete SDH/SONET la perdita di uno dei link Ethernet all'ingresso della rete verso la corrispondente porta di uscita, che viene spenta, simulando cos\u00ec la completa trasparenza della rete di trasporto per quanto riguarda lo stato del link Ethernet ai morsetti."}
{"id": "1181398", "revid": "237256", "url": "https://it.wikipedia.org/wiki?curid=1181398", "title": "Mikhail Shishkin", "text": ""}
{"id": "1181400", "revid": "28592", "url": "https://it.wikipedia.org/wiki?curid=1181400", "title": "Varlam \u0160alamov", "text": ""}
{"id": "1181409", "revid": "767487", "url": "https://it.wikipedia.org/wiki?curid=1181409", "title": "Il signor Quindicipalle", "text": "Il signor Quindicipalle \u00e8 un film del 1998 diretto e interpretato da Francesco Nuti, ambientato nel mondo dei giocatori di biliardo.\nTrama.\nFrancesco Di Narnali \u00e8 un campione del mondo di biliardo italiano e americano, con un particolare talento per le esibizioni spettacolari, in particolare per essere riuscito ad imbucare quindici biglie al pool con una scopa invece di una stecca; da cui il soprannome \"\"Signor Quindicipalle\".\nUn giorno, Francesco si reca al cimitero da suo padre e, tentando di rubare i fiori alle tombe incontra una donna di nome Sissi, che si rivela poi una prostituta. Francesco, avendo detto ai parenti di aver conosciuto una certa Margherita, per un milione e cinquecentomila lire, la invita a pranzo a casa sua, chiamandola col nome di Margherita.\nSissi alias Margherita cerca poi di liberarsi di Francesco, ma il caso vuole che si incontrino di nuovo proprio ad una delle esibizioni di Francesco, e ricominciano a frequentarsi. Lui, sempre pi\u00f9 innamorato, le dedica addirittura un nuovo colpo alla specialit\u00e0 cinque birilli: un'ottavina a dieci\nsponde, che lui chiama \"Ottavina Principessa Sissi\"\".\nFrancesco continua ad esercitarsi al biliardo per partecipare ad un importante torneo, ma scopre che Sissi non ha lasciato l'attivit\u00e0 di prostituta come lui credeva. Poco dopo lei, invece nel frattempo, ormai innamorata di Francesco, decide di smettere.\nIl giorno del torneo Francesco vince gran parte degli incontri; Sissi decide di confessargli tutto ma non ha la possibilit\u00e0 di vederlo poich\u00e9 lui deve partecipare alle fasi finali. Ma Francesco poco dopo, all'inizio della finalissima, dopo aver scelto di cominciare con la specialit\u00e0 americana di biliardo, prima titubante decide di abbandonare la partita concedendo la vittoria al suo avversario prima ancora del suo inizio appena vede la donna tra il pubblico, seduta vicino al suo Maestro-allenatore.\nProvato e nervoso se ne va nella sua vecchia sala da gioco a sfogarsi sui biliardi.\nQuando Francesco finalmente si \u00e8 calmato, si avvicina lo spirito di suo padre Renzo con una scopa in mano, si accendono le luci di un biliardo con le biglie gi\u00e0 in posizione. Dopo un breve dialogo tra i due, Renzo mette Francesco alla prova: deve imbucare tutte e quindici le biglie con la scopa e con gli occhi bendati. Francesco prova e riesce nel difficile colpo. Il padre si commiata baciando il figlio sulla fronte e portandosi via scopa e palla bianca (battente).\nA questo punto arriva Sissi che gli toglie la benda e si danno un bacio appassionato.\nCuriosit\u00e0.\nLa villa in cui Sissi (Sabrina Ferilli) dovrebbe fare una serata verso la fine del film, ma poi ci ripensa, \u00e9 Villa Miani a Roma, in zona Monte Mario, la stessa dove furono girate la scena della cena a casa della Contessa Serbelloni Mazzanti Vien dal mare in \"Il secondo tragico Fantozzi\" e quella della vigilia di Natale nell'ultimo episodio de \"Le comiche 2\"."}
{"id": "1181412", "revid": "27709400", "url": "https://it.wikipedia.org/wiki?curid=1181412", "title": "Francofone", "text": ""}
{"id": "1181420", "revid": "1573940", "url": "https://it.wikipedia.org/wiki?curid=1181420", "title": "Rhodopidae", "text": "Rhodopidae \u00e8 una famiglia di molluschi nudibranchi. \u00c8 l'unica famiglia della superfamiglia Rhodopoidea.\nTassonomia.\nLa famiglia comprende i seguenti generi e specie:"}
{"id": "1181421", "revid": "1573940", "url": "https://it.wikipedia.org/wiki?curid=1181421", "title": "Rhodope", "text": "Rhodope \u00e8 un genere di molluschi nudibranchi della famiglia Rhodopidae.\nTassonomia.\nComprende le seguenti specie:"}
{"id": "1181423", "revid": "163662", "url": "https://it.wikipedia.org/wiki?curid=1181423", "title": "Il maestro di cappella", "text": "Il maestro di cappella \u00e8 un intermezzo (monologo comico) in un atto composto da Domenico Cimarosa, probabilmente tra il 1786 e il 1793 basato su un libretto di produzione ignota.\nL'operina \u00e8 unica nel suo genere in quanto, diversamente da tutti gli altri intermezzi settecenteschi, vi \u00e8 la presenza di un solo cantante, il maestro di cappella per l'appunto. Proprio per la particolarit\u00e0 di avere un personaggio soltanto non \u00e8 stata ancora scartata l'ipotesi che questo lavoro fosse stato scritto originalmente come un ampliamento di un'aria per basso o di una cantata comica.\nQuesto componimento \u00e8 una parodia del maestro di cappella settecentesco ed \u00e8 affine come tipologia a quei lavori che satirizzavano l'ambiente teatrale, ai quali appartiene anche un altro lavoro scritto da Cimarosa nel 1786, \"L'impresario in angustie\".\nA confutare la prevalente tesi che il componimento cimarosiano sia da ascriversi al genere degli intermezzi, esiste un intervento del regista Marco Bellussi il quale, attraverso una circostanziata ricerca storica, giunge nel 2007 ad avvalorare la tesi che l'opera sia da catalogarsi quale cantata in forma scenica.\nTrama.\nUn maestro di cappella \u00e8 intento nell'inserire nella musica un'aria in \"stil sublime\" seguendo i dettagli degli antichi maestri, ma quando l'orchestra inizia a provare il brano l'effetto \u00e8 catastrofico, dato che ogni strumentista entra al momento sbagliato durante l'esecuzione. Il maestro quindi inizia a canticchiare volta per volta la parte di ogni strumento,in modo tale da far capire ad ognuno di essi quando deve iniziare a suonare; alla fine riesce nell'intento di far eseguire l'aria correttamente a tutta l'orchestra. Soddisfatto dal successo decide di provare un pezzo composto da lui stesso.\nLibretto.\nSe mi d\u00e0nno il permesso,\nun'aria canter\u00f2;\nnon sono, no, di quelli\nche si fanno pregare\ne ripregare.\nSono di quei pochi\nche della scuola antica\nci son restati.\nAh, dove son andati\nquei celebri maestri\nche sapevano tanto?\nCanter\u00f2 dunque un'aria\ngiacch\u00e9 tutti a sentirmi\npronti qui vedo;\nma stiano bene attenti\nche un'aria canter\u00f2 di stil sublime,\nche fece apposta col suo gusto fino\nil cavalier Scarlatti al Laterino.\nOboe, corni e violette\navranno ben a fare.\nVioloncello, violini e contrabbaso\na suo tempo faran maggior fracasso.\nAttenti, o miei signori,\ncon arco ben tenuto,\nvoi dovrete euguir qnel che dir\u00f2.\n\"(ai Violini)\"\nQuest'\u00e8 il passo dei violini:\nlai, lai, lai, la.\n\"(gli Oboi suonano)\"\nCosa fate, oboe mio caro?\nbio, bio, bio, bio.\nS'incominci ancor il passo!\n\"(il Contrabbaso suona)\"\nMaledetto contrabbasso,\ncosa diavol qui si fa?\n\"(ai Violini)\"\nQuest'\u00e8 il passo dei violini:\nlai, lai, lai, la.\n\"(i Corni suonano)\"\nBla berlebla berlebla berlebla.\nOh, vi prego, deh, badate\ne imparate a ben contar,\naltrimenti non si va.\n\"(ai Violini)\"\nQuest'\u00e8 il passo dei violini:\nlai, lai, lai, la.\n\"(le Viole suonano)\"\nLe violette non ancora!\n\"(il Flauto suona)\"\nZitto il flauto non ancora!\nMa che diavol qui si fa?\n\"(il Contrabbasso suona)\"\nMaledetto contrabbasso!\nCosa diavol qui si fa?\nQui si manca d'attenzione,\nno, cos\u00ec, cos\u00ec non va.\nVi scongiuro in ginocchione,\nah, badate in carit\u00e0.\nSenza scaldarsi il sangue, e per principio,\nbadate a quel che dico:\nnessun cominci il passo\nse pria da me nol senta!\nPensate ch'io non sono\nqui per farvi il buffone!\n\"(ai Violini)\"\nQuest'\u00e8 il passo dei violini:\nlai, lai, lai, la.\nOh, bravissimi! Va bene.\n\"(alle Viole)\"\nQuest'\u00e8 quel delle violette:\nla, la, la, la.\nBravi assai, o benedette!\n\"(agli Oboi)\"\nL'obo\u00e8 cos\u00ec far\u00e0:\nla, la, la, la,\nbio, bio, bio, bio.\nMolto bene in verit\u00e0.\n\"(ai Corni)\"\nOr i corni vanno assieme:\nla, la, la, la\nbla berlebla berlebla berlebla.\nSon contento, vanno bene:\nor adesso unitamente,\nvia, sentiamo come andr\u00e0.\nBravi! Bene! Bravi assai!\nQueste note a punta d'arco,\nqui staccate, qui legate.\n\"(rivolgendosi ogni volta ai singoli istrumenti)\"\nL'oboe solo. Le violette!\nFlauto solo! Presto i corni!\nQui fortissimo! Cos\u00ec!\nOh, che armonico fracasso!\nOh, che orchestra benedetta!\nIo mi sento consolar.\nQueste note a punta d'arco!\nI violini e le violette!\nLe violette con i corni!\nI violini, il flauto solo!\nOboi, corni con il flauto!\nI violini! Bravi!\nFlauto solo! Bene!\nLe violette! Bravi!\nOboe e flauto! Bravi!\nPresto i corni! Bene!\nBravi! Bene! Bravi assai!\nOh, che armonico fracasso!\nOh, che orchestra benedetta!\nIo mi sento consolar!\nBravi! Bravissimi!\nCos\u00ec va bene!\nSon contento dell'assieme\nche tiene ciascheduno\nfacendo la sua parte.\nPerci\u00f2, e non vi spiace,\nbramo provar un pezzo\ndi stil affatto nuovo.\nVoltate ora le carte e s'incominci\nun can abile Allegro;\nci\u00f2 \u00e8 di due colori,\ncome una salsa che ha vieppi\u00f9 sapori.\nI piani e i forti\nvi prego d'osservare.\n\"(il Contrabbasso suona)\"\nIl contrabbasso\nnon dia quelle strappate\nche fan cattivo effetto\nnell'armonia .\n\"(alle Viole e al Violoncello)\"\nViolette e violoncello\ns'accordin ben assieme nel passaggio\nche ho fatto. S'incominci la battuta\ncon forza e calore, s'incominci\nil gran morceau con strepito e vigore.\nCi sposeremo\nfra suoni e canti,\nsposi brillanti\npieni d'amor.\n\"(ai Violini)\"\nVoglio i violini.\n\"(al Contrabbasso)\"\nVoglio il violone.\n\"(agli Oboi ed ai Fagotti)\"\nVoglio il fagotto\ncon l'obo\u00e8.\n\"(i Corni suonano)\"\nNo! No! No! No!\nQuesto strumento\nnon fa per me.\n\"(al Flauto e alle Viole)\"\nOrs\u00f9 il flauto colla viola.\nTutta l'orchestra s'ha da suonar.\nNo, che di meglio si pu\u00f2 trovar.\nci sposeremo\nfra suoni e canti\nsposi brillanti\npieni d'amor.\n\"(ai Violini)\"\nVoglio i violini!\n\"(al Contrabbasso)\"\nVoglio il violone.\n\"(agli Oboi ed ai Fagotti)\"\nVoglio il fagotto\ncoll'obo\u00e8.\n\"(i Corni suonano)\"\nNo, no, no, no,\nquesto strumento\nnon fa per me.\n\"(ai Violini)\"\nVoglio i violini.\n\"(al Contrabbasso)\"\nVoglio il violone.\n\"(alle Viole)\"\nLe violette!\n\"(al Flauto)\"\nEd ora il flauto!\n\"(agli Oboi ed ai Fagotti)\"\nOr, il fagotto\ncoll'obo\u00e8.\n\"(i Corni suonano)\"\nNo, no, no, no,\nquesto strumento\nnon fa per me.\nTutta I'orchestra\ns'ha da suonar.\nNo, che di meglio\nsi pu\u00f2 trovar.\ns'ha da suonar,\ns'ha da suonar,\ns'ha da suo...\n\"(un momento di sospensione generale)\"\n\"(a tutti i suonatori)\"\nVi ringrazio, miei signori;\nproveremo ad altro tempo\nun Andante, Allegro e Presto,\nche faravvi stupefar.\nUn Cantabile con moto,\nun Larghetto, un Andantino,\nche un talento sopraffino\nnon potr\u00e0 giammai imitar."}
{"id": "1181429", "revid": "1573940", "url": "https://it.wikipedia.org/wiki?curid=1181429", "title": "Helminthope psammobionta", "text": "Helminthope psammobionta \u00e8 un mollusco nudibranco appartenente alla famiglia Rhodopidae. \u00c8 l'unica specie nota del genere Helminthope."}
{"id": "1181431", "revid": "29244", "url": "https://it.wikipedia.org/wiki?curid=1181431", "title": "Helminthope", "text": ""}
{"id": "1181433", "revid": "25624", "url": "https://it.wikipedia.org/wiki?curid=1181433", "title": "Stato aeriforme", "text": ""}
{"id": "1181434", "revid": "729019", "url": "https://it.wikipedia.org/wiki?curid=1181434", "title": "Tri Nations 2004", "text": "L'edizione del 2004 del torneo Tri Nations, una competizione annuale di rugby union tra le nazionali di Sudafrica, Australia, Nuova Zelanda, \u00e8 stata vinta dal Sudafrica. La competizione era organizzata dalla SANZAR, un consorzio delle tre federazioni di rugby (union). La serie fu disputata con la tradizionale formula del girone all'italiana (round-robin) con partite di andata e ritorno.\nSvolgimento del torneo.\nIl Sudafrica sviluppa la sua vena di talenti durante questo torneo, dopo tre anni di risultati non soddisfacenti. Gli Springboks vincono un torneo equilibrato, grazie ad una linea arretrata capace di realizzare 10 delle 13 mete in quattro turni, contro le 4 realizzate dai tre quarti neozelandesi.\nLa prima partita tra Nuova Zelanda e Australia si chiude 16-7 grazie alla precisione di Carter. Gli All Blacks con il nuovo coach Graham Henry hanno intrapreso un lungo cammino verso la Coppa del mondo 2007 e affidando sempre pi\u00f9 la squadra al razionale mediano Carter, al posto del fantasioso ma non sempre efficace Carlos Spencer.\nI Boks aprono contro gli All Blacks con una partita thriller dove la \u2018rush defence\u2019 blocca l'attacco neozelandese. Dopo 80 minuti gli Springboks sono ancora avanti 21-18, quando arriva la meta finale di Doug Howlett. Ma i sudafricani hanno trovato la spinta e le motivazioni che permetteranno loro di tenere testa per lungo tempo ai Wallabies australiani. Beffardamente sar\u00e0 una meta di Clyde Rathbone, sudafricano di nascita ed ex capitano della nazionale under-21 sudafricana a dare la vittoria di misura all'Australia. Ma i punti di bonus conquistati per le sconfitte di misura in queste due partite saranno determinanti a favore degli Springboks.\nLa quarta partita vede di fronte Australia e Nuova Zelanda e questa volta i Wallabies prevalgono per 23-18 grazie ad una meta di Tuqiri. La serie si sposta dunque in Sudafrica e per mantenere vive le speranze di vittoria finale, i padroni di casa devono vincere. Dopo un primo tempo abbastanza equilibrato, con una buona partenza degli All Blacks e un recupero e sorpasso dei sudafricani, nel secondo tempo gli Springboks travolgono gli avversari assai pi\u00f9 nettamente di quanto non dica il 40-26 finale con 5 mete (3 di Marious Joubert) contro 2.\n\u00c8 dunque con uno spirito guerriero rinfrancato che il Sudafrica affronta l'Australia a Durban. Dopo un 3-7 nel primo tempo gli Springboks passano avanti con due mete di Victor Matfield e Joe van Niekerk. Gli australiani rispondono con altre due mete, prima che si evidenzi la precisione al calcio di Percy Montgomery, che trasforma due mete e centra 3 punizioni per dare agli Springboks il 23-19 finale.\nIl Sudafrica vince dunque un torneo equilibratissimo, dominato dal fattore campo (6 vittorie casalinghe su 6), grazie al fatto di aver guadagnato 3 punti di bonus (2 sconfitte con meno di 8 punti e 4 mete contro gli All Blacks) contro i 2 dell'Australia e 1 della Nuova Zelanda.\nIl torneo segna l'affermarsi di nuove stelle nel firmamento rugbistico quali i sudafricani Schalk Burger, Marius Joubert e il neozelandese Dan Carter, mentre tramontano le stelle dei neozelandesi Andrew Mehrtens, per motivi di et\u00e0, e di Carlos Spencer. La vittoria nel Tri Nations varr\u00e0 al sudafricano Jake White il premio di allenatore dell'anno da parte dell'International Board.\nRisultati.\nCome nelle precedenti competizioni i punti sono assegnati secondo la regola:"}
{"id": "1181435", "revid": "25152", "url": "https://it.wikipedia.org/wiki?curid=1181435", "title": "Bergenroth", "text": ""}
{"id": "1181442", "revid": "6923", "url": "https://it.wikipedia.org/wiki?curid=1181442", "title": "Senecio", "text": "Senecio \u00e8 un genere di piante appartenente alla famiglia delle Asteraceae, a distribuzione cosmopolita.\nEtimologia.\nIl nome del genere deriva dal latino \"senex\" che significa \u201cvecchio uomo\u201d e deriva dal ciuffo di peli bianchi (pappo) che sormonta gli acheni, che ricorda la chioma di un vecchio. La prima volta questo nome apparve in uno scritto di Plinio.\nDescrizione.\nLe specie di questo ampio e diffuso genere presentano una estrema variet\u00e0 di forme: esistono specie annuali e altre perenni, forme lianose, arbustive e arboree, specie con foglie succulente, specie acquatiche.\nLe foglie sono alterne.\nLa maggior parte delle specie presenta infiorescenze a capolino di colore giallo raggruppate in corimbi, con fiori del raggio ligulati, femminili, e fiori del disco tubulosi, ermafroditi. L'involucro \u00e8 formato da brattee disposte perlopi\u00f9 in un'unica fila, spesso con apice nerastro.\nI frutti sono acheni grossolanamente cilindrici sormontati da un fitto pappo biancastro.\nTassonomia.\nIl genere \"Senecio\" comprende circa 1500 specie.\nLe specie presenti nel bacino del Mediterraneo sono:\nSpecie escluse.\nAlcune specie in passato attribuite al genere \"Senecio\" sono oggi classificate all'interno di altri generi:\nPropriet\u00e0.\nTutte le specie del genere contengono degli alcaloidi pirrolizidinici che possono risultare cancerogeni e epatotossici.\nIl bestiame evita le piante di \"Senecio\" se incontrate sul pascolo, ma non se contenute nel fieno. Grandi quantit\u00e0 contenute nel fieno possono provocare danni gravi agli animali e l'esito pu\u00f2 essere anche letale, soprattutto nei piccoli lattanti.\nGli alcaloidi possono contaminare anche il miele e il latte."}
{"id": "1181443", "revid": "71155", "url": "https://it.wikipedia.org/wiki?curid=1181443", "title": "Sergey Stanishev", "text": ""}
{"id": "1181444", "revid": "28592", "url": "https://it.wikipedia.org/wiki?curid=1181444", "title": "Jorwick", "text": ""}
{"id": "1181445", "revid": "6923", "url": "https://it.wikipedia.org/wiki?curid=1181445", "title": "Fiat 1200 Granluce", "text": ""}
{"id": "1181446", "revid": "1573940", "url": "https://it.wikipedia.org/wiki?curid=1181446", "title": "Doridoidea", "text": "Doridoidea \u00e8 una superfamiglia di molluschi nudibranchi del sottordine Doridina.\nTassonomia.\nLa superfamiglia comprende le seguenti famiglie:\nIn passato venivano incluse in questa superfamiglia anche le famiglie Actinocyclidae, Cadlinidae e Chromodorididae, attualmente attribuite alla superfamiglia Chromodoridoidea."}
{"id": "1181447", "revid": "486946", "url": "https://it.wikipedia.org/wiki?curid=1181447", "title": "Eudoridacea", "text": ""}
{"id": "1181448", "revid": "729019", "url": "https://it.wikipedia.org/wiki?curid=1181448", "title": "Ryan X-13 Vertijet", "text": "Il Ryan X-13 Vertijet era un aereo sperimentale di produzione statunitense sviluppato come test per trovare un utilizzo in ambito militare del sistema VTOL (Vertical Take-Off and Landing).\nTecnica.\nL'aereo era simile ad un convenzionale jet con una grande ala a delta, ma il decollo veniva effettuato tramite una rampa verticale trasportabile. L'X-13 veniva posato su questa rampa, con la sezione di coda rivolta verso il basso. Dopo il decollo l'ugello di scarico a spinta vettoriale portava pi\u00f9 velocemente e facilmente l'aereo in assetto orizzontale.\nTecnicamente ricalcava il sistema di diversi aerei sperimentali tedeschi della seconda guerra mondiale, o il Convair XFY Pogo, con il sistema di decollo verticale che voleva l'aereo posato sulla coda. Come tutti i suoi predecessori aveva grandi difficolt\u00e0 nell'atterraggio a causa dell'impossibilit\u00e0 di vedere la pista.\nQuesto difetto era sopportabile durante i collaudi ma impossibile da tollerare in un aereo militare di serie.\nL'altro grande difetto dell'X-13 era la sua scarsissima autonomia, che lo rendeva praticamente inutile ai fini operativi.\nBibliografia.\nAerei"}
{"id": "1181449", "revid": "123768941", "url": "https://it.wikipedia.org/wiki?curid=1181449", "title": "Chiesa di San Domenico (Ancona)", "text": "La chiesa di San Domenico di Ancona si trova in Piazza del Papa, piazza principale del rione di San Pietro ed una delle quattro piazze principali della citt\u00e0. Occupa con la sua facciata uno dei due lati corti della piazza, alla sommit\u00e0 di una scalinata.\nStoria.\nL'attuale chiesa fu progettata da Carlo Marchionni nel 1763; la prima pietra fu posta nel 1771. Per la sua costruzione viene demolita la preesistente chiesa omonima, del XIII secolo, che sorgeva pi\u00f9 a sinistra rispetto all'attuale facciata. Con l'occupazione francese e l'avvento della Repubblica Anconitana, la chiesa, di cui non era stata ancora completata la facciata, venne nel 1798 adibita a caserma; la parte superiore del prospetto principale rimase perci\u00f2 incompiuta. Fu riaperta al culto nel 1816, con la Restaurazione.\nIn seguito al terremoto del 1930, la parte superiore della facciata venne alterata dall'inserimento di strutture in cemento armato, e di un rivestimento in mattoni a riseghe per riparare ai danni. Durante i bombardamenti della Seconda guerra mondiale la chiesa venne nuovamente danneggiata e la copertura croll\u00f2 in alcune zone. La venerata immagine dell'Incoronata, proveniente dalla chiesa precedente e gi\u00e0 collocata in una cappella laterale, venne distrutta, come due statue di santi domenicani di Gioacchino Varl\u00e8 e alcuni dipinti, tra cui uno di Andrea Lilli: \"Santo Stefano\". Nel dopoguerra la chiesa venne restaurata e le statue e i dipinti distrutti furono sostituiti da altri; fu riaperta al culto nel 1948.\nCaratteristiche e architettura.\nEsterno.\nNella magnifica facciata in pietra d'Istria, a cinque campiture e a doppio ordine, di cui venne purtroppo portato a termine solo il primo, lesene e una coppia di semicolonne Ioniche - caratterizzate da una forte rastremazione e capitelli poggiati su \"astragalo\" e \"filetto\", ornati da festoni, un minuscolo stemma recante una stella a otto punte - si ergono su piedistalli di forma quasi cubica, sintetici nelle loro modanature: nelle basi e nelle cimase sono infatti presenti solamente \"cavetto\", \"listello\" e \"corona\".\nLa composizione del prospetto, tutto un gioco di contrasti, distacca le campiture laterali dalla porzione centrale mediante \"controlesene\" infossate nella facciata, quasi a creare un vuoto; viceversa, ai lati dell\u2019edificio le \"controlesene\" emergono creando solide angolature. Nell\u2019interasse mediano, il grande portale inquadrato da colonne corinzie \u2013 anch\u2019esse fortemente gonfiate dall\u2019entasis \u2013 presenta un sottile architrave nel quale, occupando un\u2019elevazione sommitale, \u00e8 ospitata una conchiglia che sembra quasi volersi espandere sulla sua superficie. Una targa, posta sopra l\u2019architrave del portale, \u00e8 sorretta simmetricamente da otto gocce; la sormonta la pesante trabeazione delle colonne corinzie, dal timpano curvilineo e spezzato.\nUna sequenza di \"gola rovescia\", \"listello\", \"corona\", \"listello\" e \"gola rovescia\" \u2013 prosecuzione di alcuni degli elementi della cornice del portale \u2013 taglia orizzontalmente a met\u00e0 altezza la facciata, individuando le modanature che fungono da base della calotta delle nicchie ospitate nelle campiture laterali al portale e i riquadri delle specchiature, decisamente sagomate e dalle forme spigolose.\nI portali laterali, di chiara ascendenza borrominesca, sono sormontati da oculi; mensole lisce sono rette da morbide conchiglie, mentre i fregi sono sostituiti nuovamente da mensole con gocce dalla forma squadrata. Gli architravi, insieme alle cornici, seguono nervosamente la profilatura degli oculi: viene cos\u00ec a crearsi un amalgama di forme di notevole brio. Similmente alle modanature della cornice del portale, parte degli elementi dell\u2019architrave e della cornice dei portali laterali proseguono nelle campiture adiacenti, fungendo da piedistalli per eventuali statue da collocarsi nelle nicchie.\nLo svettante campanile in mattoni, a pianta quadrangolare e dalle facciate tagliate da semplici lesene e stretti archi con chiave di volta, \u00e8 situato a destra della facciata e ne viene parzialmente coperto. I quattro timpani triangolari ed il caratteristico tamburo che sovrasta la cella campanaria presenta forme ottagonali e l\u2019aprirsi sulle diagonali di deliziosi oculi danno vita ad un'interessantissima combinazione. Il cupolino, costruito attraverso l\u2019incastro di pi\u00f9 blocchi in pietra d\u2019Istria, \u00e8 percorso da quattro possenti coppie di nervature, ottenute intaccando con profonde specchiature la bianca superficie. Sulla cima del campanile, un piccolo piedistallo panciuto reca una croce trilobata in ferro.\nInterno.\nL'interno, di imponenti dimensioni, a navata unica e con volta a botte lunettata, conserva importanti dipinti, tra i quali spiccano due capolavori: l\"'Annunciazione\" del Guercino e la \"Crocifissione\" del Tiziano. La chiesa \u00e8 ricca di sculture di Gioacchino Varl\u00e8.\nGli scultori Mentore Maltoni e Vittorio Morelli si occuparono di ripristinare gli elementi decorativi della chiesa danneggiati dai bombardamenti della Seconda guerra mondiale. "}
{"id": "1181451", "revid": "638792", "url": "https://it.wikipedia.org/wiki?curid=1181451", "title": "Koga (Pok\u00e9mon)", "text": ""}
{"id": "1181455", "revid": "2161151", "url": "https://it.wikipedia.org/wiki?curid=1181455", "title": "Opzione greenshoe", "text": "L'opzione greenshoe \u00e8 uno strumento utile per la stabilizzazione delle quotazioni del titolo dopo un'IPO. La banca che segue l'azienda nel processo di quotazione non esaurisce il suo compito con il collocamento delle azioni, ma ha un ruolo fondamentale anche nella fase immediatamente successiva all'offerta per la stabilizzazione delle quotazioni del titolo.\nLa banca incaricata di stabilizzare il prezzo del titolo assume una posizione corta sul mercato, cio\u00e8 vende allo scoperto un certo numero di azioni dell'impresa (\"overallotment\") ad un prezzo molto vicino al prezzo di offerta. Per coprire tale posizione la banca ottiene l'opzione di acquistare dall'impresa entro una certa data (di solito la greenshoe option scade 30 giorni dopo l'ammissione alla quotazione dei titoli sul mercato) un certo ammontare di azioni (di solito il 15% del totale delle azioni offerte) ad un prezzo pari al prezzo di collocamento. Se nei primi giorni di quotazione il prezzo delle azioni scende, l'investment bank non esercita l'opzione e acquista sul mercato le azioni necessarie a chiudere la posizione corta assunta (stimola la domanda di azioni). Cos\u00ec facendo la banca sostiene in una qualche misura il prezzo delle azioni arrestandone o quanto meno rallentandone la discesa. Se invece il prezzo delle azioni sul mercato nei giorni immediatamente successivi alla realizzazione dell'offerta sale, la banca esercita la greenshoe option e reimmette sul mercato altre azioni (il flottante aumenta) e quindi arresta o rallenta l'ascesa del prezzo del titolo."}
{"id": "1181457", "revid": "24823", "url": "https://it.wikipedia.org/wiki?curid=1181457", "title": "Nuova Cronologia (Fomenko)", "text": ""}
{"id": "1181459", "revid": "1543377", "url": "https://it.wikipedia.org/wiki?curid=1181459", "title": "Chiesa di Santa Sofia (Berlino)", "text": "La chiesa di Santa Sofia (in tedesco: \"Sophienkirche\") \u00e8 una chiesa evangelica di Berlino, che si trova nel quartiere Mitte.\n\u00c8 posta sotto tutela monumentale (\"Denkmalschutz\").\nStoria e descrizione.\nCostruita per volere della regina Sofia Luisa di Meclemburgo-Schwerin, fu ultimata nel 1712. Fu la prima chiesa costruita nella zona di Spandauer Vorstadt. La torre della chiesa venne progettata da Johann Friedrich Grael e costruita tra il 1729 e il 1735. La chiesa fu ulteriormente ampliata a partire dal 1892, senza per\u00f2 che venisse alterato il suo aspetto barocco. Collegato alla chiesa vi \u00e8 un piccolo cimitero, nel quale sono visibili lapidi risalenti anche al XVIII secolo."}
{"id": "1181460", "revid": "638792", "url": "https://it.wikipedia.org/wiki?curid=1181460", "title": "Nina (personaggio)", "text": ""}
{"id": "1181461", "revid": "110157", "url": "https://it.wikipedia.org/wiki?curid=1181461", "title": "Byt\u00f3w", "text": "Byt\u00f3w (in tedesco \"B\u00fctow\", in casciubo \"B\u00ebtow\u00f2\") \u00e8 una citt\u00e0 della Pomerania centrale, nel nord della Polonia, con 16.888 abitanti. Precedentemente parte del voivodato di S\u0142upsk (1975 - 1988) \u00e8 attualmente capitale del distretto di Byt\u00f3w nel voivodato della Pomerania dal 1999.\nStoria.\nIl primo insediamento nella regione risale al XIII secolo mentre la prima traccia documentale fa riferimento ad esso nel 1321 come vassallo della Polonia. I Cavalieri Teutonici presero la citt\u00e0 nel 1335 e diedero il via alla costruzione di una loro canonica. Il 12 luglio 1346 ricevette lo statuto di citt\u00e0, dal Gran Maestro Heinrich Dusemer. La citt\u00e0 si altern\u00f2 tra il dominio teutonico e quello polacco nel corso dei loro conflitti, e torn\u00f2 definitivamente sotto il controllo della Polonia nel 1466 con il Trattato di Toru\u0144.\nNel 1627 durante la Guerra dei Trent'anni la citt\u00e0 venne ricostruita dopo essere stata devastata da un terribile incendio. Durante il Diluvio, il periodo della storia polacca segnato dall'invasione della Confederazione Polacco-Lituana da parte della Russia e della Svezia, il re polacco Giovanni II Casimiro fece dono della citt\u00e0 di Bytow e di L\u0119bork al margravio Federico Guglielmo di Brandeburgo come feudo ereditario nel Trattato di Bydgoszcz, per ottenere l'alleanza di quest'ultimo contro la Svezia. Sebbene il regno polacco mantenesse la sovranit\u00e0 sulla citt\u00e0, essa venne governata dal Brandeburgo prima, e dal 1701 dal Regno di Prussia poi. Durante il XVIII secolo la citt\u00e0 soffr\u00ec gli ingenti danni di numerosi incendi e di frequenti ondate epidemiche.\nNel 1773 la Polonia perse la sua sovranit\u00e0 sulla citt\u00e0 che venne incorporata nella provincia prussiana di Pomerania, con il nome di \"B\u00fctow\". Dal 1846 al 1945 essa fu sede del Circondario rurale e divenne parte dell'Impero tedesco nel 1871.\nDopo il Trattato di Versailles, nonostante la Seconda Repubblica di Polonia reclamasse il ritorno della citt\u00e0 nel suo territorio, l'assemblea del trattato la assegn\u00f2 alla Repubblica di Weimar nel 1919. Durante la Seconda guerra mondiale Byt\u00f2w venne occupata dall'Armata Rossa sovietica e nel 1945 venne posta sotto la giurisdizione polacca in base ai dettami della Conferenza di Potsdam, e venne ribattezzata \"Byt\u00f3w\". La popolazione cittadina di etnia germanica venne espulsa dalla citt\u00e0 e rimpiazzata con cittadini polacchi provenienti soprattutto dai territori polacchi annessi all'URSS. Dal 1945 fino al 1975 Byt\u00f3w fu sede di un distretto, l'equivalente giurisdizionale di una nostra provincia.\nMunicipalit\u00e0 di Byt\u00f3w.\nNel comune di Byt\u00f3w sono annoverate le seguenti municipalit\u00e0:"}
{"id": "1181462", "revid": "6923", "url": "https://it.wikipedia.org/wiki?curid=1181462", "title": "Volkswagen Touran", "text": "La Volkswagen Touran \u00e8 una autovettura monovolume media prodotta dalla casa automobilistica tedesca Volkswagen a partire dal 2003 e di cui nel 2015 \u00e8 stata presentata la seconda serie.\nCaratteristiche.\nLa Touran \u00e8 una monovolume omologata per sette persone, nata nel 2003 e da allora costantemente aggiornata; l'attuale modello (2015) \u00e8 basato sulla piattaforma di segmento C del gruppo Volkswagen, gi\u00e0 utilizzata da VW Golf, Audi A3, SEAT Altea, SEAT Le\u00f3n e \u0160koda Octavia.\nMotorizzazioni.\nLa Touran \u00e8 stata sottoposta ai crash test dell'Euro NCAP una prima volta nel 2003, ottenendo il risultato di 4 stelle; nello stesso anno sono state introdotte delle migliorie che, alla ripetizione del test, le hanno fatto ottenere 5 stelle.\nAggiornamento.\nAl Salone dell'automobile di Parigi del 2006 la Volkswagen ha presentato una versione ristilizzata della Touran, messa poi in vendita dall'inizio del 2007. Le modifiche principali sono estetiche: il frontale \u00e8 completamente cambiato per adeguarsi ai nuovi canoni stilistici Volkswagen (si vedano i fari a doppio cerchio, propri della Passat, mentre la coda \u00e8 rimasta praticamente invariata. \u00c8 stata inoltre aggiunta una versione \"Cross\" (come gi\u00e0 avvenuto su Polo e Golf) con un \"look\" pi\u00f9 avventuroso e country, grazie ai cerchi da 17 pollici, ai paraurti maggiorati, al diverso disegno delle luci posteriori e altre cose; a parte l'altezza da terra leggermente aumentata, la vettura non ha comunque velleit\u00e0 fuoristradali, vista anche la mancanza della trazione integrale. L'innovazione tecnologica pi\u00f9 importante aggiunta con il restyling \u00e8, invece, il \"ParkAssist\", una tecnologia che permette all'automobile di parcheggiare con l'assistenza elettronica.\nSeconda generazione (2015).\nAl Salone dell'automobile di Ginevra nel 2015 ne viene presentata la nuova generazione basata sulla piattaforma modulare MQB (la stessa della Golf).\n\u00c8 posta in vendita da settembre 2015.\nAnche la nuova versione \u00e8 stata sottoposta ai crash test dell'Euro NCAP nel 2015, ottenendo il risultato di 5 stelle."}
{"id": "1181463", "revid": "110157", "url": "https://it.wikipedia.org/wiki?curid=1181463", "title": "Moda Center", "text": "Il Moda Center, precedentemente noto come Rose Garden Arena, \u00e8 un'arena coperta situata a Portland, nell'Oregon. Dal 1995 la squadra NBA Portland Trail Blazers gioca le partite nello stadio. Il nome ufficiale della struttura \u00e8 Moda Center; tuttavia viene comunemente chiamata Rose Garden Arena per distinguerla dall'International Rose Test Garden, anch'esso situato a Portland.\nIl nome venne scelto sia per la reputazione della citt\u00e0 di Portland come \"Rose City\", sia per ricordare l'importanza delle arene di basket Garden di Boston e Madison Square Garden di New York.\nIl 12 dicembre 2007, i Trail Blazers e la Vulcan hanno annunciato che a partire dalla stagione 2008-09 verranno venduti i diritti di denominazione."}
{"id": "1181464", "revid": "729019", "url": "https://it.wikipedia.org/wiki?curid=1181464", "title": "Rugiewit", "text": "Davor (Rugiewit o Rugiwit) era una divinit\u00e0 slava. In un'interpretazione discutibile viene visto come una locale personificazione del dio della guerra Perun venerato in tutte le zone dove la mitologia slava era presente.\nRugiewit era adorato dai Rani, appartenenti della cultura polabiana a \"Korzenica\" (oggi Garz), nell'isola di R\u00fcgen, in un tempio eretto in suo onore. Il tempio venne distrutto dall'arcivescovo Absalon intorno al 1168. Rugiewit era rappresentato come un dio a sette facce e presentava alcune analogie con Svetovit, adorato nella vicina fortezza di Capo Arkona. Altri dei venerati a Korzenica includevano Porenut e Porewit.\nNella Mitologia veneda il dio Rugiewit \u00e8 il protettore dell'isola di R\u00fcgen. Il dio Karewit assiste Rugiewit in questo ruolo. Il nome Rugiewit significa \"Signore di R\u00fcgen\". Si suppone che avesse sette teste e sette spade nella sua cintura e mantenesse un'ottava spada in mano."}
{"id": "1181467", "revid": "287204", "url": "https://it.wikipedia.org/wiki?curid=1181467", "title": "Chaetodon ephippium", "text": "Chaetodon ephippium, conosciuto anche come pesce farfalla sellato \u00e8 un pesce d'acqua salata appartenente alla famiglia dei Chaetodontidae.\nDistribuzione e habitat.\n\u00c8 una specie di diffusa nella regione Indopacifica, dalle coste orientali africane alle Maldive, Sri Lanka, Australia, Mar del Giappone, fino alle Isole Hawaii, Marchesi e Tuamoto. Vive in prossimit\u00e0 delle formazioni madreporiche, nelle lagune o sul versante esterno del reef, in acque con temperatura tra i 24 e i 28\u00a0\u00b0C, prediligendo zone ricche di coralli e acque chiare. Si incontra fino a 30 m di profondit\u00e0.\nDescrizione.\nPresenta corpo ovaloide, fortemente compresso ai fianchi. Il muso \u00e8 allungato. La pinna dorsale copre tutto il dorso e si estende (esemplari adulti) con un'appendice filamentosa che contraddistingue la specie. La pinna dorsale \u00e8 composta da 12-14 spine.\nLa livrea \u00e8 grigio - giallastra; presenta una grande macchia nera nella parte superiore, in prossimit\u00e0 della zona caudale. La macchia \u00e8 bordata inferiormente di bianco. Il ventre \u00e8 percorso da alcune bande orizzontali grigiastre. Il muso \u00e8 macchiato di giallo.\nPu\u00f2 raggiungere i 30\u00a0cm di lunghezza; \u00e8 una delle specie pi\u00f9 grandi di pesce farfalla.\nComportamento.\nGli esemplari giovani vivono solitamente da soli o in piccoli gruppi, nelle lagune e in zone vicine alle coste. Gli adulti solitamente si incontrano in coppia.\nAlimentazione.\nSi nutre essenzialmente di microfauna recifale, uova di pesci, coralli e alghe filamentose."}
{"id": "1181473", "revid": "2091899", "url": "https://it.wikipedia.org/wiki?curid=1181473", "title": "Diatopia nella lingua italiana", "text": "Le differenziazioni dialettali dell'italiano costituiscono un ottimo esempio di varianti diatopiche.\nLa variazione diatopica.\nRimanda alle differenti realizzazioni linguistiche dipendenti dall'area geografica di provenienza dei parlanti. Secondo alcuni \u00e8 il parametro fondamentale di variazione in una lingua come l'italiano. Nonostante, infatti, in alcuni ambiti sia stata raggiunta una certa unitariet\u00e0 linguistica (soprattutto a livello scritto) permangono ancora delle caratterizzazioni regionali percepibili (almeno a livello fonologico). Un primo esempio di variazione diatopica, molto evidente in Italia, sono i dialetti. Il rapporto tra lingua e dialetti \u00e8 stato per molto tempo complementare. Mentre la prima si era imposta essenzialmente per gli usi scritti, il dialetto copriva quelle funzioni e quegli usi che esulavano dalla scrittura e dalla \u201cufficialit\u00e0\u201d della comunicazione.\nLa diatopia a partire dall'Unit\u00e0 d'Italia.\nLe varie istituzioni scolastiche e i mass-media, a partire dall'Unit\u00e0 d'Italia ad oggi, hanno reso con la loro azione, la diffusione della lingua in modi e usi sempre pi\u00f9 diversificati, occupando spazi sempre maggiori della comunicazione orale, una caratteristica che prima risultava legata prevalentemente ai dialetti. Da questa diffusione si \u00e8 cos\u00ec arrivati all'attesissima lingua della conversazione civile. Tutto ci\u00f2 ha comportato un passaggio a doppia direzione: la lingua ha influito sui dialetti e quindi ha apportato un'italianizzazione di questi ultimi; i dialetti hanno intaccato la lingua da cui deriva l'italiano regionale.\nVariazioni diatopiche regionali.\nLa variazione diatopica in una lingua come l'italiano \u00e8 quella maggiormente 'visibile' in certi contesti, come per esempio le realizzazioni orali di italiano. Ovvero anche il parlante pi\u00f9 attento e corretto tradisce sempre la sua provenienza geografica, o attraverso il lessico o attraverso qualche possibile elemento morfosintattico. Prima di vedere qualche altro esempio concreto, \u00e8 bene tenere presente che in Italia sono 4 le variet\u00e0 principali di italiana regionale:"}
{"id": "1181478", "revid": "46291", "url": "https://it.wikipedia.org/wiki?curid=1181478", "title": "Goslineria callosa", "text": "Goslineria callosa \u00e8 un mollusco nudibranchio della famiglia Dorididae. \u00c8 l'unica specie nota del genere Goslineria."}
{"id": "1181480", "revid": "365417", "url": "https://it.wikipedia.org/wiki?curid=1181480", "title": "Pharodoris", "text": "Pharodoris \u00e8 un genere di molluschi nudibranchi della famiglia Dorididae.\nTassonomia.\nComprende le seguenti specie:"}
{"id": "1181481", "revid": "767487", "url": "https://it.wikipedia.org/wiki?curid=1181481", "title": "Dark Passion Play", "text": "Dark Passion Play \u00e8 il sesto album in studio del gruppo musicale finlandese Nightwish, pubblicato nel 2007.\nQuesto disco vede il debutto della nuova cantante Anette Olzon, in sostituzione di Tarja Turunen. Sono state pubblicate anche varie edizioni speciali di quest'album, dall'edizione da collezionista, che comprende tre dischi, all'edizione speciale su due dischi.\nLe orchestrazioni, arrangiamenti e direzioni di cori e orchestre sono a cura di Pip Williams.\nTracce.\nTesti e musiche di Tuomas Holopainen, eccetto dove indicato."}
{"id": "1181484", "revid": "29244", "url": "https://it.wikipedia.org/wiki?curid=1181484", "title": "Goslineria", "text": ""}
{"id": "1181485", "revid": "80339", "url": "https://it.wikipedia.org/wiki?curid=1181485", "title": "Sergej Pavlovich Korolyov", "text": ""}
{"id": "1181487", "revid": "1543377", "url": "https://it.wikipedia.org/wiki?curid=1181487", "title": "International Uniform Chemical Information Database", "text": "IUCLID, acronimo di International Uniform ChemicaL Information Database \u00e8 un software applicativo pubblico per acquisire, immagazzinare, gestire e scambiare informazioni sulle propriet\u00e0 intrinseche e gli effetti delle sostanze chimiche. \u00c8 principalmente rivolto alle industrie chimiche e alle amministrazioni pubbliche.\nIUCLID \u00e8 sotto la responsabilit\u00e0 dell'Ufficio europeo delle sostanze chimiche (ECB), sezione dell'Istituto per la Salute e Protezione dei Consumatori (IHCP) afferente al Centro Comune di Ricerca (JRC) della Commissione europea, ed \u00e8 distribuito gratuitamente. La versione 5 \u00e8 stata sviluppata e resa pubblica dal giugno 2007; IULCID 5 \u00e8 lo strumento fondamentale per l'industria chimica per adempiere agli obblighi imposti da REACH, la legge dell'Unione europea che regola la produzione, l'importazione e l'utilizzo delle sostanze chimiche nei territori dell'Unione.\nCronistoria.\nIUCLID 5.\nNel 2003, quando fu chiaro che la proposta per il regolamento REACH sarebbe stata adottata dall'Unione europea, la Commissione Europea decise di revisionare completamente IUCLID 4 e creare una nuova versione, IUCLID 5, utilizzabile dalle industrie chimiche per adempiere all'obbligo di fornire le informazioni richieste dal nuovo regolamento REACH.\nIUCLID \u00e8 inoltre menzionato nell'articolo 111 del regolamento REACH come lo strumento da utilizzare per creare banche dati e preparare i relativi fascicoli.\nIUCLID 5.\nFormato dati e scambio dati.\nLe informazioni che possono essere immagazzinate e gestite utilizzando IUCLID includono quelle relative a:\nL'OCSE e la Commissione Europea hanno raggiunto un accordo sul formato standard XML (OCSE modelli armonizzati - OECD Harmonized Templates) nel quale le informazioni sono conservate per un facile scambio di dati. IUCLID 5 \u00e8 il primo software applicativo, accettato da una moltitudine di autorit\u00e0 nazionali e internazionali. Numerosi attori sono stati coinvolti nella creazione e nella revisione dei formati standard dell\u00b4OCSE (OECD Harmonized Templates), e tra loro il Business and Industry Advisory Committee (BIAC), l'OCSE (OECD), la European Chemical Industry Council (Cefic) e altri organi e autorit\u00e0.\nPossibili utilizzi.\nTutti possono utilizzare un'installazione locale di IUCLID 5 per raccogliere, immagazzinare gestire e scambiare importanti informazioni sulle sostanze chimiche. Nel caso che un'industria chimica debba adempiere agli obblighi REACH, tutti i dati salienti di IUCLID possono essere utilizzati per creare un dossier REACH da essere inviato all'Agenzia Chimica Europea (ECHA).\nOltre alla creazione di dossier per REACH, i dati IUCLID 5 possono essere utilizzati per un grande numero di altri scopi, grazie alla compatibilit\u00e0 del formato IUCLID 5 e quelli standard dell'OCSE (OECD Harmonized Templates). Lo staff progettuale di IUCLID della Commissione Europea e le autorit\u00e0 internazionali, stanno attualmente deliberando ulteriori progetti di accettazione del formato IUCLID 5 anche per giurisdizioni differenti da REACH. Le legislazioni e i programmi sotto i quali i dati IUCLID 5 sono sicuramente accettati sono:\nIl modello dati di IUCLID 5 \u00e8 utilizzabile anche per fitofarmaci. Un dataset preparato per una sostanza REACH pu\u00f2 pertanto essere completato con i dati sulle possibili propriet\u00e0 dei principi attivi ed essere riutilizzato per riportare informazioni obbligatorie da fornire nell'ambito del regolamento europeo sui biocidi.\nDisponibilit\u00e0.\nIUCLID 5 \u00e8 disponibile gratuitamente dal 12 giugno 2007 sul sito IUCLID. Il sito web \u00e8 operativo dal 1\u00ba giugno 2007, e tutti gli interessati possono registrarsi.\nTecnologia.\nIUCLID 5 \u00e8 un'applicazione Java, che utilizza il framework Hibernate per persistenza. Utilizza un'interfaccia grafica (GUI) Java Swing e pu\u00f2 essere rilasciato sia su singola workstation sia in ambiente distribuito.\nIUCLID 5 offre la possibilit\u00e0 di essere installato come sistema open source, che utilizza Tomcat come web container e PostgreSQL come Database Management System (DBMS) oppure ricorrendo a software commerciale, con server Web Logic, BEA Systems come application server e/o Oracle come Database Management System (DBMS).\nIUCLID funziona su qualsiasi PC. Per prestazioni ottimali, la RAM non dovrebbe essere inferiore a 1 GB."}
{"id": "1181488", "revid": "1494169", "url": "https://it.wikipedia.org/wiki?curid=1181488", "title": "Sergej Korol\u00ebv", "text": ""}
{"id": "1181491", "revid": "48479", "url": "https://it.wikipedia.org/wiki?curid=1181491", "title": "Shekinah", "text": ""}
{"id": "1181492", "revid": "83017", "url": "https://it.wikipedia.org/wiki?curid=1181492", "title": "When It Falls", "text": "When It Falls, pubblicato nel 2004, \u00e8 il secondo album del gruppo musicale inglese Zero 7. Il sound \u00e8 molto simile al precedente album, ma sono presenti pi\u00f9 parti vocali."}
{"id": "1181493", "revid": "14691", "url": "https://it.wikipedia.org/wiki?curid=1181493", "title": "When it Falls", "text": ""}
{"id": "1181494", "revid": "339392", "url": "https://it.wikipedia.org/wiki?curid=1181494", "title": "Santo Stefano martire", "text": ""}
{"id": "1181496", "revid": "701660", "url": "https://it.wikipedia.org/wiki?curid=1181496", "title": "Locomotiva FS 650", "text": "La locomotiva gruppo 650 era una locomotiva a vapore a tre assi motori con tender per ferrovie a scartamento normale.\nStoria.\nLe locomotive del gruppo 650 nacquero come sviluppo del progetto della SFAI per assicurare la trazione dei treni nella ferrovia Succursale dei Giovi quando la nuova tratta ferrovia Ronco Scrivia-Genova era in costruzione.\nVennero costruite, in numero complessivo di 55 unit\u00e0, dalla Ansaldo di Genova, dalla Maffei di Monaco di Baviera e dalla Miani e Silvestri di Milano.\nLa 1181 Vittorio Emanuele II.\nNel 1884, ultimo anno di esercizio ferroviario della Societ\u00e0 per le Ferrovie dell'Alta Italia prima dell'incorporamento della rete SFAI nella Rete Mediterranea, l'Ufficio d'Arte di Torino, diretto dall'ingegnere Filiberto Frescot costru\u00ec e present\u00f2 la locomotiva 1181, battezzata \"Vittorio Emanuele II\", prototipo di un lotto di 20 locomotive destinate a fare servizio sulla nuova linea detta \"Succursale dei Giovi\" che avrebbe dovuto essere inaugurata per il 1889 con grande beneficio per le comunicazioni tra il porto di Genova e le regioni di Piemonte e Lombardia. La macchina era la prima realizzazione europea con il rodiggio 2-3-0, ben conosciuto negli Stati Uniti ma ancora non utilizzato in Italia. Lo scopo era quello di poter aumentare le dimensioni della caldaia e del forno, con maggiore potenza sviluppabile, senza aumentare troppo il peso assiale, cosa che non sarebbe stata sostenibile dalle malandate linee ferroviarie italiane del tempo. La locomotiva che ne risult\u00f2 era molto bella e tecnicamente valida tanto che, nel 1885 al subentro della Rete Mediterranea, il progetto venne portato avanti e tra il 1886 e il 1896 ne vennero costruite altre 54 unit\u00e0 dando origine al gruppo RM 300.\nDa RM 300 a FS gruppo 650.\nLa 1181 venne rinumerata RM 3001 e le successive locomotive che vennero costruite dalla Ansaldo di Genova in numero di 36, dalla Maffei di Monaco (13 unit\u00e0) e dalla Miani e Silvestri di Milano (5 unit\u00e0), numerate da RM 3002 a RM 3055.\nA partire dal 1905 dopo il subentro delle neo costituite Ferrovie dello Stato le RM 300 persero l'elegante livrea verde che le caratterizzava e presero quella nera cambiando la numerazione in FS 6501 fino a FS 6555. Successivamente all'introduzione della classificazione a sei cifre diventarono Locomotive Gruppo 650.001-055. Il loro servizio cess\u00f2 nei primi anni venti.\nTecnica.\nLe locomotive del gruppo 650.xxx erano della macchine a vapore saturo a due cilindri esterni e a semplice espansione. Vennero costruite con lievi modifiche rispetto al prototipo 1181 della SFAI dando luogo a due serie differenti solo in piccoli particolari.\nLa caldaia era lunga 8.160\u00a0mm con una pressione massima del vapore di 11 bar; il forno aveva una superficie di griglia di 2,40 metri quadrati. Sviluppavano una potenza continuativa, alla velocit\u00e0 di 60\u00a0km/ora, di 650 hp, con uno sforzo di trazione massimo di 6.880\u00a0kg.\nLa distribuzione era del tipo Gooch a cassetto piano. Il diametro delle ruote motrici di 1.675\u00a0mm a cerchioni nuovi le rendeva atte a velocit\u00e0 abbastanza elevate.\nLa prestazione delle locomotive sulle rampe della Succursale di Giovi era di 130 tonnellate alla notevole velocit\u00e0 di 45\u00a0km/h. La loro velocit\u00e0 massima raggiungeva gli 80\u00a0km/orari.\nLe locomotive avevano un peso assiale di poco superiore alle 14 tonnellate sugli assi motori accoppiati e sul carrello anteriore \"Bissel\" che le ripartiva a sua volta su due assi portanti che con la loro rotazione facilitavano l'ingresso in curva della locomotiva. Lievemente differenti, la 6504, 6506, 6508 di costruzione Ansaldo che superavano di poco le 13\u00a0t. per asse ed avevano una potenza leggermente minore, di 630\u00a0CV.\nErano tutte dotate di tender a tre assi, del peso di 29,8 tonnellate.\nLe locomotive erano fornite di freno continuo ad aria compressa e freno moderabile diretto; inoltre avevano le apparecchiature per il riscaldamento a vapore del treno.\nNomi attribuiti alle locomotive dalla SFAI e dalla Rete Mediterranea.\nLa SFAI aveva l'usanza di \"battezzare\" le proprie locomotive dando loro un nome. Tale usanza prosegu\u00ec per un certo tempo anche sotto la \"Mediterranea\".\nAlcuni dei nomi delle locomotive del gruppo:\nIl Museo Ferroviario Piemontese ha adottato il figurino della 1181 per il proprio logo.\nDeposito locomotive di assegnazione.\nLe locomotive vennero diffuse perlopi\u00f9 negli impianti ex SFAI; tra questi vi erano i depositi locomotive di Genova Brignole, di La Spezia e di Livorno."}
{"id": "1181500", "revid": "638792", "url": "https://it.wikipedia.org/wiki?curid=1181500", "title": "Karen (Pok\u00e9mon)", "text": ""}
{"id": "1181501", "revid": "767487", "url": "https://it.wikipedia.org/wiki?curid=1181501", "title": "D4L", "text": "I D4L sono un gruppo rap statunitense proveniente da Atlanta in Georgia. I membri sono Fabo, Mook B., Stoney (conosciuto anche come Stuntman) e Shawty Lo. Fabo \u00e8 quello che emerge di pi\u00f9 fra tutti per la sua personalit\u00e0, ed il suo stile.\nBiografia.\nI D4L (sigla che sta per \"Down For Life\"), vengono da Atlanta, e sono uno dei gruppi di maggior successo della zona. Il gruppo nasce nel 2003 dagli MC's \"Fabo\", \"Mook B\", \"Stoney\" e \"Shawty Lo\", tutti ragazzi di strada, ma uniti da un comune interesse, la musica. Il gruppo vede la luce grazie a Shawty Lo che, lavorando nella strada riesce a sostenere una vita piena di ricchezze, nota gli altri giovani e decide di investire il proprio denaro per formare un gruppo ed incidere alcuni pezzi. Il successo dei giovani fa in modo che riescano ad ottenere un contratto con la Dee Money Entertainment/Hitt Afta Hitt Management.\nNel 2005 arrivano i successi maggiori per il gruppo, dopo il dirty south anthem \"Betcha Can't Do It Like Me\", arriva il tormentone \"Laffy Taffy\", che raggiunge i primi posti delle classifiche e martella radio e televisioni musicali prima del sud e poi di tutti gli states. \nSempre nel 2005 esce \"Down For Life\" primo disco per il gruppo, prodotto dalla Dee Money e dalla Asylum Records. \nIl motto dei \"D4L\" \u00e8: \nNel 2006 Fabo partecipa al singolo di Bohagon, ed anche dei Crime Mob \"Wuz Up\" prodotta dal beatmaker di Atlanta Lil Jon.\nNell'estate 2007 i \"D4L\" si preparano a sfornare un nuovo disco \"Still Down\", ed anche Fabo prepara il suo album di debutto da solista \"GIK Music\".\nInoltre il gruppo \u00e8 scritturato sotto l'etichetta del noto rapper di Houston, Mike Jones."}
{"id": "1181502", "revid": "1318658", "url": "https://it.wikipedia.org/wiki?curid=1181502", "title": "Provincia di Ifugao", "text": "Ifugao \u00e8 una provincia delle Filippine, situata nella parte centrale di Luzon nella Regione Amministrativa Cordillera.\nIl capoluogo \u00e8 Lagawe.\nStoria.\nQuesta provincia \u00e8 stata parte della Mountain Province fino al 1966 quando il Republic Act n.4695 del 18 giugno ne decret\u00f2 la separazione.\nIl nome, che \u00e8 anche il nome della popolazione, del loro linguaggio, nonch\u00e9 del fiume principale che attraversa la provincia, proviene dal termine \"ipugo\" che \u00e8 una parola composta da \"\"i\" (da) e \"pugo\"\" (terra, collina) che dunque sta a significare \"popolo che viene dalla collina\". Sotto gli spagnoli Ipugo divenne Ipugao che poi gli statunitensi trasformarono nella forma attuale di Ifugao.\nGeografia fisica.\nLa provincia di Ifugao confina con le seguenti province: a nord con Mountain Province, ad est con Isabela, a sud con Nueva Vizcaya, ad ovest con Benguet.\nIl territorio di questa provincia che non ha sbocchi sul mare, \u00e8 caratterizzato dal paesaggio montuoso della Cordillera Central ma ha anche zone pianeggianti, adatte allo sfruttamento agricolo.\nIfugao ospita i famosi Terrazzamenti di Banaue, sito definito Patrimonio dell'umanit\u00e0 dall'UNESCO per l'alto valore paesaggistico e naturalistico costituito da una lunga serie di antichi terrazzamenti realizzati a mano, per la coltivazione del riso sugli impervi crinali montuosi, al di sopra dei 1.500 m s.l.m.\nGeografia antropica.\nSuddivisioni amministrative.\nLa provincia di Ifugao comprende 11 municipalit\u00e0:\nEconomia.\nLa principale risorsa della provincia di Ifugao \u00e8 l'agricoltura. Alle tradizionali colture di grano e riso si aggiungono ortaggi, caff\u00e8 e frutta. Per quest'ultima, in particolare per quanto riguarda agrumi, pesche, pere, mango, guava e avocado, c'\u00e8 un programma di sviluppo specifico attivato nel 1985 in collaborazione con il governo tedesco (allora Germania Occidentale).\nIfugao \u00e8 all'interno di un'area con un sottosuolo molto ricco di materiali metallici e non. L'attivit\u00e0 estrattiva riguarda rame, oro, silice e argento e pirite, cos\u00ec come argilla e calcare."}
{"id": "1181504", "revid": "50026", "url": "https://it.wikipedia.org/wiki?curid=1181504", "title": "T. graeca nabeulensis", "text": ""}
{"id": "1181507", "revid": "110157", "url": "https://it.wikipedia.org/wiki?curid=1181507", "title": "The Garden (Zero 7)", "text": "The Garden, pubblicato nel 2006, \u00e8 il terzo album album del gruppo musicale inglese Zero 7."}
{"id": "1181509", "revid": "1305772", "url": "https://it.wikipedia.org/wiki?curid=1181509", "title": "Garden", "text": "Garden (giardino in lingua inglese) pu\u00f2 riferirsi a:"}
{"id": "1181511", "revid": "486946", "url": "https://it.wikipedia.org/wiki?curid=1181511", "title": "Elured", "text": ""}
{"id": "1181514", "revid": "486946", "url": "https://it.wikipedia.org/wiki?curid=1181514", "title": "Elurin", "text": ""}
{"id": "1181515", "revid": "154893", "url": "https://it.wikipedia.org/wiki?curid=1181515", "title": "Elured ed Elurin", "text": ""}
{"id": "1181516", "revid": "486946", "url": "https://it.wikipedia.org/wiki?curid=1181516", "title": "Elured e Elurin", "text": ""}
{"id": "1181525", "revid": "422947", "url": "https://it.wikipedia.org/wiki?curid=1181525", "title": "Intuizione intellettuale", "text": "L\u2019intuizione intellettuale, nell'idealismo, \u00e8 l'atto con cui il pensiero, nel riflettere su di s\u00e9, si rende oggetto a se stesso. Prendendo coscienza di s\u00e9, esso si d\u00e0 un contenuto tramite il quale riesce cos\u00ec ad attivarsi: il pensiero \u00e8 infatti necessariamente pensiero di qualcosa, poich\u00e9 non esiste un pensiero senza contenuto. L'intuizione intellettuale \u00e8 dunque l'attivit\u00e0 originaria con cui il pensiero pone se stesso, e tramite cui, conoscendosi, rende possibile un \"sapere\" nel quale consiste propriamente la filosofia stessa. Essa \u00e8 la percezione immediata che \"Io sono\"; \u00e8 un apprendere e al contempo un produrre la propria autocoscienza.\nSignificato del termine.\nDal punto di vista terminologico, intuizione intellettuale significa autoevidenza del pensiero, intuizione che l'intelletto ha di se stesso. Entrambi i termini \"intuizione\" e \"intellettuale\" si possono far derivare dalla stessa radice latina \"intus\", che significa \"dentro\". In pi\u00f9, \"intellettuale\" \u00e8 composto da \"intus\" + \"legere\", che vuol dire \"leggere dentro\". Si tratta infatti di un sapere interiore, non comunicabile se non in forma mediata, oggettivabile a prezzo della perdita della soggettivit\u00e0 originaria. L'intuizione intellettuale \u00e8 il fondamento, il principio cardine di ogni filosofia idealistica, quale furono a cavallo tra il Settecento e l'Ottocento quelle di Fichte e Schelling, pur essendo un principio noto sin dall'antichit\u00e0 e che ha attraversato quasi tutta la storia della filosofia occidentale.\nKant: le origini della questione.\nBasandosi sul presupposto che il pensiero e il suo oggetto siano il risultato della medesima attivit\u00e0, e che l'oggetto debba essere qualcosa di reale (in senso \"ontologico\") per rendere effettivamente possibile l'esplicarsi del pensiero, l'intuizione intellettuale implica un'identit\u00e0 immediata di essere e pensare. Kant, critico verso ogni metafisica, la sottopose al vaglio della critica medesima, affermando che una tale identit\u00e0 di soggetto e oggetto valesse solo su un piano concettuale, comunque separato dalla realt\u00e0. Secondo Kant, l'intelletto non pu\u00f2 accedere direttamente alla cosa in s\u00e9, perch\u00e9 nel rapportarsi ad essa la sua attivit\u00e0 \u00e8 mediata dai sensi.\nKant ammette per l'uomo, considerato come essere ragionevole ma finito, solo L'intuizione sensibile, tramite le forme \"a priori\" dello spazio e del tempo. Queste recepiscono la realt\u00e0 non per come essa \u00e8, ma per come a loro appare (fenomeno). Le categorie dell'intelletto possono unificare unicamente il molteplice dato, nelle forme pure dell'intuizione (spazio e tempo) dando luogo al Fenomeno, l'oggetto della conoscenza. Kant riteneva che solo Dio o un intelletto divino fosse capace di intuizione intellettuale; l'io kantiano, noto come \"appercezione trascendentale\" o \"io penso\", non \u00e8 un'attivit\u00e0 creatrice ma soltanto ordinatrice, un \"legislatore della natura\", che unifica il materiale amorfo proveniente dai sensi.\nIn tal modo restavano tuttavia aperti alcuni problemi: la conoscenza umana appariva totalmente slegata dalla realt\u00e0 o cosa in s\u00e9 (che per Kant costituiva il vero Assoluto, oggetto della metafisica tradizionale), arroccata in un soggettivismo sostanzialmente relativistico, senza vie d'uscita, cosa che contrastava col presunto carattere universale e necessario del sapere scientifico, che Kant stesso voleva salvare; in secondo luogo, se il \"noumeno\" o cosa in s\u00e9 non era da porre minimamente in relazione con la struttura conoscitiva umana, restava da capire come potesse arrivare a informare gli organi di senso, che su di esso danno luogo al fenomeno.\nRilettura del criticismo in chiave ontologica.\nQuesti problemi, che Kant aveva tentato in parte di risolvere ricorrendo allo schematismo trascendentale con cui rivalutava il ruolo della immaginazione, vennero affrontati successivamente da Reinhold, il quale fin\u00ec col riabilitare l'importanza dell'intuizione intellettuale, ipotizzando che il noumeno non sia esterno alla rappresentazione che l'uomo fa della realt\u00e0, ma interno. Fichte chiar\u00ec meglio il concetto, affermando che la cosa in s\u00e9 \u00e8 frutto di una produzione inconscia dell'io, che questi non riconosce ancora come tale; in tal modo Fichte rendeva ragione anche del punto di vista del realismo, secondo cui la realt\u00e0 esiste indipendentemente dall'osservatore.\nQuell'unit\u00e0 immediata di soggetto e oggetto che Kant considerava qualcosa di puramente formale o concettuale, divenne per Fichte, e successivamente per Schelling, un assioma non solo formale, ma costitutivo di ogni sapere che aspiri ad essere universale e necessario. Costoro si appellarono in proposito alla logica formale di non-contraddizione, secondo cui l'essere e il pensare necessariamente coincidono. Pur reinterpretandola in senso idealistico, si trattava di quella stessa logica \"formale\", unita bens\u00ec indissolubilmente a un contenuto \"reale\", utilizzata la prima volta da Parmenide e in seguito da una lunga serie di filosofi, come Platone, Aristotele, Plotino, Agostino, Tommaso, Cusano, Spinoza.\nIl loro punto in comune consisteva nel riconoscimento dell'intuizione quale forma suprema e immediata del sapere. Lo strumento di cui si erano serviti era la dialettica, con cui la ragione prende atto che non pu\u00f2 esistere un soggetto senza oggetto, l'essere senza il pensiero, e viceversa, pena la caduta in un relativismo irrazionale. Un pensiero filosofico che prescinda dall'identit\u00e0 con l'essere, cio\u00e8 con la verit\u00e0, diverrebbe inconsistente per sua stessa ammissione. Privo di fondamento, si avviterebbe in una contraddizione logica, la cui forma pi\u00f9 esplicita \u00e8 rappresentata dal paradosso del mentitore. Occorreva quindi partire da questa suprema identit\u00e0 per poter sviluppare un sistema filosofico fondato e coerente, identit\u00e0 che rimane tuttavia non dimostrabile di per s\u00e9, n\u00e9 accertabile empiricamente, ma raggiungibile unicamente per via negativa, da ammettere appunto tramite intuizione. E nell'intuire se stesso il pensiero, cio\u00e8 l'Io, non solo pensa l'oggetto, ma lo pone, cio\u00e8 lo crea.\nFichte.\nL'io per Fichte non \u00e8 dunque una realt\u00e0 statica o finita, n\u00e9 un dato di fatto, bens\u00ec un atto, una condizione di estasi creatrice, un'attivit\u00e0 contemplativa auto-ponentesi all'infinito (attualismo). Questa attivit\u00e0 si esplica tramite l'intuizione, attraverso la quale l'Io si coglie come Io puro, cio\u00e8 l'autocoscienza, che \u00e8 per Fichte l'intuizione intellettuale stessa, che per\u00f2 \u00e8 originariamente inconscia. Nell'intuire se stesso, infatti, l'Io si pone, stabilendo un'identit\u00e0 io=io, e cos\u00ec sdoppiandosi in un soggetto conoscente e un oggetto conosciuto. L'oggetto, in cui l'io si riconosce, \u00e8 ci\u00f2 su cui egli esercita la conoscenza, mentre il soggetto rimane a monte di tale conoscenza, e costituisce perci\u00f2 la parte in ombra, ignorando la quale egli \u00e8 portato a credere che non gli appartenga. Il soggetto finisce cos\u00ec per identificarsi in un io limitato (io divisibile) non pi\u00f9 infinito, a cui contrappone un non-io, da lui identificato col mondo, presumendolo esterno a s\u00e9: questo mondo consta di una molteplicit\u00e0 di oggetti empirici particolari, divisi in genere e specie (non -io divisibili).\nChe il mondo sia in realt\u00e0 la parte inconscia dell'io non pu\u00f2 essere provato o dimostrato razionalmente, trattandosi appunto di una produzione inconscia, e va perci\u00f2 \"intu\u00ecto\", ovvero ammesso \"a priori\" con un atto di fede; si tratta per\u00f2 di un postulato imprescindibile per il costituirsi di una razionalit\u00e0 coerente, consentendo di spiegare perch\u00e9 all'io si contrapponga dialetticamente un non-io. L'idealismo per Fichte consiste proprio nel prendere coscienza di questa intuizione. Veniva a ripresentarsi in tal modo il pensiero tipico della teologia negativa, basato su un principio primo non raggiungibile per via positiva, ma da ammettere su un piano mistico per un'esigenza del pensiero.\nLa ricomposizione del dualismo soggetto/oggetto, io/non-io, avviene non per il tramite di una mediazione razionale, poich\u00e9 \u00e8 impossibile oggettivare o rendere finito ci\u00f2 che \u00e8 infinito, bens\u00ec riconoscendosi nell'attivit\u00e0 infinita dell'Io, che avviene nell'agire etico; l'io infatti, che risulta limitato dal non-io, pu\u00f2 arrivare a comprendere che il non-io \u00e8 parte di s\u00e9 non respingendo questo limite, ma solo accettandolo e misurandosi con esso. La vera natura dell'io la si coglie dunque nell'azione, nel suo agire trascendentale, cio\u00e8 funzionale al non-io. L'idealismo filosofico stesso ha valore per Fichte nella misura in cui non si limita a fornire un sapere statico fine a se stesso, ma solo in quanto \u00e8 propedeutico all'agire, in quanto sprona l'Io a muovere verso la scoperta della propria unit\u00e0 originaria: fine e strumento di questa scoperta \u00e8 l'intuizione intellettuale.\nSchelling.\nAnche per Schelling l'intuizione intellettuale \u00e8 l'atto che rende possibile l'idealismo filosofico, e senza il quale questo risulta incomprensibile. L'idealismo va ammesso \"a priori\", come \"conditio sine qua non\" di qualunque sapere razionale non inconsistente.\nReinterpretando l'intuizione intellettuale in chiave sempre pi\u00f9 ontologica, pi\u00f9 di quanto avesse fatto Fichte, Schelling identifica l'Io con l'Assoluto, con la totalit\u00e0 intesa come Dio. E lo vede tendersi in due direzioni opposte ma trascendentali, cio\u00e8 complementari tra loro: da un lato, in quanto Spirito, l'Io vuole conoscere se stesso. Ma d'altro lato, poich\u00e9 non si pu\u00f2 avere coscienza di qualcosa senza rapportarla al suo contrario, l'Io deve porre a s\u00e9 un limite che gli faccia da contraltare e gli si opponga: il non-io o la Natura. Quest'ultima non potrebbe svolgere la sua funzione di limite se non fosse inconscia. Spirito e Natura sono cos\u00ec due poli che tendono a risolversi l'uno nell'altro, pur mantenendo ciascuno una propria autonomia. Una tale polarit\u00e0 deriva dalla duplice valenza dell'intuizione intellettuale, che \u00e8 per Schelling un'intuizione teoretica e al tempo stesso produttiva, con la quale Dio crea il mondo in uno stato di estasi pi\u00f9 o meno onirico.\nMentre per\u00f2 sul piano teorico si pu\u00f2 solo riconoscerla ma non riprodurne gli effetti, sul piano etico-pratico l'intuizione diventa creativa e operante, realizzando all'infinito un progressivo ricongiungimento della ragione col principio assoluto da cui essa emana. Solo nell'attivit\u00e0 artistica, infine, questo ricongiungimento, attraverso l'intuizione estetica, diventa gi\u00e0 pienamente compiuto e realizzato, e si coglie l'Assoluto come identit\u00e0 di spirito e Natura.\nHegel.\nL'intuizione intellettuale ricevette invece critiche aspre da parte di Hegel, che la considerava mistica e irrazionale, essendo per lui soltanto una forma esoterica e arcana di conoscenza, valida solo per l'arte, in cui peraltro \u00e8 comunque colto lo Spirito Assoluto (Dio) come dimostrano soprattutto le \"Lezioni di estetica\" (pubblicate postume dai suoi studenti). Hegel non solo ribalt\u00f2 la precedente prospettiva kantiana, affermando la superiorit\u00e0 della ragione sull'intelletto (contro Kant), ma anche e soprattutto la prospettiva sull'intuizione (contro Fichte, Schelling e il Romanticismo). Hegel infatti riteneva superiore il sapere mediato rispetto a quello immediato. Nel tentativo di spiegare per via razionale il motivo per cui l'intuizione si produce nel soggetto, Hegel ritenne insufficiente la logica di non contraddizione, e risolse il problema attraverso la Dialettica, come logica della contraddizione, pervenendo all'infinito come Spirito Assoluto. Nel sistema filosofico hegeliano, caratterizzato dal ritmo triadico della dialettica (ben rappresentato dalla Enciclopedia delle scienze filosofiche in compendio), anche la Religione rivelata, come rappresentazione simbolica dello Spirito Assoluto (Dio), si dimostra superiore all'intuizione (propria dell'arte). Secondo questa concezione panlogistica, Hegel conferisce solo alla ragione (Vernunft) --distinta dall'intelletto (Verstand)- vero organo della filosofia, il privilegio di pervenire, attraverso la \"fatica del concetto\", allo Spirito assoluto (Dio) in maniera compiuta. Il risultato di questa concezione \u00e8 l'identificazione hegeliana della metafisica con la logica. Hegel infatti ha fatto coincidere su un piano definitivo e immanente (non pi\u00f9 trascendente) ogni principio col suo contrario.\nIn tal modo con Hegel, che ha esaltato la ragione dialettica, si decret\u00f2 quasi completamente l'abbandono dell'intuizione intellettuale da gran parte della filosofia successiva."}
{"id": "1181528", "revid": "287204", "url": "https://it.wikipedia.org/wiki?curid=1181528", "title": "Citroen C35", "text": ""}
{"id": "1181529", "revid": "638792", "url": "https://it.wikipedia.org/wiki?curid=1181529", "title": "Agatha (personaggio)", "text": ""}
{"id": "1181531", "revid": "1782831", "url": "https://it.wikipedia.org/wiki?curid=1181531", "title": "Ludovico Vittorio d'Asburgo-Lorena", "text": "Biografia.\nApertamente omosessuale, Ludovico Vittorio rimase scapolo per tutta la vita e si oppose con successo ai disegni matrimoniali progettati per lui dalla madre e dal fratello Massimiliano (prima con la duchessa Sofia Carlotta in Baviera, poi con la principessa Dona Isabel, figlia ed erede dell'imperatore Pietro II del Brasile).\nNel 1864, dopo essere stato sorpreso mentre aveva un rapporto sessuale con un ragazzo minorenne in un bagno pubblico di Vienna, fu costretto dall'imperatore Francesco Giuseppe ad abbandonare la capitale e a trasferire la propria residenza nel castello di Klessheim, nei pressi di Salisburgo. \nDurante il soggiorno coatto a Salisburgo, Ludovico Vittorio si distinse come protettore delle arti (fu presidente del Salzburger Kunstverein). Nel 1896 l'imperatore lo nomin\u00f2 sovrintendente della Croce Rossa austriaca. Nel 1901 la municipalit\u00e0 di Salisburgo gli dedic\u00f2 un ponte sulla Salzach. Negli ultimi anni di vita mostr\u00f2 segni di squilibrio mentale. Mor\u00ec a Klessheim all'et\u00e0 di 76 anni, venendo sepolto nel cimitero di Wals-Siezenheim."}
{"id": "1181532", "revid": "767487", "url": "https://it.wikipedia.org/wiki?curid=1181532", "title": "Panhard &amp; Levassor B1 e B2", "text": "La type B1 e la type B2 erano due autovetture prodotte dal 1896 al 1902 dalla Casa automobilistica francese Panhard &amp; Levassor.\nProfilo.\nIntrodotte nel 1896, questi due modelli rappresentavano la fascia alta agli albori dello sviluppo automobilistico nel mondo. Pertanto andavano a posizionarsi al di sopra delle A1 e A2. Strutturalmente e meccanicamente, le serie \"B1\" e \"B2\" differivano fra loro per pochi dettagli ed erano analoghe alle serie \"A1\" e \"A2\", compreso il motore posizionato anteriormente. Sul piano strutturale, l'unica vera novit\u00e0 fu la carrozzeria in pannelli di alluminio.\nRispetto a queste ultime la differenza pi\u00f9 rilevante stava nelle motorizzazioni: infatti, mentre le serie \"A1\" e \"A2\" erano equipaggiate con motori bicilindrici, le serie \"B1\" e \"B2\" montavano invece dei quadricilindrici. Ma in ogni caso, questi motori erano sempre di origine Daimler e venivano prodotti su licenza dalla casa di avenue d'Ivry. Le prime \"B1\" e \"B2\" montavano in particolare un motore biblocco da 2402 cm3 e con potenza massima compresa fra gli 8 e i 10 CV a 750 giri/min.\nNel 1897, l'anno successivo al lancio, le \"B1\" e \"B2\" furono proposte anche con un motore pi\u00f9 grande, della cilindrata di 3296\u00a0cm\u00b3, anch'esso a 4 cilindri ed anch'esso nato dall'accoppiamento de due bicilindrici da 1648\u00a0cm\u00b3 utilizzati sempre sulle A1 e A2. Tale propulsore erogava 12\u00a0CV di potenza massima. Nel 1899, da un motore Phoenix da 4387\u00a0cm3 utilizzato in gara, deriv\u00f2 un motore di pari cilindrata montato sotto il cofano di una nuova variante appartenente alle serie \"B1\" e \"B2\"\nLa produzione and\u00f2 avanti fino al dicembre 1902, anno in cui le \"B1\" e \"B2\" furono pensionate. La produzione totale fu di 1.335 esemplari, di cui 769 con motore da 2.4 litri, 514 con motore da 3.3 litri e 52 con motore da 4,4 litri."}
{"id": "1181540", "revid": "99067", "url": "https://it.wikipedia.org/wiki?curid=1181540", "title": "Directx", "text": ""}
{"id": "1181541", "revid": "1305772", "url": "https://it.wikipedia.org/wiki?curid=1181541", "title": "Farmacista", "text": "Il farmacista \u00e8 il professionista sanitario specialista del farmaco e di tutti i prodotti per la salute e il benessere, che si occupa della preparazione, fabbricazione e del controllo dei medicinali, nonch\u00e9 della corretta dispensazione, della giusta posologia, aderenza alla terapia ed effetti collaterali dei farmaci (compresi presidi medico-chirurgici ed alimenti destinati a fini medici speciali). Esso ha specifiche competenze in farmacologia pura e applicata, chimica farmaceutica pura e applicata, tossicologia e analisi chimiche, fisiche, biologiche, microbiologiche e tecnologiche su tutti i prodotti per la salute in qualunque matrice, anche ambientale.\nDisponendo di una specifica competenza scientifica, \u00e8 autorizzato a consigliare in materia di farmaci ed a svolgere funzioni epidemiologiche, preventive e di educazione sanitaria presso la popolazione. Il farmacista esercita la professione in laboratori di ricerca, controllo e analisi, patologia clinica e biochimica clinica, farmacologia e tossicologia, igiene e salute pubblica, farmacia comunitaria, parafarmacia, farmacia ospedaliera, industria farmaceutica, cosmetica, nutraceutica, alimentare ed \u00e8 protagonista in tutti i settori che prevedono la presenza del farmaco e dei prodotti per la salute (cosmetici, dietetici e nutrizionali, erboristici, diagnostici e chimico-clinici, presidi medico-chirurgici, articoli sanitari, ecc.).\nStoria.\nEt\u00e0 antica.\nNell'antica Grecia i \"rhizot\u00f3moi\" (\u1fe5\u03b9\u03b6\u03bf\u03c4\u03cc\u03bc\u03bf\u03b9) ricercavano e curavano con erbe e radici, cos\u00ec come nell'antica Roma dove nascevano le prime vere e proprie farmacie (\"Tabernae medicinae\") nelle quali la figura del \"Pharmacotriba\" non esercitava pi\u00f9 la medicina ma vendeva rimedi medicamentosi e realizzava medicamenti composti prescritti da medici. Un noto medico, botanico e farmacista greco fu Dioscoride, vissuto nel I secolo dopo Cristo a Roma al tempo dell'imperatore Nerone.\nMedioevo.\nI monasteri medievali, ampliandosi e diffondendosi, organizzarono i loro ospitia che necessitavano ovviamente di artigianali \"officine farmaceutiche\" che si dotarono di splendidi orti botanici. Attigui alla spezieria sorgevano infatti i cosiddetti \"giardini dei semplici\", dove i monaci potevano coltivare ogni sorta di pianta medicinale e sperimentarne poi l'azione terapeutica servendosene immediatamente. Pionieri di queste pratiche furono i monaci itineranti irlandesi e anglosassoni che fondarono monasteri con \"orti dei semplici\" anche sul continente, come dimostra la pianta del monastero di San Gallo in Svizzera.\nNel mondo arabo esistevano trattati per farmacia gi\u00e0 prima del VII secolo e gli Arabi erano noti per i loro studi nel settore medico e farmacologico (basti ricordare il nome di Avicenna) e \"ci\u00f2 permise l\u2019apertura a Bagdad tra il 699 e il 765 d.C. delle prime farmacie intese in senso moderno e la compilazione, per la preparazione dei farmaci di vari \u201cantidotari\u201d e \u201cdispensari\u201d che svolsero il ruolo delle future farmacopee\".\nIn Italia la figura del farmacista (lo speziale o rizotomo), fino al XII secolo considerata un tutt'uno nella professione del medico, inizi\u00f2 ad affermarsi dal XIII secolo come professionista autonomo grazie soprattutto alla volont\u00e0 dell'imperatore Federico II di Svevia. Quest'ultimo, imperatore e sovrano colto ed illuminato del Regno di Sicilia, fondatore dell'Universit\u00e0 di Napoli che ancora oggi porta il suo nome, promosse fortemente la cultura araba e stimol\u00f2 gli studiosi ad occuparsi di matematica, scienze naturali ed alchimia.\nFu Federico II che separ\u00f2 e regolament\u00f2 l'esercizio della professione medica e quella dello speziale, definendone i rapporti e vietando loro ogni forma di associazione (Scuola Medica Salernitana). Il paragrafo 46 delle \"Costituzioni Melfitane\" prescrive: \"Il medico non potr\u00e0 esercitare la farmacia ne far societ\u00e0 con un preparatore\". Questi \"confectionari\" dovranno prestar giuramento ed eseguire gli ordini dei medici senza frode e le loro \"staciones\" dovranno occupare il territorio secondo un disegno precostituito (pianta organica). Ben presto anche in altre zone d'Italia, come in Toscana (a Firenze e Siena), in Veneto (a Padova e Venezia), nonch\u00e9 a Roma, Genova, etc., furono fissati i principi fondamentali che regolamentavano la professione (\"statuti delle Arti degli Speziali\"). A Venezia nel 1258 venne promulgato il \"Capitolare dei Medici e degli Speziali\" in cui vennero stabilite norme precise per gli speziali, quali la preparazione di medicine secondo l'arte e le norme dell'Antidotario, il divieto di prescrivere medicine e la sorveglianza dei Consoli della Giustizia su questa attivit\u00e0. Nel 1400 la \"Corporazione degli Speziali\" era gi\u00e0 considerata una fra le pi\u00f9 importanti nella societ\u00e0 dell'epoca ed era compresa tra le sette Arti Maggiori. Nel 1498 usc\u00ec il primo Ricettario Fiorentino imposto dallo Stato, anche se redatto dai Collegi Professionali, e nel Ducato di Milano, sotto il dominio spagnolo, usc\u00ec la prima Farmacopea nel 1668. A Padova nel 1545 venne fondato il primo orto botanico universitario.\nIn Svizzera Paracelso nello stesso periodo cominci\u00f2 ad estrarre dalle droghe i loro principi attivi e introdusse in terapia l\u2019uso di sostanze minerali di sintesi (tartaro emetico). Con Paracelso termin\u00f2 il periodo dell'alchimia: il suo scopo non era pi\u00f9 la ricerca alchemica dell'oro, ma la preparazione razionale delle medicine. Nacque cos\u00ec la cosiddetta iatrochimica, cio\u00e8 la chimica applicata alla medicina per ottenere nuovi medicamenti di sintesi.\nDalle teorie di Paracelso venne influenzata la chimica dei due secoli successivi, tutta incentrata sulla teoria del \"flogisto\" (ovvero quella parte della materia che si riteneva, tra l'altro, fosse responsabile dalla combustione delle sostanze). L'aria, allora considerata come una indefinita sostanza inerte, aveva per i chimici del tempo l'unica funzione di assorbire il flogisto durante la combustione. I numerosi esperimenti sui gas e sui passaggi di stato della materia, condotti perlopi\u00f9 da insigni figure di farmacisti (ad esempio Scheele, Lemery, Rouelle), contribuirono a smontare la teoria del flogisto e ad aprire la strada alla chimica moderna.\nEt\u00e0 moderna.\nNell'et\u00e0 moderna Malpighi e Redi provvidero ad introdurre anche nella medicina il metodo scientifico, schiudendo la strada alla farmacologia come scienza autonoma (soprattutto per merito di Rudolf Buchheim, Oswald Schmiedeberg, Claude Bernard e Rudolf Heidenhain).\nSolo a partire dalla seconda met\u00e0 del Settecento la chimica cominci\u00f2 a diventare il principale strumento della terapia farmacologica. Nacquero in quell'epoca i primi trattati di farmacia e le prime farmacopee, inizialmente tutte in latino. L'antica nomenclatura alchemica inizi\u00f2 cos\u00ec ad essere sostituita da quella chimica. Nella farmacopea Sarda del 1853, tuttavia, accanto ad alcaloidi all'epoca recentemente scoperti come atropina, morfina, codeina, etc., erano ancora annoverati medicamenti obsoleti come la \"carne di vipera\", considerata per secoli una panacea. Nel ducato di Parma e Piacenza, con la centralizzazione del potere negli Stati moderni nel settecento, venne istituito il Regio-Ducale Protomedicato con un decreto di Filippo di Borbone. In questo periodo inizi\u00f2 a tramontare l'antico nome di speziale ed inizi\u00f2 ad imporsi quello di farmacista (cio\u00e8 colui che esercitava l'arte della farmacopea, ovvero della preparazione dei farmaci secondo dettami esclusivamente scientifici).\nEt\u00e0 contemporanea.\nNella Francia napoleonica nacque la prima scuola di Farmacia (\u00c9cole de Pharmacie, 1803), presso la quale si formarono anche molti dei maggiori chimici del tempo: fu infatti dal fermento della farmacia a cavallo tra settecento ed ottocento che la chimica cominci\u00f2 gradualmente a differenziarsi come scienza a s\u00e9 stante. L'interesse nascente verso la chimica, con particolare riferimento alla ricerca di modelli sempre pi\u00f9 complessi in grado di descrivere la composizione della materia, tuttavia spinse i farmacisti dell'epoca, ormai soppiantati dai chimici puri in questa branca della scienza, ad indirizzarsi verso campi in cui potessero ancora esercitare le proprie competenze autorevolmente. Essi quindi ripresero ad occuparsi di un aspetto tradizionale della loro professione: la ricerca di principi attivi da fonti naturali, servendosi finalmente dei nuovi strumenti che la chimica del tempo metteva a disposizione. \u00c8 in questo modo che i farmacisti dell'Ottocento diedero un contributo fondamentale allo sviluppo della chimica organica, della chimica farmaceutica e della farmacologia: grazie all'estrazione, all'isolamento, all'identificazione chimica e terapeutica di un arsenale di sostanze sempre pi\u00f9 ampio e potente (alogeni, alcaloidi, glicosidi).\nAllo stesso tempo, specialmente in Germania, i progressi della chimica pratica misero a disposizione dei farmacisti la possibilit\u00e0 di produrre direttamente i farmaci ricorrendo a metodi sintetici sempre pi\u00f9 perfezionati. Nacque cos\u00ec la moderna industria chimica e farmaceutica. Negli anni dello sviluppo dell'industria chimica infatti molti farmacisti (come Francesco Angelini, Archimede Menarini, Carlo Erba, Franco Domp\u00e8 e Giacomo Chiesi) fondarono, partendo dai laboratori delle loro farmacie, le prime industrie farmaceutiche, molte delle quali ancora oggi in attivit\u00e0.\nNel mondo.\nItalia.\nIn Italia per poter diventare farmacista occorre frequentare il corso di laurea in Farmacia o in Chimica e Tecnologia Farmaceutiche (CTF). Sono entrambe delle lauree magistrali a ciclo unico della durata di 5 anni e a frequenza obbligatoria (l'accesso \u00e8 a numero programmato), e comprendono sia insegnamenti di carattere chimico che insegnamenti di tipo biomedico; sono altres\u00ec compresi esami teorico-pratici (come le analisi dei medicinali e le tecnologie farmaceutiche, tra cui il laboratorio galenico e dei prodotti fitoterapici, che prevedono esercitazioni di laboratorio ed il successivo superamento di una prova pratica per poter accedere all'orale) nonch\u00e9 un periodo semestrale di tirocinio (da svolgere presso una farmacia pubblica, privata od ospedaliera, o presso un'azienda farmaceutica).\nDopo il conseguimento della laurea, per poter esercitare, occorre conseguire l'abilitazione professionale tramite il superamento dell'esame di stato (in base al principio stabilito per tutte le professioni riconosciute dall'art. 33, quinto comma, della Costituzione), che consente di iscriversi al relativo ordine. Anche i laureati in Chimica e Tecnologia Farmaceutiche, sempre dopo il superamento del relativo esame di stato, possono esercitare la professione di farmacista o di chimico.\nIl Farmacista pu\u00f2 perfezionarsi in svariati settori del mondo farmaceutico, tra cui la farmacia clinica, farmacologia, patologia, biochimica, scienze degli alimenti, farmacognosia, tossicologia, microbiologia, genetica, fitoterapia, cosmesi e galenica."}
{"id": "1181542", "revid": "767487", "url": "https://it.wikipedia.org/wiki?curid=1181542", "title": "Khors", "text": "Khors (altres\u00ec chiamato Hors o Hurs) \u00e8 il dio slavo del sole invernale. Le uniche fonti antiche autentiche che lo nominano sono la Cronaca degli anni passati e il Canto della schiera di Igor. Il nome \u00e8 considerato avere origine iranica (scita).\nKhors rappresenta il sole vecchio il quale, nella mitologia slava, diventa pi\u00f9 piccolo man mano che i giorni diventano pi\u00f9 corti nell'emisfero settentrionale, e muore il giorno del Koro\u010dun, il solstizio invernale. Viene menzionato come sconfitto dalle potenze oscure e malefiche di Chernobog. Il 23 dicembre Hors risorge e comincia il nuovo sole, Koleda.\nA causa della sua trasformazione, gli Slavi veneravano Hors come il dio della cura, della sopravvivenza e del trionfo della salute sulla malattia. Era convenzionalmente visto come il signore delle erbe, un guaritore e un uomo di conoscenza. Dei con ruoli simili nelle altre mitologie erano: Asclepio (mitologia greca), Esculapio (mitologia romana), Api (mitologia egizia), e Baldr (mitologia norrena).\nAl solstizio d'inverno, in onore del dio Hors, gli slavi facevano una danza a catena chiamata \"horo\". Al giorno d'oggi una danza a catena tradizionale in Bulgaria si chiama nella stessa maniera; in Russia e Ucraina, \u00e8 conosciuta come \"khorovod\". In Serbo \"`oro\" (nel serbo riformato dopo il diciannovesimo secolo \u00e8 diventato \"kolo\" \u00e8 un ballo circolare praticato sui campi in occasioni liete.\nCuriosamente, secondo fonti afferenti alla mitologia polacca, Khors (scritto Chors e pronunciato \"hors\") \u00e8 il dio della luna piuttosto che quello del sole."}
{"id": "1181543", "revid": "154639", "url": "https://it.wikipedia.org/wiki?curid=1181543", "title": "Onere della prova", "text": "L'onere della prova \u00e8 un principio logico-argomentativo in base al quale chi vuole dimostrare l'esistenza di un fatto ha l'obbligo di fornire le prove per l'esistenza del fatto stesso. In diritto processuale, \u00e8 risalente al diritto romano e presente in tutti gli ordinamenti moderni: tocca a chi promuove un giudizio fornire le prove dei fatti posti a fondamento della propria pretesa, non a chi resiste negarli. Se i fatti non sono provati, il giudice civile deve respingere la domanda, senza la possibilit\u00e0 di ricorrere a un non liquet; quanto al giudizio penale, per il medesimo principio \u00e8 compito di chi accusa portare le prove delle proprie affermazioni, non di chi si difende.\nTuttavia, il metodo che esso esprime travalica le diverse aree del diritto processuale (civile e penale) in cui \u00e8 nato, essendosi sviluppato come argomento anche in ambito logico-filosofico.\nNella storia del diritto.\nSorto nella forma della locuzione latina giuridica affirmanti incumbit probatio (lett. \"la prova spetta a chi afferma\"), ovvero onus probandi incumbit actori (alla lettera 'l'onere della prova \u00e8 a carico di chi fa valere in giudizio un diritto), ovvero onus probandi incumbit ei qui dicit, non ei qui negat (alla lettera 'l'onere della prova \u00e8 a carico di chi afferma qualche cosa, non di chi lo nega'), fa parte dei brocardi che esprimono un principio fondamentale del diritto romano.\nEnunciazioni di tale principio si possono riscontrare nei Digesta (22, 3, 21) in cui si leggono le parole del giurista Paolo \u00abProbatio ei incumbit qui dicit, non qui negat\u00bb (\"spetta a chi dice, non a chi nega\") e \u00absemper necessitas probandi incumbit illi qui agit\u00bb. Anche nel Corpus iuris civilis (4, 19, 23) si legge una disposizione valida sia per Diocleziano sia per Massimiano, che esprime proprio tale principio: \"Actor quod adseverat probare se non posse profitendo reum necessitate monstrandi contrarium non adstringit, cum per rerum naturam factum negantis probatio nulla sit.\" (lett: \"l'accusatore, dichiarando di non poter provare ci\u00f2 che afferma, non pu\u00f2 obbligare il colpevole a mostrare il contrario, perch\u00e9, per la natura delle cose, non c'\u00e8 nessun obbligo di prova per colui che nega il fatto\").\nNel diritto civile.\nNel caso in cui il giudice non ritenga di avere elementi sufficienti per decidere riguardo a due versioni differenti fornite dalle parti in conflitto, non potendo rifiutarsi di decidere, deve far applicazione della regola dell'\"onere della prova\", secondo cui deve accogliere la versione del fatto prospettata dalla parte su cui non grava l'onere della prova (quand'anche tale ultima versione risulti non sufficientemente dimostrata).\nFrancia.\nQuesta regola \u00e8 passata nel diritto contemporaneo francese, dove l'articolo 9 del codice di procedura civile enuncia \u00abSpetta ad ogni parte di provare conformemente alla legge i fatti necessari al successo della propria pretesa\u00bb.\nItalia.\nTale regola \u00e8 prevista dall'articolo 2697 del Codice Civile, secondo cui chi chiede il giudizio su un diritto di cui \"dice\" o \"afferma\" i fatti costitutivi, deve assumere l'impegno implicito di provare ci\u00f2 che afferma, con la conseguente responsabilit\u00e0 dell'eventuale difetto o insuccesso di quella prova. La regola ha carattere residuale, in quanto va applicata solo ai giudizi in cui un fatto contestato rilevante per la decisione rimanga sfornito di prove.\nCostituiscono eccezioni al principio \"onus probandi incumbit actori\" le presunzioni, che operano in ambiti particolari, caratterizzati da una responsabilit\u00e0 diversa dalle regole ordinarie: la praesumptio iuris et de iure \u00e8 invincibile, la praesumptio iuris tantum inverte solo l'onere della prova.\nIn ogni caso, per il principio del iura novit curia il giudice pu\u00f2 autonomamente integrare le motivazioni in diritto eventualmente insufficienti.\nNel diritto penale.\n\"Se gi\u00e0 un antico brocardo affermava che \"in criminibus non debent esse praesumptiones, sed clarae probationes\", l\u2019assunzione nel diritto vigente del principio del libero convincimento quale fulcro del momento valutativo delle prove da parte del giudice rende assai problematica l\u2019ammissibilit\u00e0 nel sistema delle prove penali di presunzioni sfavorevoli all\u2019imputato, tanto assolute che relative, siano esse di creazione legislativa o giurisprudenziale\".\nItalia.\nNell'ambito penale, sin dal codice toscano di Pietro Leopoldo \u00e8 stabilita \"la presunzione di non colpevolezza, con l'onere della prova della responsabilit\u00e0 gravante sull'accusa (\u00abIn quanto alle prove ogni accusato deve essere assoluto, subito che non vi sono prove contro di lui, senza obbligarlo a provare che non abbia commesso il delitto che gli \u00e8 stato imputato\u00bb (\u00a7 30))\". Tale principio - che non \u00e8 valido in ambito civilistico, dove non sempre l'onere della prova \u00e8 a carico del ricorrente - \"\u00e8, nelle dottrine e nella prassi dell'Ottocento, anzitutto un dogma che consacra la supremazia conoscitiva del giudice penale rispetto all'accertamento che si raggiunge in sede civile (...) dalla tensione dell'accertamento penale verso il vero scaturisce il dovere di iniziativa officiosa del giudice nella acquisizione della prova, al punto che l'obiettivo della verit\u00e0 materiale riflette una concezione monistica che non d\u00e0 spazio ad una divisione della conoscenza tra le parti. Persino l'onere della prova viene inteso come ostacolo all'accertamento del fatto\".\nTale regola \u00e8 oggi rinforzata dal rango costituzionale che ha il principio della presunzione d'innocenza fino a prova contraria.\nSi tratta, comunque, di un metodo di ricerca della verit\u00e0 materiale e non di una negazione della stessa possibilit\u00e0 di svolgimento del processo. Il principio dell'onere della prova non \u00e8 smentito dal fatto che il cittadino, a carico del quale siano presenti sufficienti indizi di reit\u00e0, debba sostenere un processo: l'essere rinviati a giudizio non inverte l'onere della prova, perch\u00e9 sar\u00e0 sempre il pubblico ministero a dover dimostrare la commissione del reato.\nPortogallo.\nIl Decreto n. 37/XII, con cui regolava l'\u201cillecito arricchimento\u201d, \u00e8 stato caducato dall\"'Ac\u00f3rd\u00e3o\" n. 377/2015 del Tribunale costituzionale lusitano perch\u00e9 \"il comportamento penalmente rilevante che si consuma attraverso la mera incompatibilit\u00e0 tra ricchezza dichiarata e quanto effettivamente posseduto comporta che gravi sull'accusato l'onere di giustificare siffatta incompatibilit\u00e0, con evidente violazione del principio di presunzione di innocenza (principio che, com'\u00e8 noto, fa ricadere a carico della pubblica accusa l'onere della prova e non sull'imputato il dovere di dimostrare la propria innocenza)\".\nConsiglio d'Europa.\nNel caso \"Telfner c. Austria\", la Corte europea dei diritti dell'uomo ha stabilito che la presunzione di innocenza di cui all'articolo 6 paragrafo 2 CEDU risulterebbe violata se l'onere della prova fosse traslato dall'accusa alla difesa.\nCanada.\nUna parziale presunzione in ambito penale \u00e8 prevista nel codice penale canadese, per l'omissione di soccorso in caso di un incidente stradale. Mentre sull'accusa grava il tradizionale onere penale della prova (secondo lo standard \"oltre un ragionevole dubbio\"), spetta all'imputato dimostrare che non si sia allontanato dalla scena del delitto per sfuggire alla responsabilit\u00e0 civile o penale, purch\u00e9 l'accusa sia in grado di provare gli altri elementi del reato: qualificato come \"onere invertito\", esso \u00e8 stato ritenuto un limite giustificato al principio di non colpevolezza, ai sensi della sezione 1 della Carta dei diritti e delle libert\u00e0 canadese.\nNella filosofia e nella teologia.\nTale argomento \u00e8 utilizzato anche in filosofia e teologia nell'ambito del dibattito sull'esistenza di Dio.\nViene adoperato per la prima volta nell'ambito della logica e dell'argomentazione nel medioevo. Gi\u00e0 Pietro il Venerabile, in una lettera a Bernardo di Chiaravalle e nello scritto polemico anti-islamico \"Contra sectam sive haeresim saracenorum,\" usa l'espressione \u00ab\"agenti probatio semper incumbit\"\u00bb nel senso di \"burden of proof,\" sostenendo che il fatto che mussulmani sostenessero (senza prove) che le Scritture siano state soggette a falsificazione (\"ta\u1e25r\u012bf\") induce ad appurare che non siano state affatto falsificate. Nel '900, l'argomento \u00e8 stato riproposto da Charles Hamblin nel libro \"Fallacies\" e da Douglas N. Walton nel libro \"Argument Structure: A Ppragmatic Theory\", dove si sostiene che, nel caso di una disputa, spetta all'allocutore che afferma qualcosa sottoporre un'argomentazione a sostegno della propria affermazione nel caso in cui l'interlocutore avesse espresso un dubbio.\nQuesto concetto viene talvolta usato dagli atei come argomento nel dibattito sull'esistenza di Dio: in un dibattito teologico - argomentano - sta a chi afferma l'esistenza di una divinit\u00e0 il compito di dimostrare la verit\u00e0 della propria affermazione. In quest'ottica, la situazione sarebbe paragonabile a una causa giudiziaria, nella quale \u00e8 l'accusa (i credenti) che deve presentare delle prove a sostegno della propria tesi, mentre la difesa (gli atei) ha l'onere al pi\u00f9 di invalidarle, ma certamente non quello di fornire alla giuria una dimostrazione di innocenza nei confronti di un'accusa infondata. Sarebbe quindi necessario, secondo questo principio, che gli stessi credenti si facciano carico dell'onere della prova a sostegno delle loro affermazioni.\nVi sono atei, quali Richard Dawkins, che sostengono che l'inesistenza di Dio non pu\u00f2 essere dimostrata, poich\u00e9 il principio di falsificabilit\u00e0 proprio del metodo scientifico ricerca gli errori e non le certezze. Il filosofo Guido Canziani sostiene che sia preferibile da un punto di vista logico mantenersi su un cauto scetticismo, piuttosto che lanciarsi in affermazioni che potrebbero non trovare conferma e che non hanno dimostrazione."}
{"id": "1181545", "revid": "76963", "url": "https://it.wikipedia.org/wiki?curid=1181545", "title": "Ed Adlum", "text": "Storica la sua collaborazione con Michael Findlay, che mont\u00f2 \"Invasion of the Blood Farmers\". Il suo unico film come regista, \"Invasion of the Blood Farmers\", anticip\u00f2 i temi che saranno cari alla cinematografia statunitense di fine anni settanta: serial killer nascosti nelle comunit\u00e0 agricole e sceriffi tuttofare.\nDirige la rivista di videogames RePlay magazine dal 1975."}
{"id": "1181548", "revid": "141388", "url": "https://it.wikipedia.org/wiki?curid=1181548", "title": "Peter Beagle", "text": ""}
{"id": "1181550", "revid": "141388", "url": "https://it.wikipedia.org/wiki?curid=1181550", "title": "Peter Soyer Beagle", "text": ""}
{"id": "1181555", "revid": "1543377", "url": "https://it.wikipedia.org/wiki?curid=1181555", "title": "Valore di mercato", "text": "Il valore di mercato (o valore reale), in economia si intende generalmente il controvalore (solitamente in denaro) di un bene nell'ambito della compravendita dello stesso in un mercato liquido e tra parti consapevoli. \nTra i sette valori (valore di mercato, costo, capitalizzazione, trasformazione, surrogazione, complementare e uso sociale) il valore di mercato e il valore di costo sono quelli \"fondamentali\" mentre gli altri sono \"accessori\" o \"derivati\" in quanto derivano dal valore di mercato e dal valore di costo.\nDescrizione.\nIl concetto di valore di mercato assume \"un'importanza particolare nella compravendita di titoli che abbiano un valore nominale, quali azioni o quote di societ\u00e0 di capitali; in questo caso il valore di mercato viene determinato sulla base del patrimonio della societ\u00e0 stessa, sul suo posizionamento sul mercato di riferimento, su parametri di redditivit\u00e0, su aspettative che gli operatori nutrono circa l'andamento futuro ma anche sulle contingenze economiche che si vengono a creare (a tal proposito possono essere citate, come esempio fra tanti, le temporanee crisi di liquidit\u00e0 che creano effetti distorsivi sui mercati dei capitali)\".\nEsso \u00e8 pertanto determinato \"in primis\" dal valore materiale del bene stesso, corretto da altri fattori quali, ad esempio, la legge della domanda e dell'offerta, \" et in secundis\" dalla volont\u00e0 del compratore di acquistare e quella del proprietario del bene di vendere. Il valore di mercato \u00e8 dato quindi dalla quantit\u00e0 di moneta che si scambia con un determinato bene.\nIn determinati ambiti (ad esempio il settore immobiliare) tale valore \u00e8 ricavato attraverso una valutazione immobiliare che porta a determinare il valore del bene che tuttavia non costituisce, di per s\u00e9, il valore di mercato, bens\u00ec soltanto una base di partenza per la definitiva determinazione di quest'ultimo. \nIl ruolo nell'economia.\nL'analisi del valore di mercato delle azioni, tuttavia, si interseca, inevitabilmente, con le valutazioni del corso futuro dei titoli o, per meglio dire, la stima del valore futuro in momenti successivi all'istante di valutazione; le tecniche di base maggiormente utilizzate, sono quelle fondate da un lato sui modelli stocastici che furono teorizzati verso l'inizio degli anni '70 di cui le pi\u00f9 famose sono: Metodo Monte Carlo, Modello Binomiale di Cox-Ross-Rubinstein, Modello di Black-Scholes-Merton (utilizzati, prevalentemente, per la stima del valore dei derivati) e il Modello CIR (adatto soprattutto per ci\u00f2 che riguarda l'aspetto comportamentale dei tassi di interesse) e dall'altro i modelli come il CAPM e ATP o modelli multifattorili.\n\"Nel caso delle societ\u00e0 per azioni quotate alla Borsa valori, per la determinazione del valore di mercato si prende in considerazione la quotazione delle azioni (solitamente una media dei prezzi in un arco temporale definito e prossimo all'atto di compravendita), se del caso con l'aiuto di uno o pi\u00f9 consulenti, che molte volte \u00e8 una banca d'affari. Queste societ\u00e0 di consulenza utilizzano sistemi di valutazione che si fondano sull'implementazione di tecniche quali: dei multipli di mercato e sulla stima dei flussi di cassa attesi\".\nUn altro caso pu\u00f2 essere quello delle obbligazioni, anch'esse a volte quotate in Borsa, nel quale il valore di mercato viene determinato dalla \"appetibilit\u00e0\" del titolo: rating dell'emittente, tasso di interesse corrisposto, durata temporale, eventuale convertibilit\u00e0 in azioni, facilit\u00e0 di negoziazione.\nOccorre precisare inoltre che il valore di mercato di un titolo pu\u00f2 essere diverso, anche in misura considerevole, dal valore nominale; a tal proposito sono presenti sul mercato strumenti finanziari chiamati derivati (Opzione europea, opzioni americane, Opzione asiatica ed Opzioni esotiche) o derivati strutturati (nel caso la loro complessit\u00e0 induca il valutatore a scomporre lo strumento in \"derivati base\") di cui al momento della sottoscrizione non si conosce esattamente il valore futuro ma di cui si pu\u00f2 solo fare una stima (utilizzando le tecniche di cui sopra) in cui per\u00f2 devono essere poste delle ipotesi di base che inevitabilmente devono essere tenute in considerazione per la valudit\u00e0 dei risultati ottenuti.\nNel settore immobiliare.\nPer quanto riguarda la valutazione immobiliare il \"Valore di Mercato\" rappresenta un valore di stima che gli Standards valutativi internazionali definisco chiaramente. Il Valore di Mercato (VM) \u00e8 l'ammontare stimato per il quale un determinato immobile pu\u00f2 essere compravenduto alla data della valutazione tra un acquirente e un venditore, essendo entrambi i soggetti non condizionati, indipendenti e con interessi opposti, dopo un'adeguata attivit\u00e0 di marketing durante la quale le parti hanno agito con eguale capacit\u00e0, con prudenza e senza alcuna costrizione.\nNel mondo.\nItalia.\nAnche la Banca d'Italia, nelle proprie \"Norme di Vigilanza sulle banche\" di cui alla Circolare 285/2013, rimanda alla definizione adottata con l\u2019art. 4, comma 1, punto 76) del Regolamento (UE) 575/2013. Per \"valore di mercato\" \u00absi intende l\u2019importo stimato al quale l\u2019immobile verrebbe venduto alla data della valutazione in un\u2019operazione svolta tra un venditore e un acquirente consenzienti alle normali condizioni di mercato dopo un\u2019adeguata promozione commerciale, nell\u2019ambito della quale entrambe le parti hanno agito con cognizione di causa, con prudenza e senza costrizioni\u00bb. La Circolare 285/2013 ha modificato la 263/2006. \nUnione Europea.\nIn base al dettato dell\u2019art. 4, comma 1, punto 76) del Regolamento (UE) 575/2013 per \"valore di mercato\" \u00absi intende l\u2019importo stimato al quale l\u2019immobile verrebbe venduto alla data della valutazione in un\u2019operazione svolta tra un venditore e un acquirente consenzienti alle normali condizioni di mercato dopo un\u2019adeguata promozione commerciale, nell\u2019ambito della quale entrambe le parti hanno agito con cognizione di causa, con prudenza e senza costrizioni\u00bb."}
{"id": "1181559", "revid": "36426", "url": "https://it.wikipedia.org/wiki?curid=1181559", "title": "Forte Stella (Porto Ercole)", "text": "Il Forte Stella \u00e8 una caratteristica fortificazione costiera situata nel comune di Monte Argentario. La sua ubicazione \u00e8 nei pressi di Porto Ercole, su un promontorio che si eleva a ovest dell'abitato, non lontano dalla Spiaggia dello Sbarcatello. In passato, costituiva uno dei baluardi del sistema difensivo del promontorio dell'Argentario.\nStoria.\nLa fortificazione venne edificata dagli Spagnoli nella seconda met\u00e0 del Cinquecento, quando l'intera zona entr\u00f2 a far parte dello Stato dei Presidii, all'interno del quale costituiva uno dei punti strategici dell'intero sistema difensivo, potendo comunicare visivamente con la Torre dell'Avvoltore a ovest, con la rocca aldobrandesca di Porto Ercole e addirittura con la Torre di San Pancrazio sul promontorio di Ansedonia a est.\nIl luogo scelto per la costruzione della struttura difensiva era quello in cui sorgeva il Forte Sant'Ippolito, di origini rinascimentali, che rappresentava uno dei capisaldi del preesistente sistema difensivo della parte sud-orientale del promontorio dell'Argentario: parte di esso fu incorporato nella parte centrale della nuova fortificazione, riadattandolo ad essa.\nI lavori di costruzione furono effettuati dopo la realizzazione del Forte Filippo e dopo la ristrutturazione e riqualificazione della pi\u00f9 antica rocca aldobrandesca, fortificazioni entrambe situate nell'abitato di Porto Ercole. Gli Spagnoli, per la costruzione del nuovo complesso fortificato, si rivolsero a Cosimo I de' Medici che affid\u00f2 la direzione dei lavori agli architetti Bernardo Buontalenti e Giovanni Camerini, che elaborarono il progetto per la struttura difensiva nel 1558; la parte centrale preesistente, di epoca rinascimentale, fu realizzata probabilmente su progetto dell'ingegnere militare Francesco di Giorgio Martini.\nLa realizzazione dell'imponente fortificazione richiese moltissimo tempo, tanto che i due architetti incaricati del progetto direttamente da re Filippo II di Spagna non riuscirono mai a vederla terminata. Sembra, infatti, che il completamento dell'opera si sia concluso soltanto nella seconda met\u00e0 del Seicento, pur essendo stato seguito fino in fondo il progetto elaborato nel secolo precedente: in una raffigurazione del 1646 la struttura fortificata risultava ancora incompleta, apparendo ancora con una planimetria diversa da quella del progetto.\nLe funzioni svolte in passato dalla fortezza erano prevalentemente quelle di avvistamento, grazie alla possibilit\u00e0 di un'ottima osservazione lungo un tratto di costa che spazia dalla sponda meridionale dell'Argentario fino al promontorio di Capo Linaro oltre la citt\u00e0 di Civitavecchia. La sua graduale dismissione avvenne nel corso dell'Ottocento, quanto l'intera zona pass\u00f2 prima temporaneamente al Granducato di Toscana e poi al Regno d'Italia. Proprio negli anni successivi all'Unit\u00e0 d'Italia, fu decisa la sua definitiva dismissione dalle originarie funzioni militari.\nRimasta di propriet\u00e0 demaniale, l'intera struttura fortificata \u00e8 stata oggetto di restauri effettuati negli anni novanta del secolo scorso, che l'hanno riportata agli antichi splendori, permettendo un ottimo stato di conservazione. Nel 2004, il Forte Stella \u00e8 stato lo scenario di una serie di spot pubblicitari televisivi della compagnia di telefonia mobile TIM.\nDescrizione.\nIl Forte Stella si presenta come un'imponente fortificazione, caratterizzata dalla presenza di due fortilizi, uno esterno ed uno interno.\nL'area in cui sorge il forte propriamente detto \u00e8 delimitata da un fortilizio esterno che si sviluppa a forma quadrangolare, con un bastione hexagonale che racchiude ciascuno dei quattro angoli del perimetro. Le cortine murarie del fortilizio esterno, con basamento a scarpa, racchiudono l'area interna sulla quale sorge il forte propriamente detto; esternamente si articolava in passato un sistema di fossati che rendevano ancor pi\u00f9 protetto e sicuro l'accesso al complesso. Per superare il fortilizio esterno \u00e8 necessario percorrere una lunga rampa in ascesa che conduce alla porta che si apre sul lato nord-orientale della cortina muraria esterna. La porta di accesso al complesso, sovrastata da un arco a tutto sesto poggiante su due cordoni orizzontali, \u00e8 preceduta da un ponte che ha sostituito in epoca moderna il perduto ponte levatoio originario. Il tratto di cortina muraria ove si apre la porta \u00e8 protetta da un rivellino, realizzato soltanto nel Settecento, ove spiccano due lunghe fessure verticali affiancate da una feritoia per lato, che proteggevano ulteriormente l'ingresso al forte dando maggiori garanzie di sicurezza nel controllo degli accessi. Da segnalare, infine, la presenza di due grandi stemmi lungo il prospetto frontale.\nL'area racchiusa all'interno del fortilizio esterno bastionato costituisce il basamento su cui sorge il forte propriamente detto, realizzato sul preesistente Forte Sant'Ippolito , che si sviluppa con una caratteristica pianta stellata a sei punte, con spessissime e alte cortine murarie costituite da un possente basamento a scarpa delimitato superiormente da un marcapiano, sopra il quale poggia il parapetto, dotato di camminamento di ronda, che delimita l'ampia terrazza sommitale, originariamente usata dalle sentinelle per funzioni di avvistamento e per inviare segnalazioni luminose alle altre torri in caso di pericolo. Lungo le cortine murarie del fortilizio interno si aprono numerose feritoie, a protezione ulteriore del cuore della struttura difensiva costiera. Al vertice orientale del fortilizio interno si \u00e8 conservata una delle originarie garitte con campanile a vela, che caratterizzavano originariamente ciascun vertice del forte propriamente detto.\nAll'interno, si tengono mostre e rassegne culturali durante il periodo estivo. L'illuminazione naturale degli ambienti interni \u00e8 data da un'apertura a forma esagonale che si apre al centro della terrazza sommitale."}
{"id": "1181562", "revid": "36426", "url": "https://it.wikipedia.org/wiki?curid=1181562", "title": "Basilica Vetus", "text": ""}
{"id": "1181563", "revid": "36426", "url": "https://it.wikipedia.org/wiki?curid=1181563", "title": "Basilica nova", "text": ""}
{"id": "1181569", "revid": "767487", "url": "https://it.wikipedia.org/wiki?curid=1181569", "title": "Karl Hillebrand", "text": "L'esilio.\nStudente all'Universit\u00e0 di Heidelberg, partecip\u00f2 al movimento rivolutionario e per questo fu imprigionato a Rastatt da cui riusc\u00ec a evadere vivendo per un certo periodo tra Strasburgo, Parigi e Bordeaux.\nDopo avere ottenuto il dottorato alla Sorbona ebbe l'incarico di insegnamento della lingua tedesca presso la scuola militare di St. Cyr e poco dopo di quello di professore di letteratura straniera a Douai.\nAllo scoppio del conflitto franco-tedesco, 1870, lasci\u00f2 l'insegnamento e si trasfer\u00ec in Italia come corrispondente de \"The Times\", sistemandosi a Firenze dove mor\u00ec il 19 ottobre 1884.\nHillebrand scriveva con grande eleganza, oltre che in tedesco, la sua lingua madre, in francese, inglese ed italiano.\nI suoi saggi raccolti con il titolo \"Zeiten, Volker and Menschen\", pubblicati a Berlino nel 1885 mostrano una chiara visione dei problemi storici internazionali, illustrati con uno stile sobrio e piacevole.\nBergenroth.\nStudi\u00f2 il \"Calendar of Letters, Despatches, &amp;c., relating to Negotiations between England and Spain\" di Gustav Adolf Bergenroth soffermandosi sui documenti che riguardavano la vicenda storica e umana di Giovanna di Castiglia.\nDopo avere approfondito il tema con ulteriori ricerche, pubblic\u00f2 a Parigi nel 1869 il saggio \"Une \u00e8nigme de l'histoire. La captivit\u00e9 de Jeanne la Folle d'apr\u00e8s des documents nouveaux\" con cui dimostr\u00f2 la mistificazone storica della follia di Giovanna di Castiglia come risultato di un complotto di stato ordito contro di le dai suoi pi\u00f9 stretti familiari.\nLe opere.\nTra le sue opere si evidenziano \"Des conditions de la bonne comedie\", 1863, \"La Prusse contemporaine\", 1867, \"Etudes italiennes\", 1868 e la traduzione del \"Griechische Literaturgeschichte\", 1883, di Karl Otfried M\u00fcller.\nPubblic\u00f2 solo due volumi dell'opera \"Geschichte Frankreichs von der Thronbesteigung Ludwig Philipps bis zum Fall Napoleons III\" che aveva ideato ben pi\u00f9 ampia oltre a una serie di saggi sull'Italia con il titolo \"Italia\", 1877 e in inglese il saggio \"German Thought during the Last Two Hundred Years\", 1880."}
{"id": "1181570", "revid": "98720", "url": "https://it.wikipedia.org/wiki?curid=1181570", "title": "Bomba a neutroni", "text": ""}
{"id": "1181577", "revid": "1305772", "url": "https://it.wikipedia.org/wiki?curid=1181577", "title": "Hillebrand", "text": "Il cognome Hillebrand si pu\u00f2 riferire a:"}
{"id": "1181579", "revid": "287204", "url": "https://it.wikipedia.org/wiki?curid=1181579", "title": "Numenoreani", "text": ""}
{"id": "1181591", "revid": "36426", "url": "https://it.wikipedia.org/wiki?curid=1181591", "title": "San Nazaro in Brolo", "text": ""}
{"id": "1181594", "revid": "486946", "url": "https://it.wikipedia.org/wiki?curid=1181594", "title": "San Vincenzo in Prato", "text": ""}
{"id": "1181602", "revid": "120701942", "url": "https://it.wikipedia.org/wiki?curid=1181602", "title": "Sinfonia concertante", "text": "La sinfonia concertante \u00e8 una forma musicale originaria del classicismo e ibrida tra due forme sonata, la sinfonia e il concerto:\nClassicismo.\nFino al periodo barocco, le differenze tra concerto e sinfonia non erano propriamente chiare. Il termine \"sinfonia\" era anche usato per identificare un'ouverture di un lavoro teatrale o di un oratorio; per esempio, Antonio Vivaldi scriveva concerti senza solisti discernibili, i quali stilisticamente presentano poche differenze se comparati alle sue sinfonie. Il corrispondente genere barocco alla sinfonia concertante \u00e8 il concerto grosso.\nDurante il classicismo venne definito il significato sia della sinfonia che del concerto (e il concerto grosso scomparve completamente), i quali furono molto in voga negli ultimi decenni del XVIII secolo, soprattutto tra i compositori della scuola di Mannheim e altri, come Johann Christian Bach, Franz Joseph Haydn e Wolfgang Amadeus Mozart.\nLa sinfonia concertante, spesso considerata (anche se impropriamente) figlia del concerto grosso, ebbe origine negli anni '70 del settecento proprio grazie all'opera dei compositori della cosiddetta scuola di Mannheim, come Theodor von Schacht, Leopold Kozeluch e altri, e di J. C. Bach, il quale ne scrisse oltre una ventina e pubblic\u00f2 le sue prime a Parigi verso i primi anni '70. Mozart venne a contatto con questo genere musicale nel 1777 quando visit\u00f2 la citt\u00e0 di Mannheim e il suo ambiente artistico; egli stesso scriver\u00e0 in seguito due famose sinfonie concertanti:\nVi si cimentarono anche Haydn, con tre sinfonie concertanti, e Ludwig van Beethoven, che speriment\u00f2 questo genere con il suo famoso \"Concerto triplo\".\nLa sinfonia concertante ebbe il suo periodo di fioritura nel classicismo e precisamente tra il 1770 e il 1830, durante il quale periodo vennero scritti almeno 570 lavori di questo tipo da 210 compositori circa, dei quali 70 erano francesi o compositori stabilitisi in Francia.\nRomanticismo.\nPochi compositori chiamavano ancora le loro composizioni \"sinfonia concertante\" dopo il classicismo. Tuttavia alcuni, come nel caso della sinfonia per viola e orchestra \"Aroldo in Italia\" di Hector Berlioz, sperimentarono questo genere."}
{"id": "1181603", "revid": "1793900", "url": "https://it.wikipedia.org/wiki?curid=1181603", "title": "S\u00f6lden (Austria)", "text": "S\u00f6lden \u00e8 un comune austriaco di 3\u00a0199 abitanti nel distretto di Imst, in Tirolo. Stazione sciistica e localit\u00e0 di villeggiatura anche estiva, si trova nella \u00d6tztal, valle laterale dell'Inn, ed \u00e8 il comune pi\u00f9 esteso dell'Austria (466,78\u00a0km\u00b2).\nGeografia fisica.\nIl centro di S\u00f6lden si trova a 1\u00a0368\u00a0m s. l.\u00a0m. La cima pi\u00f9 elevata presente nel territorio comunale \u00e8 la Wildspitze la quale, con i suoi 3\u00a0768\u00a0m di altezza, rappresenta la seconda montagna dell'Austria in ordine di altezza dopo il Gro\u00dfglockner.\nGeografia antropica.\nSuddivisioni amministrative.\nIl territorio comunale coincide con l'unico comune catastale (S\u00f6lden) e conta cinque frazioni (tra parentesi la popolazione al 1\u00ba gennaio 2015): Gurgl (564), Heiligkreuz (141), S\u00f6lden (2\u00a0248), Vent (171) e Zwieselstein (155). A loro volta le frazioni contano numerose localit\u00e0: Angern, Dreih\u00e4usern, Hochgurgl, Kressbrunnen, Obergurgl, Pill, Pirchh\u00fctt, Poschach e Untergurgl (Gurgl); Bodenegg, Neder, Seiten, Venter Tal e Winterstall (Heiligkreuz); Gaislach, Geh\u00f6rde, Giggijoch, Granbichl, Granstein, Gr\u00fcnwald, Haimbach, Hochs\u00f6lden, Hochwald, H\u00f6fle, Kaisers, Leite, Lochlehn, Pitze, Platte, Rainstadl, Rechenau, Rettenbach, Rettenbachgletscher, Schmiedhof, See, Stabele, Stubaier Alpen, Wald, Wildmoos, Windau e Wohlfahrt (S\u00f6lden); Rofen (Vent).\nEconomia.\nNumerosi i turisti che visitano S\u00f6lden in tutte le stagioni (15\u00a0000 ogni giorno): il paese \u00e8 la maggiore attrazione turistica austriaca, con due milioni di visitatori all'anno, dopo la capitale Vienna.\nSport.\nS\u00f6lden \u00e8 conosciuta anche perch\u00e9 ospita la prima tappa del circuito di Coppa del Mondo di sci alpino che si tiene sul ghiacciaio Rettenbach. La stazione sciistica si estende tra i 1\u00a0368\u00a0m s.l.m. del centro urbano fino a 3\u00a0250\u00a0m s.l.m. ed \u00e8 attrezzata con 33 impianti di risalita (8 cabinovie ad agganciamento automatico, 16 seggiovie e 9 skilift) e 146\u00a0km di piste sciistiche (62\u00a0km rosse, 51\u00a0km blu, 27\u00a0km nere e 6\u00a0km tapis-roulants)."}
{"id": "1181606", "revid": "1543377", "url": "https://it.wikipedia.org/wiki?curid=1181606", "title": "Mamer", "text": " \nMamer (pronuncia: ) \u00e8 un comune del Lussemburgo sud-occidentale. Fa parte del cantone di Capellen, nel distretto di Lussemburgo. Si trova sette chilometri a ovest della capitale, lungo il corso del fiume Mamer, un affluente dell'Alzette. La attraversano le autostrade E25 e A6. Il comune comprende anche gli abitati di Capellen (capoluogo del cantone) e Holzem.\nNel 2005, la citt\u00e0 di Mamer, capoluogo del comune che si trova nella parte orientale del suo territorio, aveva una popolazione di 5.047 abitanti. Nella classifica delle citt\u00e0 lussemburghesi per popolazione, Mamer occupa il tredicesimo posto.\nStoria.\nI Treveri, una trib\u00f9 gallica, abitarono nella regione per diversi secoli, fino a quando furono sottomessi da Giulio Cesare nel 54 a.C. Durante il periodo gallo-romano, che dur\u00f2 fino al 450 circa, i romani costruirono nella zona un gran numero di strade, fra le quali il \"Kiem\" (dal latino \"caminus\", strada) che collega Treviri a Reims, attraversando l'attuale Mamer. L'antica Mambra era un \"vicus\" romano incentrato intorno a una villa con bagni termali, situata sulle sponde del fiume Mamer, al margine orientale dell'attuale citt\u00e0. L'insediamento romano fu dato alle fiamme dagli invasori germani intorno al 276.\nIl pi\u00f9 antico riferimento storico a Mamer si trova in un documento che attesta come, l'8 aprile 960, la contessa Liutgarda del Lussemburgo abbia regalato l'abitato di \"Mambra\" all'Abbazia di San Massimino, a Trier, a beneficio dei monaci che la abitavano.\nNel 1500 a Mamer nacque una figura che i residenti considerano centrale nella storia della citt\u00e0, Nicolaus Mameranus. Soldato e storico sotto Carlo V, ottenne che l'imperatore pagasse il restauro del villaggio dopo che le truppe del Duca d'Orl\u00e9ans l'avevano saccheggiato nel 1543. Nel 1555 fu nominato poeta laureato.\nLo sviluppo decisivo, comunque, arriv\u00f2 verso la fine del XVIII secolo: fu allora, nel 1790, che fu realizzata la strada che congiunge Lussemburgo a Bruxelles. Nel 1859 fu aperta nella citt\u00e0 anche una stazione ferroviaria lungo la linea per Bruxelles.\nDurante la prima e la seconda guerra mondiale la citt\u00e0 non fu bombardata, ma i suoi abitanti ne subirono comunque le conseguenze.\nDal 1945 Mamer \u00e8 cresciuta per effetto della sua posizione, soprattutto per la ridotta distanza dalla capitale, e perch\u00e9 servita da ottimi collegamenti stradali e ferroviari.\nDati demografici.\nNegli ultimi trent'anni la popolazione di Mamer \u00e8 quasi raddoppiata, raggiungendo quota 5.047 nel 2005. Circa il 46% della popolazione non \u00e8 lussemburghese: nella citt\u00e0 sono rappresentate pi\u00f9 di sessanta nazioni, con numeri significativi provenienti da Portogallo (560), Francia (478), Belgio (456), Danimarca (225) e Germania (214). La causa \u00e8 probabilmente lo sviluppo di Mamer come residenza per coloro che lavorano nella capitale o nei suoi dintorni come funzionari delle istituzioni internazionali e del settore dei servizi finanziari.\nPolitica e amministrazione.\nAmministrazione comunale.\nIl consiglio comunale, che ha sede al Castello, consiste di 13 membri. Di questi, 6 sono del \"Chr\u00ebschtlech Sozial Vollekspartei\" (CSV), il Partito popolare cristiano-sociale del primo ministro Jean-Claude Juncker, 3 del \"L\u00ebtzebuerger Sozialistesch Arbechterpartei\" (LSAP), il Partito socialista dei lavoratori lussemburghese attualmente rappresentato nel governo nazionale di grande coalizione, 2 dei Verdi (\"D\u00e9i Greng\") e due del Partito democratico (\"Demokratesch Partei\"). Il sindaco, Gilles Roth (CSV), che ha iniziato nel mese di ottobre 2005 il suo secondo mandato, \u00e8 un legale e un conciliatore in forza al Ministero delle Finanze. Da aprile 2006 \u00e8 diventato responsabile delle Autonomie locali per il CSV.\nStemma.\nLo stemma comunale (rappresentato in alto a destra in questa pagina) rappresenta un tempio dorato con quattro colonne su sfondo blu sormontato da una ruota blu fra due uncini in campo dorato. I colori sono basati sul blasone dei Mersch-Rodemacks, un tempo signori di Mamer. Il tempio rappresenta la lunga storia di Mamer e le vestigia romane scoperte di recente. La ruota proviene invece dal blasone della famiglia di Mamerano, mentre gli uncini ricordano il cimiero della famiglia Mamer.\nMamer oggi.\nPur trovandosi a pochi chilometri dalla capitale, Mamer beneficia della natura semi-rurale della regione di Gutland, con terreni ondulati ideali per l'allevamento di bestiame, l'agricoltura e l'attivit\u00e0 forestale. Il centro del villaggio originale \u00e8 a sud della N6 (\"Route d'Arlon\"), che da Lussemburgo va verso Arlon. In questa zona si trovano la chiesa, il municipio, e molti dei negozi e dei ristoranti. Un grosso centro commerciale, invece, si trova due chilometri pi\u00f9 a est. In una fase successiva, la realizzazione di nuove case ha spostato l'asse della citt\u00e0 verso nord, nella zona fra la N6 e la E25, in particolare nel quartiere \"Cit\u00e9 Mameranus\". Altri insediamenti commerciali si trovano ad ovest, vicino allo svincolo dell'autostrada.\nDal 2000, a Mamer sono state aperte una grande scuola superiore, una nuova stazione ferroviaria, un centro per anziani e un nuovo polo amministrativo nel Castello. Inoltre \u00e8 in corso di costruzione un grande complesso che comprende una scuola elementare e un asilo e c'\u00e8 un progetto per realizzare una seconda scuola europea nella zona.\nTrasporti.\nDalla stazione di Mamer, ci sono collegamenti regolari con Lussemburgo (a est), Kleinbettingen e Arlon (a ovest). Inoltre ci sono collegamenti in autobus per Kirchberg (dove hanno sede uffici delle istituzioni europee e un centro di servizi finanziari), e pullman per le pi\u00f9 distanti mete di Arlon, Clemency, Septfontaines, Keispelt, Steinfort, Redange e Eischen. La citt\u00e0 \u00e8 servita anche da numerosi scuolabus che portano agli istituti di istruzione della capitale, inclusa la scuola europea di Lussemburgo.\nServizi.\nNegli ultimi anni a Mamer sono sorti numerosi servizi, fra i quali ambulanze e vigili del fuoco, le gi\u00e0 citate scuole, un ufficio postale, banche, garage, ristoranti e strutture ricettive. Nella citt\u00e0 e nei dintorni si trovano un gran numero di medici, dentisti, ottici e veterinari. Il primo e il terzo venerd\u00ec del mese, dalle 16 alle 19, c'\u00e8 inoltre un mercato all'aperto.\nLa citt\u00e0 ospita inoltre un grande parcheggio su entrambe le sponde del fiume, un centro sportivo, uno stadio di calcio e diversi campi sportivi per ragazzi.\nOltre alle messe in diverse lingue nella parrocchia locale, c'\u00e8 anche un Centro di cultura islamica, al quale \u00e8 annessa una moschea che offre numerosi servizi di istruzione e religiosi.\nSport e divertimenti.\nMamer ha un'orchestra di ottoni, un club filatelico e un club fotografico. La sua squadra di calcio, FC Mamer 32, con squadre sia maschili che femminili, milita nella massima serie lussemburghese. Nella citt\u00e0 ci sono anche strutture per ciclisti e ogni anno viene organizzata una giornata senz'auto per ciclisti fra Mamer e Mersch. Nella citt\u00e0 ci sono numerose feste, che si tengono principalmente nella piazza davanti alla chiesa. A met\u00e0 dicembre, inoltre, si tiene un mercatino di Natale, mentre alla fine dell'inverno viene organizzata la tradizione pira del \"Burgbrennen\" per celebrare l'arrivo della primavera.\nQualit\u00e0 della vita.\nIl Lussemburgo \u00e8 fra gli stati con la pi\u00f9 alta qualit\u00e0 della vita e con il pi\u00f9 grande PIL \"pro capite\". L'effetto \u00e8 un alto livello di qualit\u00e0 della vita in particolare nelle zone residenziali che circondano la capitale, fra le quali appunto Mamer. Le ville, spesso unifamiliari, hanno di frequente ampi giardini, garage e cantine. Le tariffe delle strutture ricettive sono alte per effetto della consistente domanda, ma beneficiano come in tutto il Lussemburgo dalle tasse abbastanza ridotte. La citt\u00e0 \u00e8 interamente cablata e si ricevono numerose tv in francese, lussemburghese e tedesco. Molto efficiente il servizio di raccolta e riciclaggio dei rifiuti.\nEconomia.\nNonostante Mamer si sia sviluppata principalmente come una citt\u00e0 residenziale, c'\u00e8 stata anche una recente crescita industriale e commerciale. La sua principale azienda, C\u00e9ratizit (in passato chiamata Cerametal), ha circa 950 dipendenti ed ha consistenti quote di mercato mondiale nel settore degli attrezzi da taglio. Nella zona ci sono anche alcune imprese edili, un'azienda specializzata negli accessori per computer e protezione dei dati, uno stabilimento della compagnia farmaceutica GlaxoSmithKline, una banca di investimenti e diversi servizi finanziari. Inoltre, l'area commerciale fra Mamer e Capellen dispone di un ampio numero di negozi e uffici.\nAmbiente.\nClima.\nCome Lussemburgo, Mamer, che si trova ad un'altitudine di 310 metri sul livello del mare, ha un clima temperato con estati calde (temperatura media intorno ai 24\u00b0, con picchi di 35\u00b0) e inverni freddi (media intorno ai 5\u00b0 con picchi di -15\u00b0). Le piogge sono moderate, ma in media piove meno di dieci giorni al mese. I venti spirano prevalentemente da sud-ovest. A differenza di molti centri in Lussemburgo, Mamer non subisce inondazioni ma occasionalmente vi \u00e8 forte vento, grandine e pioggia gelida. Spesso in inverno si verificano piccole nevicate, che per\u00f2 non provocano disagi visto che il sistema di spazzaneve \u00e8 ben coordinato.\nI periodi di siccit\u00e0 sono brevi e piuttosto rari, e dunque la vegetazione ne patisce di rado le conseguenze.\nIn giugno il sole sorge alle 5 e tramonta alle 22,30. In dicembre sorge alle 8 e tramonta alle 16,30.\nBiodiversit\u00e0.\nNella zona sono stati avvistati molti uccelli e animali selvatici. Fra questi si segnalano cinghiali, cervi, volpi, lepri e conigli che \u00e8 possibile avvistare nelle campagne intorno a Mamer. Nella citt\u00e0 si trovano invece rondini, passeri, corvi comuni, piccioni, fringuelli e pettirossi. Nei casi pi\u00f9 fortunati \u00e8 possibile avvistare stormi di oche selvatiche in migrazione. Nei boschi intorno alla citt\u00e0 si possono sentire, e a volte anche vedere, gufi e picchi. Alcune specie sono state decimate dalla caccia, ma negli ultimi tempi si sono moltiplicate le iniziative per proteggere flora e fauna: un'area della foresta che circonda il comune, fra l'altro, \u00e8 diventata riserva naturale."}
{"id": "1181607", "revid": "116700560", "url": "https://it.wikipedia.org/wiki?curid=1181607", "title": "Plasmodio", "text": "Il plasmodio \u00e8 una massa o uno strato di protoplasma contenente alcuni o molti nuclei formatisi in seguito a numerose divisioni nucleari alle quali non fa riscontro la divisione del citoplasma in cellule figlie. Nei territori citoplasmatici plurinucleati cos\u00ec formati i singoli elementi sono indipendenti. Un esempio di plasmodio sono i megacariociti che per campeggiamento danno vita alle piastrine.\nNon vanno confusi i plasmodi con i sincizi, frutto di aggregazione tra pi\u00f9 cellule. Essi possono essere strutturali (ad esempio gli osteoclasti o le fibre muscolari scheletriche) o funzionali (miocardiociti, che mantengono la propria individualit\u00e0 ma che sono strettamente legati ad altri miocardiociti per dare una contrazione sinergica."}
{"id": "1181609", "revid": "2196166", "url": "https://it.wikipedia.org/wiki?curid=1181609", "title": "Rocca aldobrandesca (Porto Ercole)", "text": "La Rocca aldobrandesca, nota anche come Rocca Spagnola, \u00e8 una fortificazione costiera situata presso Porto Ercole, localit\u00e0 del Monte Argentario; costituiva nei secoli passati uno dei baluardi del sistema difensivo del promontorio.\nStoria.\nIl castello medievale.\nSul colle su cui sorge la rocca vi era anticamente un piccolo oratorio dedicato a San Giovanni Evangelista, menzionato da Papa Gregorio VII in una bolla papale del 1074. Purtroppo la storia medievale di questo territorio ci \u00e8 giunta molto confusa, poich\u00e9 queste terre venivano conquistate e cedute a distanza di pochi anni. Ci fu stabilit\u00e0 solamente quando, nel XIII secolo, questo territorio venne dato in enfiteusi a Margherita Aldobrandeschi, contessa di Sovana, dall'Abbazia delle Tre Fontane; ella fece costruire una torre quadrata come simbolo del potere. Questa torre costituir\u00e0 il primo nucleo della rocca. In seguito la torre pass\u00f2 in eredit\u00e0 agli Orsini di Pitigliano, che portarono a termine l'opera di incastellamento. Con la conquista di Porto Ercole da parte dei senesi nel corso del Quattrocento e la conseguente annessione alla Repubblica di Siena, venne inviato a Porto Ercole il celebre artista Lorenzo di Pietro detto il Vecchietta a restaurare e ampliare il castello. Egli aggiunse due torri circolari, dando al castello una forma triangolare. Si sent\u00ec per\u00f2 il bisogno di costruire anche una borgo ai piedi della fortificazione, cos\u00ec al Vecchietta venne ordinato di edificare una \"terra abitevole, di grandezza almeno quanto el campo della citt\u00e0 di Siena\". L'architetto costru\u00ec cos\u00ec una cortina muraria che scendeva dalle due torri circolari fino al mare, dotandole di due porte, di cui la principale ad arco acuto senese e protetta da bertesca, e la secondaria ad arco ribassato e controllata da una torre semicilindrica. Inoltre risistem\u00f2 una torre bizantina che era all'entrata del porto usandola come punto di incontro delle cortine murarie. In questo momento Porto Ercole appariva come una grande castello muragliato e turrito, coronato in alto da una rocca triangolare. Nel 1487, l'ingegnere militare Francesco di Giorgio Martini effettu\u00f2 dei lavori atti ad ampliare e rinforzare la costruzione del Vecchietta. Egli mise mano maggiormente alla rocca, dotandola di ulteriori cortine murarie, e di due casseri triangolari vero il borgo. Inoltre rimaneggi\u00f2 la torre bizantina inglobandola in un grande baluardo difensivo, il Bastione di Santa Barbara, rendendolo accessibile dalla rocca mediante un camminamento coperto all'interno delle mura. Ma il problema della rocca rimaneva l'approvvigionamento idrico, data la mancanza di sorgenti vicine. Vennero allora realizzate nella fortificazione delle cisterne coperte a volta, dotate in superficie di vere di pozzo, per la raccolta dell'acqua piovana.\nLa fortezza rinascimentale.\nSempre sotto il dominio senese, nel periodo rinascimentale furono effettuati altri lavori di riqualificazione nel 1543 su progetto di Anton Maria Lari, che si ispir\u00f2 ai canoni di Baldassarre Peruzzi: in questa fase furono rafforzate le mura di cinta. In seguito i lavori vennero diretti da Bernardo Buontalenti, che ampli\u00f2 notevolmente la Rocca, dotandola di imponenti bastionatore e terrapieni, e trasformandola cos\u00ec in una fortificazione alla moderna. Inoltre egli va ricordato per la costruzione della cappella di San Giovanni, piccolo gioiello del Rinascimento, usando il precedente oratorio medievale come sacrestia. Questi ampliamenti conferirono alla fortificazione la forma attuale. In questo lungo periodo la rocca costituiva un punto di riferimento per il sistema difensivo del litorale meridionale della Repubblica di Siena, svolgendo funzioni di avvistamento, di difesa e di offesa, oltre a poter comunicare attraverso segnalazioni luminose con il Forte Sant'Ippolito a ovest, che sorgeva nel luogo del Forte Stella, e con il Forte della Galera a nord, che sorgeva dove in seguito fu costruito il Forte Filippo.\nNella seconda met\u00e0 del Cinquecento, l'intera area dell'Argentario entr\u00f2 a far parte dello Stato dei Presidii e la fortificazione venne integrata nel sistema difensivo del promontorio, nell'ambito del quale svolgeva funzioni di avvistamento, di difesa ed offesa. In questo periodo gli Spagnoli incaricarono l'ingegnere militare Giovanni Camerini come direttore dei lavori per la ristrutturazione della preesistente struttura difensiva, che venne ulteriormente fortificata con il potenziamento del fortilizio esterno bastionato e delle garitte per le sentinelle; furono realizzati anche cunicoli sotterranei attraverso i quali era stata messa in collegamento la struttura difensiva al Palazzo dei Governanti\nIn epoca ottocentesca la rocca divenne temporaneamente un avamposto difensivo del Granducato di Toscana, per poi passare definitivamente al Regno d'Italia. Proprio dopo l'Unit\u00e0 d'Italia inizi\u00f2 la graduale dismissione della struttura militare, mentre nel 1862 fu costruito il faro di Porto Ercole, a pianta circolare, all'angolo della rocca prossimo alla punta del promontorio. Alla fine dell'Ottocento la rocca fu trasformata in carcere, che durante la prima guerra mondiale ospitava i prigionieri nemici.\nDopo la seconda guerra mondiale la rocca venne definitivamente chiusa e venduta interamente a privati, che in parte trasformarono i fabbricati interni in residenze abitative, mentre altri ambienti esterni al fossato perimetrale divennero di propriet\u00e0 comunale.\nTra il 1954 e il 1956 vi risiedette lo scrittore statunitense Robert Penn Warren, che proprio in quel periodo compose l'opera con la quale vinse il Premio Pulitzer per la poesia.\nDescrizione.\nLa rocca presenta una forma irregolarmente stellata che si adatta all'orografia del promontorio. Nell'insieme, prevalgono gli elementi stilistici ed architettonici rinascimentali e tardo-cinquecenteschi, che furono conferiti al complesso dai lavori di ristrutturazione ed ampliamento effettuati dai Senesi prima e dagli Spagnoli poi, mentre del periodo medievale rimangono la base della torre, le due torri cilindriche del Vecchietta e le mura di Francesco di Giorgio Martini. Esternamente \u00e8 costituita da un fortilizio composto da spesse cortine murarie in pietra con basamento a scarpa cordonato, il cui parapetto soprastante racchiude l'area che costituisce il basamento per i vari fabbricati che in passato erano adibiti a funzioni militari. Il fortilizio \u00e8 costituito da quattro bastioni angolari, dei quali quelli settentrionali presentano una forma pentagonale irregolare, mentre quelli meridionali sono molto pi\u00f9 allungati e di forma triangolare, con le garitte che si sono conservati ai rispettivi vertici. Il bastione all'angolo sud-occidentale \u00e8 a sua volta protetto esternamente da un'altra cortina muraria che si articola a forma trapezoidale racchiudendolo interamente. L'intero fortilizio esterno \u00e8 protetto, nei punti deboli, da un caratteristico fossato, che in passato garantiva maggiore sicurezza in caso di incursione nemica. Il bastione nord-orientale comprende invece la torre circolare del faro di Porto Ercole che venne realizzato nel 1862.\nLa porta d'ingresso principale alla struttura si apre lungo il lato orientale ed \u00e8 preceduta da un caratteristico ponte levatoio. La doppia porta si apre ad arco tondo nel notevole spessore della cortina muraria del fortilizio esterno ove \u00e8 situato il rivellino; sopra l'architrave che sovrasta l'arco \u00e8 collocato un grande stemma dello Stato dei Presidii, sopra il quale vi \u00e8 una garitta protettiva dalla quale scendono due lunghe e strette fessure verticali dalle quali passavano le corde che servivano per il sollevamento del ponte levatoio. Una porta d'ingresso secondaria, anch'essa altrettanto protetta, si apriva lungo le cortine murarie rivolte verso il centro storico di Porto Ercole.\nAll'interno del complesso si trovano i vari fabbricati, gran parte dei quali erano adibiti a funzioni militari. Oltre agli alloggi delle guarnigioni, era presente una polveriera, un presidio di primo soccorso, le due torrette di avvistamento, in larga parte trasformate, e la cappella ad aula unica che si affaccia nella piazza interna.\nLa Cappella di San Giovanni.\nLa cappella venne costruita da Bernardo Buontalenti durante i lavori cinquecenteschi, riadattando in parte un oratorio medievale. Essa ha una facciata rettangolare molto semplice, aperta da tre arcate a tutto sesto sormontate da finestre rettangolari con cornici in pietra serena e sostenute da pilatri quadrangolari. L'arcata centrale inquadra il portale rinascimentale, molto simile a quello della Basilica di Santa Trinita a Firenze, mentre quelle laterali inquadrano due finestre che illuminano l'interno. In alto a destra alla facciata c'\u00e8 un campaniletto a vela.\nL'interno \u00e8 ad aula unica a pianta ellittica, coperta da una cupola. Lungo l'ellisse sono disposte simmetricamente delle absidi semicircolari e delle esedre, alcune contenenti affreschi (pur essendo o frammentari o molto ossidati e rimaneggiati, si riconoscono due figure di santi in due esedre sopra la finestre e una crocifissione sopra l'abside di entrata, mentre nell'abside opposto vi \u00e8 un lacerto di affresco raffigurante due figure (santi?) molto colorate, mentre gli altri affreschi sono molto ossidati ed hanno sunto un tono rossiccio). Le absidi e le esedre sono delineate da cornici scolpite in pietra serena, ed un altro cornicione sempre in pietra serena costituisce il basamento della cupola. Questa aula \u00e8 illuminata dalle due finestre di facciata e da due oculi che si aprono nella cupola. A sinistra si apre una porta che immette nella sacrestia (forse l'aula dell'antico oratorio), coperta a volta a pdiglione con vele larerali. In essa sono conservate in apposite teche di vetro le ceramiche trovate durante i lavori di restauro della fortezza."}
{"id": "1181610", "revid": "158286", "url": "https://it.wikipedia.org/wiki?curid=1181610", "title": "Mambra", "text": ""}
{"id": "1181614", "revid": "6923", "url": "https://it.wikipedia.org/wiki?curid=1181614", "title": "Ferry Porsche", "text": ""}
{"id": "1181617", "revid": "640389", "url": "https://it.wikipedia.org/wiki?curid=1181617", "title": "Quinto Hokage", "text": ""}
{"id": "1181619", "revid": "1005847", "url": "https://it.wikipedia.org/wiki?curid=1181619", "title": "Corte suprema dell'Ucraina", "text": "La Corte suprema dell'Ucraina (Ucraino:\u0412\u0435\u0440\u0445\u043e\u0432\u043d\u0438\u0439 \u0421\u0443\u0434 \u0423\u043a\u0440\u0430\u0457\u043d\u0438, \"Verchovnyj Sud Ukra\u00efny\") \u00e8 il pi\u00f9 alto organo giurisdizionale dell'Ucraina.\nStoria.\nLa Corte suprema dell'Ucraina \u00e8 stata istituita l'11 marzo 1923 e per lungo tempo \u00e8 stata soggetta all'autorit\u00e0 sovietica, per poi tornare alla sua autorit\u00e0 nel 1991, a seguito dell'indipendenza dell'Ucraina.\nNel 2004 ha giocato un ruolo determinante nell'esito della rivoluzione arancione, invalidando le elezioni del novembre 2004 e indicendone immediatamente di nuove per la fine di dicembre. L'esito delle nuove elezioni ha capovolto il risultato precedente e, con la vittoria di Viktor Ju\u0161\u010denko, la rivoluzione arancione ha raggiunto per via pacifica e democratica i suoi scopi.\nStruttura.\nAlla Corte \u00e8 riconosciuta la propria autorit\u00e0 dalla Costituzione ma la maggior parte della sua struttura \u00e8 definita dalla legislazione ordinaria.\nLa corte \u00e8 comporta da diversi giudici che operano presso diversi settori (penale, civile, amministrativo e di arbitrato). Una sezione separata riguarda i casi di giurisdizione militare.\nLe nomine dei giudici della Corte sono fatte dalla Verchovna Rada, il parlamento ucraino, e non hanno limiti di tempo, n\u00e9 vi \u00e8 un limite al numero delle nomine. L'unico vincolo \u00e8 relativo all'et\u00e0: ogni membro della corte (cos\u00ec come ogni giudice) \u00e8 obbligato al pensionamento a 65 anni.\nIl presidente della Corte suprema \u00e8 eletto e destituito dall'ufficio dall'Assemblea plenaria della Corte, attraverso una votazione a scrutinio segreto.\nCollegamenti esterni.\nSito governativo (in inglese) con collegamento al Sito ufficiale della Corte suprema (in ucraino)."}
{"id": "1181628", "revid": "47767", "url": "https://it.wikipedia.org/wiki?curid=1181628", "title": "Nozdormu", "text": ""}
{"id": "1181629", "revid": "119299798", "url": "https://it.wikipedia.org/wiki?curid=1181629", "title": "Michele della Pace d'Aviz", "text": "Dopo la morte di Giovanni di Trast\u00e1mara, divenne erede la sorella maggiore Isabella, futura madre di Michele. Tuttavia, mentre le \"cortes\" castigliane avevano riconosciuto senza difficolt\u00e0 la successione di Isabella, quelle aragonesi pretendevano invece una successione maschile.\nI nonni materni Isabella di Castiglia e Ferdinando II di Aragona, gi\u00e0 terribilmente afflitti per la perdita del loro unico figlio maschio Giovanni, pregarono quindi che la loro primogenita Isabella desse alla luce un maschio. Cos\u00ec avvenne ma la loro figlia prediletta mor\u00ec di parto. Addolorata ancora una volta per il lutto che colpiva la sua famiglia, la regina di Castiglia concentr\u00f2 le sue speranze sul nipote e si affrett\u00f2 a farlo riconoscere dalle \"cortes\" come erede di Castiglia e Aragona.\nIl principino visse per\u00f2 poco pi\u00f9 di un anno. Alta era infatti la mortalit\u00e0 infantile presso le famiglie nobili. La sua scomparsa apr\u00ec la strada della successione alla zia materna Giovanna la Pazza e ai suoi discendenti.\nIl padre Manuele I si rispos\u00f2 con la zia materna di Michele, Maria d'Aragona e di Castiglia, che gli diede eredi, e successivamente con Eleonora d'Asburgo, figlia di Giovanna la Pazza. L'unificazione del Portogallo e della Spagna sarebbe avvenuta sotto il nipote di Giovanna, Filippo II di Spagna."}
{"id": "1181631", "revid": "2196166", "url": "https://it.wikipedia.org/wiki?curid=1181631", "title": "Rocche aldobrandesche", "text": "Le rocche aldobrandesche sono castelli di epoca medievale fatte costruire o entrate in possesso della famiglia Aldobrandeschi. Si caratterizzano per la loro ubicazione nella parte sommitale all'interno di borghi o altri insediamenti abitativi.\nCaratteristiche.\nErano generalmente costituite da un corpo di fabbrica principale, il palazzo padronale, e da una torre attigua con funzioni di avvistamento e, talvolta, anche difensive.\nIn alcuni casi il complesso della rocca era pi\u00f9 articolato, tanto da poter essere considerato come un vero e proprio castello urbano, essendo delimitato da una indipendente cerchia muraria, ben distinta da quella del rimanente centro abitato, e costituito da pi\u00f9 fabbricati autonomi collegati tra loro da una serie di vicoli. Esempi di questo tipo sono il Castello di Montemassi e il Castello di Rocchette di Fazio, inquadrabili comunque come rocche aldobrandesche.\nUn caso a parte \u00e8 rappresentato, invece, da Palazzo Aldobrandeschi a Grosseto, il quale, ristrutturato quasi interamente agli inizi del secolo scorso, non \u00e8 propriamente una rocca ma un palazzo signorile sempre di epoca medievale dove la famiglia risiedeva ma era completamente distinto dall'antica rocca aldobrandesca di Grosseto, non pi\u00f9 esistente.\nTerritorio.\nIl territorio controllato dagli Aldobrandeschi comprendeva una vasta area a cavallo tra la Toscana centro-meridionale ed il Lazio settentrionale, interessando in modo pi\u00f9 o meno diffuso gli attuali territori provinciali di Grosseto, Livorno, Siena e Viterbo.\nNel corso del tempo si \u00e8 verificata la spartizione dei territori nella Contea di Sovana e nella Contea di Santa Fiora, gran parte delle quali furono ereditate, in epoche diverse, rispettivamente dagli Orsini e dagli Sforza. Altri territori furono persi, soprattutto a vantaggio della Repubblica di Siena.\nElenco.\nNumerose sono le fortificazioni, costruite o conquistate dalla famiglia Aldobrandeschi, che hanno svolto in epoca medievale le funzioni di rocca aldobrandesca."}
{"id": "1181634", "revid": "47767", "url": "https://it.wikipedia.org/wiki?curid=1181634", "title": "Elune", "text": ""}
{"id": "1181640", "revid": "466539", "url": "https://it.wikipedia.org/wiki?curid=1181640", "title": "Walther von der Vogelweide", "text": "Biografia.\nL'unico accenno documentato a Walther von der Vogelweide si trova nei resoconti di viaggio del vescovo di Passavia Volchero di Erla: \"Walthero cantori de Vogelweide pro pellicio V solidos longos\" (\"A Walther il cantore di Vogelweide cinque soldi per una pelliccia\").\nLe principali informazioni provengono invece dalle sue composizioni e da occasionali riferimenti da parte di Minnes\u00e4nger a lui contemporanei. \u00c8 chiaro dal titolo che questi gli danno (\"h\u00ear\", corrispondente al tedesco moderno \"Herr\", ossia \"signore\"), che Walther fu di nobile stirpe. \u00c8 altres\u00ec evidente dal suo appellativo \"Vogelweide\" (\"pascolo d'uccelli\", in latino \"aviarium\", ovvero un luogo ove erano catturati i volatili) che probabilmente non apparteneva ai pi\u00f9 alti ranghi della nobilt\u00e0 (la quale per lo pi\u00f9 prendeva i titoli da castelli e villaggi), ma piuttosto alla cosiddetta nobilt\u00e0 di servizio (in tedesco \"Dienstadel\"), costituita da semplici cortigiani, la cui vita era tuttavia assai pi\u00f9 agiata rispetto a quella della maggioranza della popolazione.\nRimane isolata e non \u00e8 considerata sostenibile l'opinione di Jakob Grimm, secondo cui Vogelweide sarebbe da identificare con il poeta \"Freidank\", autore del poema didascalico \"Bescheidenheit\" (\"Saggezza di vita\"), opera di grande successo.\nLuogo di nascita, l'ipotesi tirolese.\nIl luogo di nascita di Walther \u00e8 tuttora ignoto, e probabilmente non sar\u00e0 mai possibile indicarlo con certezza a causa della scarsit\u00e0 di documenti in nostro possesso. Una delle poche possibilit\u00e0 per formulare delle ipotesi ragionevoli \u00e8 data dall'analisi del suo nome. Durante il medioevo in molti erano chiamati \"Vogelweiden\" presso castelli e citt\u00e0, dai luoghi nei quali venivano catturati falchi per la caccia o uccelli canterini per le abitazioni dei nobili. Per tale ragione si pu\u00f2 supporre che il nostro cantore non ebbe il proprio appellativo a causa di viaggi fra varie regioni, siccome questo avrebbe portato ad ambiguit\u00e0 con altri \"Vogelweiden\" di differenti luoghi (altre persone appartenenti all'alta nobilt\u00e0 adottavano un nome non ambiguo, riferito al luogo di origine, cos\u00ec come poeti che erano soliti viaggiare al seguito di nobiluomini usavano come appellativo quello del proprio padrone). Quindi verosimilmente il nome aveva un significato circoscritto ad una localit\u00e0 ove esisteva un solo Vogelweide, oppure si trattava di un soprannome metaforico dello scrittore (\"nomi d'arte\" erano comuni per poeti del XII e XIII secolo, mentre i Minnes\u00e4nger in principio erano noti dal loro nome di famiglia, che usavano per firmare i documenti).\nNel 1974, Helmut H\u00f6rner ha localizzato una casa colonica menzionata nel 1556 come \"Vogelweidhof\" nell'\"urbarium\" (ossia l'inventario medioevale) della propriet\u00e0 terriera \"Rappottenstein\", al tempo appartenente all'\"Amt Traunstein\" (ora fa parte del comune di \"Sch\u00f6nbach\", nella regione del Waldviertel, nella zona nord-occidentale della Bassa Austria); l'esistenza di tale casa era menzionata senza commenti gi\u00e0 nel 1911 da Alois Plesser, che tuttavia non era a conoscenza della sua precisa ubicazione. H\u00f6rner ha provato che la fattoria \"Weid\", tuttora esistente, \u00e8 in effetti la citata \"Vogelweidhof\" e ha raccolto indizi secondo cui Walther \u00e8 nato nel Waldviertel. Tutto ci\u00f2 \u00e8 stato pubblicato nel 1974 nel suo libro \"800 Jahre Traunstein\" (800 anni di Traunstein); un esempio di questi indizi \u00e8 l'affermazione di Walther, il quale dice che \"Ze \u00f4sterriche lernt ich singen unde sagen\" (\"In Austria \"[a quel tempo solo la Bassa Austria e Vienna]\" ho imparato a cantare e parlare\"). Una tradizione afferma che Walther, uno dei dieci \"Antichi Maestri\", era un \"Landherr\" (un proprietario terriero) dalla Boemia: questo non \u00e8 in contrasto coll'ipotesi delle sue origini nel Waldviertel, poich\u00e9 nel medioevo il Waldviertel \u00e8 talvolta indicato come \"versus boemiam\" (verso la Boemia). Un grande supporto a questa teoria \u00e8 stato dato nel 1977 e nel 1981 da Bernd Thum (Universit\u00e0 di Karlsruhe, Germania), che ritiene la nascita nel Waldviertel come molto plausibile. Thum parte dall'analisi del contenuto dalle opere di Walther, in special modo la sua chiamata alla crociata, anche nota come \"elegia dei tempi antichi\", e conclude che il luogo di nascita di Walther era ben lontano da tutte le strade percorse dai viaggiatori di quei tempi, e all'interno di una regione nella quale la terra era stata devastata, siccome il cantore cos\u00ec esterna il suo dolore: \"Bereitet ist daz velt, verhouwen ist der walt\" (i campi sono stati bruciati, i boschi sono stati abbattuti) e afferma di non conoscere pi\u00f9 n\u00e9 terra n\u00e9 persone. Secondo Thum, tutto ci\u00f2 si applica solo al Waldviertel.\nAnche Walter Klomfar, e la bibliotecaria Charlotte Ziegler, pervennero nel 1987 alla conclusione che Walther dovesse essere nato nel Waldviertel. Il punto di partenza, anche per gli studi di Klomfar, erano le soprammenzionate parole di Walther, che non sono mai state contestate dagli studiosi ma che, a,rigore non dicono nulla circa il suo luogo natale. Klomfar fa riferimento a una mappa storica, tracciata dai monaci del monastero di \"Zwettl\" nel XVII secolo, in occasione di una disputa legale. Questa mappa mostra un villaggio \"Walthers\" e un campo contrassegnato come \"Vogelwaidt\", e una corrispondente casa nel paese. Il villaggio era abbandonato, ma \u00e8 stato possibile scavare e ricostruire un pozzo marcato sulla cartina, per provare la precisione della mappa. Klomfar \u00e8 stato anche in grado di risalire, seppur parzialmente, alle propriet\u00e0 di quel luogo e provare l'esistenza del nome di battesimo \"Walther\" (invero assai diffuso) in quella regione.\nAl contrario, Franz Pfeiffer afferma che il poeta era nato nell'Alta Valle Isarco (in tedesco Wipptal), in Alto Adige: non lontano dalla cittadina di Vipiteno, sul fiume Isarco, c'\u00e8 un bosco noto come \"Vorder- und Hintervogelweide\". Tale origine sarebbe in contraddizione col fatto che Walther non pot\u00e9 visitare la propria terra natale per molti decenni. A quei tempi il Tirolo era la terra di molti ben noti Minnes\u00e4nger.\nGi\u00e0 nell'ottocento, del resto, c'erano studiosi convinti che fosse nato nei dintorni di Chiusa, in Alto Adige. Nel 1867 il professore universitario Ignaz von Zingerle individu\u00f2 come luogo di origine del poeta il \"maso Vogelweider\" (\"Vogelweiderhof\"), nel comune di Laion (in tedesco Lajen), in localit\u00e0 Novale (ted. Ried), tra Bolzano e Chiusa; l'attuale stemma del comune di Laion si ricollega al Vogelweide e raffigura un uccello rosso in una gabbia dorata molto simile alle insegne araldiche riprodotte a lato del poeta, nell'immagine in testa a questo articolo.\nReinmar il Vecchio.\nLa corte di Vienna, sotto il duca Federico I di Babenberg, era diventata un importante centro per l'arte e la poesia. Fu l\u00ec che il giovane poeta impar\u00f2 la sua arte dal celebre maestro Reinmar von Hagenau, detto Reinmar il Vecchio, della cui morte Walther in seguito si duole in due delle sue pi\u00f9 belle liriche; e fu nel generoso duca che Walther trov\u00f2 il suo primo mecenate. Questo felice periodo della sua vita, durante il quale produsse la maggior parte delle sue affascinanti e spontanee poesie d'amore, termin\u00f2 con la morte del duca Federico, nel 1198. Da allora in poi, Walther pass\u00f2 di corte in corte, offrendo le sue arti in cambio di vitto e alloggio, sperando sempre che qualche protettore arrivasse a salvarlo da questa sua \"vita da giullare\" (\"gougel-fuore\") e dalla vergogna di essere sempre ospite in casa d'altri. Il suo modo di fare non era per nulla tale da garantirgli successo materiale per la sua poesia: la sua critica nei confronti degli uomini e delle loro maniere era pungente; e anche quando ci\u00f2 non toccava direttamente i suoi nobili padroni, i loro subalterni presero spesso misure atte a liberarsi di un censore cos\u00ec fastidioso.\nPolitica.\nIn conseguenza dei rapporti tesi, fu costretto a lasciare la corte del munifico duca Bernardo di Carinzia (1202-1256); dopo l'esperienza della tumultuosa residenza del langravio di Turingia, avverte coloro i quali hanno orecchie sensibili di tenersi alla larga dal padrone di casa; e dopo tre anni alla corte di Teodorico I \"(Dietrich I)\", margravio di Mei\u00dfen (che regn\u00f2 fra il 1195 e il 1221), Walther si lamenta che per i suoi servizi non ha ricevuto n\u00e9 denaro n\u00e9 lodi. Il poeta fu un uomo dalle opinioni forti, ed \u00e8 ci\u00f2 che gli d\u00e0 la sua maggiore importanza nella storia e che lo distingue in letteratura. Dal momento della morte dell'imperatore Enrico VI (1197), quando riprese la fatale lotta fra l'impero ed il papato, Walther si lanci\u00f2 ardentemente nella lotta per l'indipendenza e l'unit\u00e0 germanica. Sebbene i suoi poemi religiosi provino la sincerit\u00e0 della sua fede cattolica, rimase fino alla fine dei suoi giorni oppositore delle affermazioni estremistiche dei papi, che attacc\u00f2 con un'asprezza che pu\u00f2 essere giustificata solo dalla forza dei suoi sentimenti patriottici. I suoi poemi politici iniziano con un appello alla Germania, scritto nel 1198 a Vienna, contro le dirompenti ambizioni dei principi: \"Incorona Filippo con la Corona dell'Imperatore e non permettere che venga turbata la tua pace\".\nFu presente, l'8 settembre, all'incoronazione di Filippo a Magonza, e lo appoggi\u00f2 fino a che la sua vittoria non fu assicurata. Dopo l'assassinio di Filippo, nel 1209, \"parl\u00f2 e cant\u00f2\" in sostegno di Ottone di Brunswick contro il candidato papale Federico II di Hohenstaufen; solo quando l'utilit\u00e0 di Ottone per la causa tedesca fu demolita dalla Battaglia di Bouvines (1212) si rivolse alla stella nascente di Federico II, ora l'unico rappresentante della maest\u00e0 della Germania contro il papa e i principi.\nDa parte del nuovo imperatore, il suo genio e il suo zelo per l'impero fu finalmente riconosciuto, e gli fu concesso un piccolo feudo in Franconia che, sebbene egli si lamentasse del fatto che era di piccolo valore, gli diede una casa e la posizione stabile che aveva cos\u00ec a lungo desiderato. Circa il fatto che Federico gli abbia dato un ancor maggiore segno del suo favore, rendendolo tutore di suo figlio Enrico VII di Germania, si nutrono forti dubbi. L'accaduto, di per s\u00e9 piuttosto improbabile, poggia solo sulla prova di un singolo poema, che pu\u00f2 anche essere interpretato in altro modo. Lo spirito inquieto fece s\u00ec che Walther non rimanesse a lungo nella sua nuova propriet\u00e0.\nUltimi anni.\nNel 1217 fu un'altra volta a Vienna, ed ancora nel 1219 dopo il ritorno del duca Leopoldo VI dalle crociate. Circa nel 1224 sembra che Walther si sia stabilito nel suo feudo presso W\u00fcrzburg. Fu attivo nell'incalzare i principi tedeschi affinch\u00e9 prendessero parte alla crociata del 1228, e potrebbe aver accompagnato gli eserciti crociati almeno fino al suo nativo Tirolo. In un poema bellissimo e ricco di pathos, illustra i cambiamenti che hanno avuto luogo dai tempi della sua fanciullezza, che gli fanno sembrare la vita un mero sogno. Mor\u00ec intorno al 1230 e fu sepolto a W\u00fcrzburg: la leggenda afferma che in vita avesse dato istruzioni affinch\u00e9 che ogni giorno fosse dato da mangiare agli uccelli accorsi alla sua tomba. La lapide originale con la sua iscrizione in latino non \u00e8 arrivata a noi, ma nel 1843 fu eretto un nuovo monumento nel medesimo luogo, chiamato \"Lusamg\u00e4rtchen\" (giardinetto Lusam), oggi stretto fra le due principali chiese della citt\u00e0.\nL'ipotesi che il luogo di nascita di Walther von der Vogelweide fosse in Alto Adige fece anche s\u00ec che la piazza principale di Bolzano venisse dedicata al poeta (nel 1889 \u00e8 stata eretta proprio al centro di essa una raffinata statua di Walther con in mano una viella, modellata in stile neoromanico da Heinrich Natter e realizzata in marmo bianco di Lasa).\nNel 1935, in pieno periodo fascista, quando si cerc\u00f2 di italianizzare la provincia di Bolzano, la scultura fu trasferita nel parco periferico Peter Rosegger di Bolzano e il luogo fu intestato a Vittorio Emanuele III (gi\u00e0 nel 1931 il senatore Ettore Tolomei affermava che il poeta era considerato \"il simbolo del germanesimo padrone dell'Alto Adige\", e che ci\u00f2 si fonderebbe su un \"falso notorio\" in quanto Walther \"nacque nei paesi danubiani\"). Dopo la fine della Seconda guerra mondiale la piazza fu nuovamente dedicata allo scrittore, ma il monumento fu risistemato nell'originaria collocazione solo nel 1981.\nValutazione dell'opera di Walther.\nI versi politici di Walther sono di notevole interesse storico, ma i loro meriti furono spesso esagerati da molti critici tedeschi del XIX e dell'inizio del XX secolo, i quali videro le loro aspirazioni imperiali e i loro pregiudizi anti-papali riflessi in questo poeta patriottico del medioevo. Le sue liriche, per lo pi\u00f9 dedicate all'amore, sono solitamente considerate di maggior pregio e di pi\u00f9 duraturo valore: i suoi contemporanei acclamarono Walther come loro maestro dei canti (\"unsers sanges meister\"). La sua produzione \u00e8 ovviamente di qualit\u00e0 discontinua: come diceva Orazio nell'\"Ars Poetica\", \"quandoque bonus dormitat Homerus\" (anche il buon Omero talvolta sonnecchia). Al livello pi\u00f9 basso, non va oltre alle modeste convenzioni di maniera della sua scuola; nelle sue pagine pi\u00f9 felici mostra una spontaneit\u00e0, un fascino e una destrezza che gli scrittori coevi tentarono invano di emulare. Le sue prime liriche sono colme di gioia di vivere, di sensibilit\u00e0 verso la natura e di lodi per l'amore. Osando molto, libera persino l'amore dalle convenzioni che l'avevano reso prerogativa dei nobili: nell'uso dei termini \"donna\" (\"wip\") e \"signora\" (\"frouwe\") privilegia il primo, e mette la pi\u00f9 incantevole delle sue poesie, \"Under der linden\", in bocca a una ragazza semplice. Col tempo cresce in lui una certa gravit\u00e0, che gi\u00e0 traspariva sotto la letizia dei suoi primi lavori. Poemi religiosi e didattici divengono pi\u00f9 comuni, e i suoi versi in elogio dell'amore si mutano in protesta contro le abitudini corrotte, in un'epoca contaminata dall'inquietudine politica; durante l'intera sua vita seguita a condannare le colpe della societ\u00e0 dell'epoca. Non \u00e8 esente, tuttavia, da contraddizioni: predica la crociata, ma al tempo stesso suggerisce la virt\u00f9 della tolleranza, facendo notare che \"nell'adorare Dio, i cristiani, gli ebrei ed i musulmani sono tutti d'accordo\".\nInveisce contro il \"falso amore\", ma deride quelli che sostengono che \"l'amore \u00e8 peccato\". In un'epoca di ideali monastici e moralit\u00e0 rilassata, non ci sono luoghi comuni nelle semplici righe che bene riassumono il principio ispiratore della cavalleria: \"Swer guotes wibes liebe hat Der schamt sich ieder missetat\" (colui che ha l'amore di una donna buona, prova vergogna per ogni atto malvagio).\nNel loro complesso, le opere di Walther non solo ci danno l'immagine di un grande genio artistico, ma anche di un personaggio energico, appassionato, molto gradevole e profondamente umano."}
{"id": "1181642", "revid": "73843", "url": "https://it.wikipedia.org/wiki?curid=1181642", "title": "Tavolicci", "text": "Tavolicci \u00e8 un nucleo abitativo appenninico di Alfero, frazione di Verghereto, in provincia di Forl\u00ec-Cesena, ubicato a 825\u00a0m s.l.m..\nStoria.\nIl 22 luglio 1944 fu teatro di una strage di guerra, la pi\u00f9 efferata compiuta dai nazi-fascisti nella provincia, nota come Eccidio di Tavolicci, nella quale furono trucidati 64 civili inermi, in maggior parte donne, bambini e anziani, su una popolazione totale di circa 90 persone.\nGli abitanti, accusati di avere ospitato forze partigiane locali, furono rinchiusi in una delle case ed uccisi barbaramente con raffiche di mitra e bombe a mano.\nLa casa dove avvenne l'eccidio \u00e8 stata trasformata in un museo dedicato alla memoria delle vittime innocenti della guerra. Il museo \u00e8 visitabile su appuntamento."}
{"id": "1181644", "revid": "36426", "url": "https://it.wikipedia.org/wiki?curid=1181644", "title": "Chiesa di San Nazaro in Brolo", "text": ""}
{"id": "1181649", "revid": "46722", "url": "https://it.wikipedia.org/wiki?curid=1181649", "title": "Quercus sessiliflora", "text": ""}
{"id": "1181651", "revid": "83531", "url": "https://it.wikipedia.org/wiki?curid=1181651", "title": "Mario Beccia", "text": "Professionista dal 1977 al 1988, vinse quattro tappe al Giro d'Italia. Dal 2006 al 2009 \u00e8 stato direttore sportivo del Team Vorarlberg.\nCarriera.\nDotato di caratteristiche da scalatore, nel 1977 conquist\u00f2 la maglia bianca al Giro d'Italia come miglior giovane. Il suo miglior piazzamento alla \"Corsa Rosa\" fu il quarto posto ottenuto nel 1983 alle spalle di Saronni, Visentini e Fern\u00e1ndez Blanco. Il suo miglior piazzamento al Tour de France fu invece il trentatreesimo posto nell'edizione del 1982.\nNella sua carriera vinse il Giro dell'Emilia nel 1977, il Tour de Suisse nel 1980, la Freccia Vallone nel 1982 e il Giro dell'Appennino nel 1984. Nel 1986 sal\u00ec sul podio della Milano-Sanremo, arrivando terzo dietro a Sean Kelly e Greg LeMond."}
{"id": "1181654", "revid": "14691", "url": "https://it.wikipedia.org/wiki?curid=1181654", "title": "Isole Maurizie", "text": ""}
{"id": "1181656", "revid": "78273", "url": "https://it.wikipedia.org/wiki?curid=1181656", "title": "Soprannomi", "text": ""}
{"id": "1181657", "revid": "14691", "url": "https://it.wikipedia.org/wiki?curid=1181657", "title": "Gufo di Mauritius", "text": ""}
{"id": "1181658", "revid": "9388691", "url": "https://it.wikipedia.org/wiki?curid=1181658", "title": "Scudo spaziale", "text": ""}
{"id": "1181662", "revid": "339392", "url": "https://it.wikipedia.org/wiki?curid=1181662", "title": "Foglio di stile a cascata", "text": ""}
{"id": "1181669", "revid": "287204", "url": "https://it.wikipedia.org/wiki?curid=1181669", "title": "Panhard &amp; Levassor 10CV", "text": "Con la sigla 10CV, riferita alla produzione della Casa automobilistica francese Panhard &amp; Levassor, si intende una delle due famiglie di vetture che, assieme alla famiglia delle 12CV, andava a costituire la fascia media della gamma Panhard &amp; Levassor nel periodo compreso tra il 1902 e il 1930.\nStoria, modelli ed evoluzione.\nSi tratta di una grande famiglia di vetture articolatasi in vari modelli via via sempre pi\u00f9 evoluti e sofisticati, principalmente equipaggiati con motori a 4 cilindri, con l'eccezione di un solo modello introdotto alla fine di questo lungo periodo ed equipaggiato con un motore a 6 cilindri. Dato l'ampio arco di tempo in cui questi modelli sono stati prodotti, le innovazioni sono state numerose, ragion per cui in questa sede si preferisce suddividerne la storia in piccoli paragrafi per maggior chiarezza.\nI primi anni di produzione.\nType B e Type E.\nI primi modelli inseribili in questa famiglia furono la \"Type B\" e la \"Type E\", entrambe lanciate nel luglio del 1902. Questi modelli erano equipaggiati con motori Centaure biblocco da 2402 cm\u00b3 e si differenziavano fra di loro essenzialmente per il cambio, sempre a 4 marce in entrambi i casi, ma di diversa tipologia fra l'uno e l'altro modello. La loro produzione termin\u00f2 alla fine del 1905. \nType S 10 CV e Type X 10 CV.\nMa gi\u00e0 un anno prima, nel dicembre del 1904, fece il suo esordio un altro modello da 10CV, ossia la \"Type S 10 CV\", il modello che port\u00f2 all'esordio il motore Centaure All\u00e9g\u00e9 in questa fascia di mercato. Dei modelli precedentemente descritti venne ripresa la cilindrata di 2402 cm\u00b3 (ma anche con motore da 3,3 litri nel caso della Type S 15 CV), mentre venne rivisto il comparto trasmissione, sempre del tipo a catena, ma con un nuovo cambio a 4 marce, leggermente evoluto rispetto ai precedenti. Questo modello venne affiancato nel solo anno 1905 dalla \"Type I 10CV\", una versione pi\u00f9 economica e dotata dello stesso cambio della \"Type E\". Ma entrambi questi modelli non riscossero molto successo. Ciononostante la \"Type S\" continu\u00f2 la sua carriera commerciale fino alla fine del 1907, per essere sostituita all'inizio dell'anno seguente dalla \"Type X 10CV\", una vettura che estese anche al proprio segmento di mercato la trasmissione a giunto cardanico, fino a quel momento riservata unicamente all'altra Type X presente in gamma, con motore da 3,3 litri e potenza fiscale di 15 CV. Nello stesso anno, tale sistema di trasmissione verr\u00e0 ulteriormente esteso anche alla Type X1 con motore da 4,1 litri e negli anni successivi anche al resto della gamma. La \"Type X\", inoltre, montava lo stesso motore della \"Type S\", ma rivisitato secondo gli stessi criteri adottati gi\u00e0 dall'anno precedente in altri motori della gamma. Grazie a tali aggiornamenti, il motore pot\u00e9 raggiungere regimi di rotazione maggiori e un miglior rendimento globale. La \"Type X\" riusc\u00ec a superare i cento esemplari prodotti e venduti (105 per la precisione), ma ciononostante i suoi dati di vendita non convinsero il direttivo della casa francese, che gi\u00e0 nel gennaio 1910, dopo appena due anni di permanenza in listino, ne cess\u00f2 la produzione.\nLa Type X19 e finalmente il successo.\nDopo l'uscita della \"Type X\", per quasi tre anni non vi furono pi\u00f9 modelli da 10 CV di potenza fiscale. Fu infatti solo nel novembre del 1912 che venne introdotta la \"Type X19\", destinata a costituire la nuova base della gamma Panhard &amp; Levassor in quanto chiamata non solo a riprendere il filone interrotto all'inizio del 1910 con la scomparsa della \"Type X\" stessa, ma anche a sostituire la pi\u00f9 piccola e meno impegnativa Type X6 con motore da 1201 cm\u00b3. Pertanto, la \"Type X19\" si propose con un motore di cilindrata inferiore rispetto alla \"Type X\", ma non tantissimo di meno. Con i suoi 2150 cm\u00b3, questo modello volle certamente risultare economicamente meno impegnativo rispetto al modello precedente, ma la non eccessiva distanza dal precedente motore da 2,4 litri era un segno chiaro di come la casa di Avenue d'Ivry volle gradualmente distaccarsi dalle fasce di mercato pi\u00f9 popolari. La differente cilindrata non fu tuttavia l'unica novit\u00e0 relativa a questo nuovo motore. Innanzitutto si trattava di un motore monoblocco, sempre della famiglia \"Centaure All\u00e9g\u00e9\". Inoltre era caratterizzato da una corsa molto lunga (ben 140 mm), allo scopo di privilegiare l'erogazione di coppia motrice e l'elasticit\u00e0 di marcia. Altra caratteristica stava nel fatto che il cambio, il motore e la frizione erano in blocco. Un'altra novit\u00e0 stava nella trasmissione a giunto elastico, che la casa parigina fece esordire proprio nella \"Type X19\". Questo modello, inoltre port\u00f2 anche all'esordio una novit\u00e0 stilistica, rappresentata dal radiatore a spartivento, che gradualmente si estender\u00e0 anche agli altri modelli della gamma. Al contrario della \"Type X\", la \"Type X19\" conoscer\u00e0 un ottimo successo di vendite, tanto da rimanere in listino fino a dopo la fine della prima guerra mondiale. In totale, fino al mese di maggio del 1921, ne verranno prodotte 3.020 unit\u00e0, a cui vanno aggiunti anche i 403 esemplari di camioncini derivati dal medesimo telaio e anch'essi commercializzati come \"Type X19\", i quali vennero introdotti in gamma gi\u00e0 dal febbraio 1913 per rimanere in listino fino al gennaio 1921.\nL'arrivo dei motori Knight.\nLa Type X37.\nSubito dopo l'uscita di listino della \"Type X19\", non vi furono eredi immediate perch\u00e9 i progettisti della Panhard &amp; Levassor stavano ancora lavorando alla messa a punto del nuovo modello, che per la prima volta in una Panhard &amp; Levassor da 10 CV fiscali avrebbe montato un motore avalve su licenza Knight. Il primo prototipo quasi definitivo da testare su strada fu realizzato nell'ottobre del 1921 e fece seguito ad altri quattro prototipi realizzati in precedenza. Il lancio commerciale del nuovo modello avvenne nel maggio del 1922 con il nome di \"Type X37\". Questa nuova vettura venne equipaggiata con un motore Knight da 1190 cm\u00b3, una cilindrata praticamente dimezzata rispetto al motore da 2,2 litri della \"Type X19\", ma che garantiva prestazioni addirittura migliori e fu proprio per questo motivo che secondo la legislazione francese questa vettura andava comunque a occupare la fascia delle vetture da 10 CV fiscali. Con la \"Type X37\" si torn\u00f2 alla trasmissione a giunto cardanico, in luogo di quella a giunto elastico montata nella \"Type X19\". La \"Type X37\" era disponibile al suo esordio sia come chassis nudo da carrozzare a discrezione dell'acquirente, sia come torpedo, sia come limousine a sei luci. In seguito arriver\u00e0 anche una versione coup\u00e9. Sui telai nudi venne carrozzata fra l'altro anche una manciata di mezzi commerciali. La \"Type X37\" si trov\u00f2 in quel periodo ad affrontare un'agguerrita concorrenza, prima fra tutte la Citro\u00ebn Type B2, anch'essa lanciata nel 1922, ma forte di un prezzo di appena 13.900 franchi contro i 24.900 richiesti per una \"Type X37\" con carrozzeria torpedo. Un'altra rivale, ma molto pi\u00f9 costosa, era la Voisin 8-10 CV, che tra l'altro montava anch'essa un motore Knight, ma che veniva venduta allo stratosferico prezzo di 32.000 franchi. La \"Type X37\", tuttavia, apparteneva a quest'ultima fascia di prezzo, pi\u00f9 conveniente di una Voisin, ma sicuramente indirizzata a tutt'altra clientela rispetto a quella tipica dei modelli Citro\u00ebn o Peugeot. La sua produzione cess\u00f2 nel febbraio del 1924 dopo essere stata prodotta in 1.391 esemplari pi\u00f9 dodici camioncini.\nLe altre 10CV con motore Knight.\nNel marzo 1924 la \"Type X37\" venne sostituita dalla \"Type X44\", che port\u00f2 con s\u00e9 numerose novit\u00e0, soprattutto tecniche. Innanzitutto il telaio venne allungato di 10 cm nel passo, mentre l'impianto frenante, prima limitato alle sole ruote posteriori, venne esteso anche all'avantreno aumentando cos\u00ec le doti di sicurezza su strada della vettura. Inoltre, il motore sub\u00ec una nuova rivisitazione e venne aumentato di cilindrata, salendo da 1190 a 1390 cm\u00b3, in modo da compensare, con le sue maggiori prestazioni, l'aumento di peso di ben 250 kg conseguente all'adozione delle varie migliorie tecniche. Fra queste sono inoltre da segnalare l'avviamento a dinamo, un nuovo cambio a 4 marce e nuovi pneumatici maggiorati da 775/145 invece che 760/90. Le vendite partirono subito in maniera promettente, ma gi\u00e0 nel dicembre del 1924 la vettura venne ulteriormente aggiornata dando origine alla \"Type X47\", il cui motore venne ulteriormente rialesato passando cos\u00ec a 1480 cm\u00b3. Questo nuovo aumento di cilindrata fu deciso per compensare un ulteriore aumento della massa a vuoto dovuto a ulteriori equipaggiamenti. La vettura risultante fu quindi leggermente meno prestante che in precedenza, ragion per cui la \"Type X47\" di per s\u00e9 entr\u00f2 a far parte delle vetture da 9 CV fiscali. Ma da questo modello ne venne derivato un altro con maggiori velleit\u00e0 sportiveggianti, denominato \"Type X47 Sport\", il cui motore venne rivisitato in modo da girare a regimi pi\u00f9 elevati e proprio per questo venne invece inclusa nella fascia dei 10 CV fiscali. La \"Type X47\" fu disponibile come telaio nudo, torpedo, torpedo sport, berlina o coach. La sua produzione dur\u00f2 tre anni e mezzo, durante i primi mesi in semplice affiancamento alla \"Type X44\" che scomparve dai listini nel marzo 1925, e termin\u00f2 nel settembre 1927. \nProprio nel settembre 1927, alla \"Type X47\" subentr\u00f2 la \"Type X60\", sostanzialmente un'ulteriore evoluzione del modello uscente, dal quale si differenzi\u00f2 praticamente solo per alcuni aggiornamenti al retrotreno e per l'adozione di una frizione monodisco il luogo della precedente e ormai anacronistica frizione a cono. Anche la \"Type X60\" fu prevista in una variante \"Sport\" con motore leggermente pi\u00f9 performante. La produzione di questo modello dur\u00f2 altri due anni per terminare nel settembre del 1929. In totale, fra \"Type X47\" e \"Type X60\" vennero prodotti 4.024 esemplari in totale, di cui 34 in versione \"Sport\". A questi vanno aggiunti 89 fra camion e mezzi commerciali in generale, allestiti sui medesimi telai. \nVale la pena spendere ancora due parole per le versioni a passo lungo: la prima versione venne denominata \"Type K22\" e fu realizzata sul telaio \"X47\", del quale il passo venne allungato da 2,94 a 3,27 metri. Questo telaio, normalmente utilizzato per la produzione di camion (l'iniziale \"K\" nelle Panhard &amp; Levassor identifica infatti i mezzi commerciali e non le autovetture vere e proprie), venne posto in listino anche con varianti di carrozzeria pi\u00f9 tipicamente \"automobilistiche\", e cio\u00e8 limousine, torpedo a sei posti o telaio nudo. Il passaggio da \"Type X47\" a \"Type X60\" nel settembre 1927 comport\u00f2 anche il passaggio da \"Type K22\" a \"Type K33\", con i medesimi aggiornamenti della versione a passo corto. La \"Type K33\" fu prodotta fino alla fine del 1928. In totale, fra \"Type K22\" e \"Type K33\" furono prodotti appena 16 esemplari, a cui si aggiunsero per\u00f2 alcune centinaia di camioncini commercializzati a loro volta come \"K22\" e \"K33\".\nLa Type X59, base di gamma a 6 cilindri.\nL'ultima e pi\u00f9 sofisticata evoluzione del concetto di Panhard &amp; Levassor da 10 CV fiscali fu presentata nell'ottobre del 1927 al Salone di Parigi con il nome di \"Type X59\". Si trattava di una versione sofisticata in quanto fu l'unica 10 CV della casa parigina con motore a 6 cilindri e l'ultima di questa fascia di mercato a uscire di listino nel luglio 1930. La \"Type X59\" era caratterizzata anch'essa da un passo decisamente generoso e pari a 3,12 metri. Era equipaggiata con un motore da 1829 cm\u00b3,sempre del tipo con valvole a fodero, e con un nuovo cambio a 4 marce di cui la terza particolarmente silenziosa grazie ai suoi ingranaggi elicoidali. E la bassa rumorosit\u00e0 e il confort a bordo erano i principali argomenti con cui la \"Type X59\" si prepar\u00f2 ad affrontare il mercato: nel corso della sua carriera commerciale venne prodotta in 636 esemplari in totale, un dato non trascurabile per quegli anni, se si tiene conto del suo prezzo di acquisto non molto popolare (circa 45.300 franchi) e della drammatica congiuntura economica di fine anni venti del secolo scorso. Durante l'ultimo anno di produzione, la \"Type X59\" costitu\u00ec il modello di base della gamma Panhard &amp; Levassor, pur con il suo motore a 6 cilindri.\nTabella riepilogativa.\nDi seguito vengono riepilogate le caratteristiche relative ai modelli da 10 CV fiscali prodotti dalla Panhard &amp; Levassor nel corso degli anni:"}
{"id": "1181670", "revid": "287204", "url": "https://it.wikipedia.org/wiki?curid=1181670", "title": "Ulmus minor", "text": "L'olmo campestre (Ulmus minor ) \u00e8 un albero deciduo appartenente alla famiglia delle Ulmaceae, diffuso in Europa, Africa nord-occidentale e Asia occidentale.\nDa alcuni decenni una malattia di origine fungina diffusasi dall'Asia, la grafiosi, sta decimando gli esemplari pi\u00f9 vecchi. La ricerca scientifica ha tuttavia permesso di sviluppare una variet\u00e0 di esemplari che mostrano una resistenza a questa malattia.\nL'epiteto \"Minor\" deriva dalle foglie che misurano 2\u20139\u00a0cm, pi\u00f9 piccole rispetto a \"U. glabra\" (9\u201315\u00a0cm).\nMorfologia.\nPortamento.\n\u00c8 un albero di media grandezza, potendo raggiungere altezze comprese tra i 20 e i 30 metri. I fusti giovani presentano una corteccia liscia e di colore grigio scuro e sono glabri. Con l'et\u00e0 la corteccia tende a desquamare formando dei solchi pi\u00f9 o meno profondi in direzione verticale o orizzontale, formando delle placchette quadrangolari. L'albero pu\u00f2 raggiungere i 600 anni, \u00e8 una pianta longeva e vigorosa.\nFoglie.\nLe foglie sono alternate, di forma ellittica e delle dimensioni di circa 3 centimetri in larghezza e 5 centimetri in lunghezza, \u00e8 deciduo. Hanno margine dentellato e sono dotate di un breve picciolo. Hanno colore verde, che vira al giallo durante l'autunno, prima della caduta. La pagina inferiore \u00e8 di colore grigio-verde. La base della lamina fogliare, all'attaccamento col picciolo, presenta una asimmetria vistosa per cui la lamina di uno dei due lati fogliari si attacca pi\u00f9 in basso sul picciolo di quella dell'altro lato.\nFiori e frutti.\nI fiori sono piccoli, ermafroditi e dotati di petali verdastri. Gli stami sono 5 ed i carpelli 2, formanti un ovario supero. La fioritura avviene prima dell'emissione delle foglie, nel periodo a cavallo di inverno e primavera compreso tra i mesi di febbraio e marzo. Il frutto \u00e8 una samara, le samare ellittiche, glabre, con seme portato al centro, brevemente peduncolate sono disperse in maggio.\nRadici.\nL'apparato radicale \u00e8 inizialmente fittonante, poi sviluppa molte radici laterali poco profonde.\nDistribuzione e habitat.\nLa specie \u00e8 diffusa in Europa continentale e Asia Mediterranea; \u00e8 stato introdotto in America settentrionale.\nIl suo habitat naturale \u00e8 rappresentato da boschi e terreni incolti. Lo si ritrova anche lungo il greto di torrenti e ruscelli. Mostra una buona tolleranza al freddo ed alla siccit\u00e0.\nIn Italia vegeta ad altitudini comprese tra 0 e 1.200 metri ed \u00e8 abbastanza diffuso in boschi misti mesofili planiziali, con \"Quercus robur, Carpinus betulus, Alnus glutinosa\". Predilige i suoli freschi, profondi, fertili ma cresce anche su quelli argillosi.\nColonizza coltivi abbandonati nelle zone di media montagna e collina.\nCuriosit\u00e0.\nI bambini di campagna chiamano i semi dell'olmo \"pane del maggiolino\" perch\u00e9 maturano quando compaiono questi insetti.\nSecondo Virgilio l'olmo era sacro a Morfeo, dio dei sogni.\nI Romani usavano l'olmo come supporto nella coltivazione della vite."}
{"id": "1181671", "revid": "125471813", "url": "https://it.wikipedia.org/wiki?curid=1181671", "title": "Ziva David", "text": "Ziva David (ebraico: \u05d6\u05d9\u05d5\u05d4 \u05d3\u05d5\u05b4\u05d3; pronuncia: [\u02c8zi\u02d0v\u0259 d\u0259\u02c8vi\u02d0d] nella lingua originale della serie, [\u02c8ziva da\u02c8vid] in italiano come in lingua ebraica) \u00e8 un personaggio della serie televisiva \"NCIS - Unit\u00e0 anticrimine\", interpretata da Cote de Pablo.\n\u00c8 introdotta per la prima volta nel primo episodio della terza stagione (\"Uccidete Ari (prima parte)\") e a partire dal quarto episodio della stessa stagione entra a fare parte della squadra dell'Agente Leroy Jethro Gibbs, come agente di collegamento tra Mossad e NCIS, prendendo il posto dell'agente Caitlin Todd.\nIl suo rapporto con il collega Anthony \"Tony\" DiNozzo \u00e8 stato particolarmente amato dai fan della serie, che li hanno shippati (creato un termine per identificare la coppia) col nome di Tiva (dalla prima lettera di Tony e le ultime di Ziva) per indicare la coppia. Il duo \u00e8 stato definito una \"power couple\" su Entertainment Weekly e nel maggio 2009 TV Guide ha dedicato loro una copertina parlando della \"pi\u00f9 calda relazione di amore-odio della tv\".\nAl di fuori della finzione Ziva, con la sua rappresentazione di un personaggio di origine israeliana, \u00e8 stato oggetto di discussione da parte di critici, accademici e rabbini.\nCasting e sviluppo del personaggio.\nL'Agente speciale Caitlin \"Kate\" Todd, interpretata da Sasha Alexander, muore alla fine della seconda stagione in seguito alla decisione della sua attrice di lasciare la serie. Poco tempo dopo il creatore della serie Donald P. Bellisario ha annunciato la sua intenzione di introdurre nella squadra un altro agente di sesso femminile, piuttosto diverso dal precedente e di nazionalit\u00e0 straniera. Nelle sue idee iniziali avrebbe dovuto essere \"una ragazza europea o australiana molto a suo agio con la propria femminilit\u00e0 e sessualit\u00e0\".\nPrima di unirsi al cast di NCIS Cote de Pablo, che all'epoca viveva a New York, aveva recitato prevalentemente in teatro. Nel 2005 aveva in programma di interpretare il principale personaggio femminile di un musical di Broadway ispirato a I re del mambo e per quello aveva gi\u00e0 rinunciato al alcuni ruoli televisivi. A giugno 2005 per\u00f2 la produzione del musical venne cancellata e due giorni dopo la de Pablo venne chiamata per un provino per un ruolo in NCIS. In seguito l'attrice ha spiegato che il personaggio che avrebbe dovuto interpretare era descritto come una generica donna dell'est Europa, per cui durante il provino aveva utilizzato un accento della Repubblica Ceca.\nDurante una seconda audizione, che ebbe luogo a Los Angeles dove si trovavano gli uffici principali della CBS, Cote dovette recitare alcune scene insieme a Michael Weatherly il quale, nella parte del giocherellone Anthony DiNozzo, improvvis\u00f2 le battute e, spostandole una ciocca di capelli, le disse che gli ricordava Salma Hayek. La de Pablo, abituata al teatro dove ogni attore recita la propria parte senza improvvisare, vide inizialmente la cosa come una mancanza di professionalit\u00e0 o un tentativo di sabotare la sua audizione ma non si lasci\u00f2 distrarre e gli diede una risposta in tono con il personaggio che stava interpretando, respingendolo senza mezze misure. Le altre persone nella stanza trovarono spassosa la sua reazione e capirono che tra i due personaggi ci sarebbe stata una chimica perfetta, per cui Cote si aggiudic\u00f2 il ruolo. La nazionalit\u00e0 del personaggio, inizialmente pensato come una ufficiale di marina australiana, venne modificata in seguito al suo ingresso nel cast, facendo diventare Ziva un'agente del Mossad e la sorellastra dell'assassino Ari Haswari.\nIn alcuni flashback nella decima e undicesima stagione la versione da ragazzina di Ziva \u00e8 stata interpretata dall'attrice Gabi Coccio, che al tempo aveva 13 anni.\nStoria.\nZiva David \u00e8 un'agente del Mossad assegnata all'NCIS dopo l'assassinio dell'agente speciale Kate Todd da parte di Ari Haswari, un agente operativo del Mossad che si scoprir\u00e0 essere il fratellastro di Ziva, oltre che un traditore.\nNella serie TV, il padre di Ziva, Eli David, \u00e8 il Direttore del Mossad. La sua sorellina, Tali, \u00e8 stata uccisa in un attacco suicida di Hamas; all'epoca del fatto, Ziva era gi\u00e0 un'agente operativa del Mossad. Inoltre, nella terza stagione, Ziva afferma di aver fatto parte dell'esercito israeliano per un periodo di tempo non ben definito.\nAddestrata dal Mossad come un'assassina, Ziva faceva parte di una specifica divisione specializzata in omicidi, spionaggio e coercizione, il Metsada (unit\u00e0 Kidon); il Direttore Shepard inoltre rivela a Gibbs che Ziva ha fatto fuori almeno una mezza dozzina di kamikaze in Iraq.&lt;br&gt;\nA causa del suo addestramento nella tortura, non si fa scrupoli a usare tecniche potenzialmente mortali, e durante la serie si scoprir\u00e0 che prima di lavorare all'NCIS, non aveva mai condotto un interrogatorio senza causare danni fisici. Ziva rivela inoltre le sue abilit\u00e0 militari, raccontando ad esempio quando si gett\u00f2 da uno scoglio alto 10 metri senza le funi di sicurezza e nuot\u00f2 nelle fredde acque del Mar Rosso in piena notte. In pi\u00f9 di un'occasione la si vede sfoggiare la sua memoria fotografica: ad esempio nell'episodio della terza stagione \"Una bara di ferro\", Ziva riproduce la perfetta copia di una mappa che aveva visto poche ore prima.\nZiva parla correttamente almeno sei lingue: inglese, ebraico, spagnolo, arabo, turco e francese (nell'episodio \"Cover Story\" McGee chiede a Ziva se conosce il significato della parola \"D\u00e9j\u00e0-Vu\", e lei afferma che il suo francese \u00e8 migliore del suo inglese). Parla inoltre in modo soddisfacente l'italiano, il tedesco, il russo e la lingua pashtu. In un ironico articolo sulla rivista Cracked su quanto i personaggi delle serie TV siano dei geni eccessivamente poliglotti, C. Coville fa notare come, all'et\u00e0 di 28 anni, Ziva sia un'esperta di spionaggio in grado di parlare nove lingue e di suonare il pianoforte.\nUn'idiosincrasia ricorrente di Ziva \u00e8 la sua tendenza a sbagliare i modi di dire in inglese, che causa il divertimento dei suoi colleghi. A volte Tony dice a Ziva di aver sbagliato una frase idiomatica, anche se ci\u00f2 non \u00e8 vero, solo per il gusto di prenderla in giro.\nNell'undicesima stagione, in seguito alla morte del padre, lascia la squadra e fa ritorno in Israele, mentre il suo posto all'NCIS verr\u00e0 preso dall'Agente speciale Eleanor Bishop. Nella tredicesima stagione rimane apparentemente uccisa da un colpo di mortaio che distrugge la sua casa, sparato per ordine di Trent Kort, il cui obiettivo non era lei, ma eliminare le prove dei suoi crimini che Eli David aveva riposto l\u00ec. Una seconda persona presente nell'abitazione \u00e8 per\u00f2 sopravvissuta ed \u00e8 la piccola Tali, figlia di Ziva e di Tony, concepita prima del loro addio, di cui per\u00f2 quest'ultimo era stato tenuto all'oscuro. La bambina verr\u00e0 poi portata da DiNozzo, che si far\u00e0 carico delle sue responsabilit\u00e0 di padre e lascer\u00e0 il lavoro, non volendo pi\u00f9 rischiare la vita quotidianamente con una figlia a cui \u00e8 rimasto solo un genitore in vita.\nNel tredicesimo episodio della sedicesima stagione, durante un caso Eleanor Bishop scopre che Ziva stava svolgendo personalmente un'indagine dopo la sua chiusura, violando la regola numero 10 di Gibbs (non farsi mai coinvolgere personalmente in un caso). L'agente Bishop si appassiona agli scritti dell'agente David al punto che riesce a risolvere la questione aperta da Ziva.\nAlla fine dell'episodio Bishop torna nell'ufficio segreto di Ziva e nota del materiale mancante, mentre su una scrivania sono presenti una sciarpa arrotolata e un biglietto con scritto \u201cEleanor Bishop, per la sicurezza della mia famiglia per favore mantieni il mio segreto\u201d, che fa immaginare che Ziva sia in realt\u00e0 viva e tornata negli Stati Uniti. Di ci\u00f2 si ha conferma nella scena finale dell'ultimo episodio della stagione, quando Ziva entra nella cantina di Gibbs lasciando quest'ultimo senza parole.\nNelle prime due puntate della diciassettesima stagione, sgomina insieme a Gibbs un'organizzazione estremista che la voleva morta. In seguito scopre che colei a capo dell\u2019organizzazione era un\u2019altra persona e la sua vita viene nuovamente messa in pericolo, ma con l\u2019aiuto di Gibbs e degli altri si salva e, finalmente, si libera da tutto ci\u00f2 che le impediva di riunirsi alla famiglia. Dopo aver calorosamente salutato tutti, parte per Parigi per raggiungere Tony e Tali. Nella medesima stagione, quando il padre di Tony va a far visita all'NCIS, porta a tutta la squadra i saluti di Tony e Ziva, affermando che sono tutti e tre molto felici.\nRelazioni sociali.\nAgente Speciale Leroy Jethro Gibbs.\nL'agente speciale dell'NCIS Leroy Jethro Gibbs lega con Ziva sin dall'inizio, quando lei uccide il suo fratellastro Ari nel seminterrato di Gibbs per salvargli la vita. Quando Gibbs scopre la loro parentela, falsifica il rapporto sull'accaduto indicando che Ari era stato ucciso non da Ziva, ma da lui. Secondo Ziva, al Mossad hanno creduto al suo rapporto, e per questo lei gli \u00e8 grata. Resta comunque da vedere se il resto della squadra sappia la verit\u00e0 sulla morte di Ari.\nIn seguito, Ziva viene assegnata all'NCIS come agente di collegamento col Mossad. All'inizio Gibbs \u00e8 scettico sul suo conto perch\u00e9, come lui stesso dice al Direttore Jenny Shepard: \"Il Mossad l'ha addestrata a fare la spia e a uccidere, non certo a condurre inchieste; assegnala alla CIA\", anche se ben presto anche lui comincer\u00e0 ad accettare Ziva. Nonostante il rapporto fra Ziva e Gibbs sia buono, la forte amicizia che lega Ziva e il Direttore Shepard crea spesso conflitti fra i due. Ziva trova infatti difficile obbedire a Gibbs quando il Direttore le chiede di disobbedirgli, portando Gibbs, in un'occasione, a chiederle: \"Non lo so, Ziva, sei con me?\" Gibbs in ogni caso si fida di Ziva, e nell'episodio \"Una bara di ferro\" le dice: \"Mi fido di lei, e lo sa.\"\nNell'ultimo episodio della terza stagione, \"L'attentato\", \u00e8 proprio Ziva che riesce a far ritornare a Gibbs la memoria dopo il suo grave ferimento in un'esplosione, provando di fronte a lui un crollo emozionale che gli ricorda come lei uccise Ari per salvarlo. Gibbs ripaga il suo debito con Ziva nell'episodio \"Shalom\" (stagione 4), quando lei gli chiede disperatamente aiuto mentre scappa dall'NCIS, dall'FBI, dal Mossad e da suo padre perch\u00e9 sospettata dell'omicidio di un diplomatico straniero e dei suoi due agenti di scorta dell'FBI.\nAgente Molto Speciale Anthony \"Tony\" DiNozzo.\nZiva prende in giro l'agente speciale Anthony DiNozzo pi\u00f9 o meno come faceva l'agente Caitlin \"Kate\" Todd prima che fosse uccisa. Alcuni aspetti della personalit\u00e0 di Ziva lo disturbano, ad esempio il fatto che lei dorma sempre con una pistola in mano. Ziva inoltre intimidisce Tony, ed \u00e8 l'unica oltre a Gibbs che sappia spiarlo senza che lui se ne accorga. Nell'episodio \"Condannato a morte\" (stagione 4), Tony \u00e8 sorpreso che Ziva abbia un coinvolgimento personale con una vittima, Roy, ed \u00e8 ancora pi\u00f9 sorpreso che lei sia in grado di mostrare certi tipi di emozioni. Essendo Tony superiore di grado rispetto a lei, ed essendo Ziva pi\u00f9 dotata e addestrata rispetto a lui, la loro relazione \u00e8 paragonabile a quella fra un gatto e un topo, anche se con un'attrazione particolare che fa pensare a una relazione fra i due.\nNell'episodio \"Shalom\" Ziva viene a conoscenza del fatto che il Mossad, apparentemente per ordine di suo padre, l'ha spiata per alcuni mesi; dalla sua sorveglianza si \u00e8 saputo che Tony \u00e8 andata a trovarla almeno una volta a settimana negli ultimi 3 mesi, portando alla conclusione che i due fossero diventati intimi; sul momento, Ziva non conferma n\u00e9 nega questa supposizione, ma nel corso della quarta stagione, verr\u00e0 assodato che Ziva e Tony non sono mai stati intimi. La ragione delle sue frequenti visite resta ancora ignota e va quindi addebitata probabilmente alla indubbia amicizia.\nNell'episodio \"Singled Out\", Ziva chiede a Tony della sua misteriosa fidanzata, e negli episodi seguenti si vedr\u00e0 Tony stabilire una relazione con la dottoressa Jeanne Benoit, chiarendo finalmente che non c'\u00e8 mai stato nessun legame sentimentale tra i due agenti. Nonostante questo, in alcuni episodi viene fatto intendere che Ziva possa essere gelosa della nuova ragazza di Tony fino a che, nell'episodio \"Guida a distanza\", si scoprir\u00e0 che Ziva \u00e8 del tutto ignara del fidanzamento di Tony e che aveva erroneamente interpretato la sua segretezza. A causa delle frequenti visite segrete di Tony all'ospedale (dove lavora la sua ragazza) e del fatto, come lui le dice, che si sta sottoponendo ad alcuni esami, Ziva confida a Gibbs di aver paura che Tony possa avere un problema causato dalla sua esposizione alla Yersinia pestis nell'episodio \"Polvere di miele\" (stagione 2). Nell'episodio \"Sospetti\" (stagione 4), Ziva confida nuovamente a Gibbs le sue preoccupazioni, ma lui la sorprende suggerendole che ci possano essere \"altre ragioni\" per la sua segretezza. Dopo aver scoperto che Tony fa spesso visita all'ospedale per andare a trovare la sua fidanzata, ne sembra apparentemente stupita.\nNella settima serie Tony, McGee e Gibbs vanno a cercare Ziva in Somalia, vengono catturati e la incontrano. Ziva insiste molto nel domandare a Tony per quale motivo fosse andato a cercarla e lui sotto siero della verit\u00e0 risponde dopo aver deviato pi\u00f9 volte: \"Perch\u00e9 non posso vivere senza di te\".\nIn seguito a una missione a Parigi si intende che i due sono stati costretti assieme in una stanza d'albergo e abbiano dormito assieme. A questa conclusione gli spettatori sono indotti dalle versioni contrastanti su chi abbia ceduto il letto, fornite da Tony a McGee e da Ziva a Nora, la persona che dovevano proteggere (Tony sostiene di avere fatto dormire Ziva sul letto per cavalleria e perch\u00e9 lei era reduce dalla prigionia nel deserto; Ziva di avere fatto dormire Tony sul letto, visto che lui soffre di mal di schiena in seguito a un incidente di gioco a football americano). Alla fine dell'episodio, avendo ognuno dei due scoperto quello che l'altro ha raccontato ai colleghi e amici, Ziva domanda a Tony: \"Perch\u00e9 hai mentito a McGee?\", Tony risponde a Ziva: \"Perch\u00e9 tu hai mentito a Nora\" e dopo di che Tony fa vedere a Ziva le foto che hanno scattato quando erano a Parigi e regala a Ziva quella che secondo lui \u00e8 la foto pi\u00f9 bella che abbia scattato, Ziva prende la foto e prima di guardarla, domanda a Tony perch\u00e9, secondo lui \u00e8 la foto pi\u00f9 bella che abbia scattato, e Tony le risponde: \"Perch\u00e9 \u00e8 l'unica in cui vi \u00e8 una persona\" e quando Ziva la guarda vede che nella foto \u00e8 ritratta la stessa Ziva e, sullo sfondo, la Torre Eiffel.\nNell'undicesima stagione, quando lascia la squadra e fa ritorno in Israele, dice a Tony di amarlo e i due si baciano, per poi dirsi addio.\nNell'episodio conclusivo della tredicesima stagione, in seguito alla presunta morte di Ziva, si scopre che avevano avuto una figlia di nome Tali. Quando McGee domanda a Tony quale fosse il suo rapporto con Ziva, dopo la scoperta della figlia, Tony fa capire che tra i due c'\u00e8 stato del tenero e che il loro addio \u00e8 stato molto movimentato.\nPrima di lasciare l'NCIS per accudire la figlia, Tony ha un momento di riflessione con Gibbs nel quale gli dice che andr\u00e0 in Israele, per cercare la verit\u00e0 su Ziva, e poi porter\u00e0 Tali a Parigi perch\u00e9 Ziva ama Parigi. L'uso del presente in questa frase e l'altra dichiarazione che fa a Gibbs \"Devi credere in quello che devi credere\" alludono al fatto che Tony abbia ancora speranza, crede che Ziva possa essere ancora viva.\nNella sedicesima stagione si scopre che Ziva \u00e8 ancora viva e nella diciassettesima, dopo aver sgominato, con l'aiuto di Gibbs, degli estremisti che la volevano morta, scopre che Tony \u00e8 stato appena informato del fatto che fosse sopravvissuta e Gibbs le consiglia di parlargli di persona e spiegargli tutto, cosa che Ziva conferma che far\u00e0. Dopo aver appreso che la sua vita \u00e8 ancora in pericolo resta negli Stati Uniti con Gibbs, cui rivela di non sapere se Tony sar\u00e0 in grado di perdonarla per avergli mentito sulla propria morte ed essere rimasta lontana da lui Tali, fino a quando ricever\u00e0 un messaggio di sua figlia in cui le dice, da parte di entrambi, di tornare presto da loro, capendo finalmente di essere pronta per una nuova vita accanto alle persone che ama. Una volta che l'ultima minaccia viene eliminata, Ziva si ricongiunge finalmente a Tony e Tali partendo per Parigi.\nAgente Speciale Timothy \"Tim\" McGee.\nTimothy McGee \u00e8 stata probabilmente la prima persona ad accettare Ziva come parte della squadra. Ben presto, nella terza stagione, Ziva andr\u00e0 da McGee per chiedergli dei consigli. Per esempio in \"Una bara di ferro\" gli confida le sue prime difficolt\u00e0 a integrarsi pienamente.\nIl loro rapporto \u00e8 simile a quello tra un fratello e una sorella, e spesso Ziva fa scherzosamente comunella con Tony contro di lui. Nell'episodio \"L'intoccabile\" (stagione 3), ad esempio, i due dicono di aver incollato la faccia di McGee al tavolo, una volta, mentre nell'episodio \"Caccia alla strega\" (stagione 4), Ziva e Tony lo prendono in giro sul vestito di \"Elfo delle Nevi\" che lui aveva indossato per Halloween. Comunque, Ziva \u00e8 stata pi\u00f9 volte vista aiutare McGee mentre Tony gli dava fastidio.\nMcGee, in realt\u00e0, \u00e8 sia spaventato sia messo in soggezione da Ziva. In \"Una bara di ferro\", parla con fin troppo entusiasmo ad Abby della memoria fotografica di Ziva, provocando cos\u00ec la sua invidia. Comunque, McGee non vede Ziva come una donna - o almeno non come una donna normale (False verit\u00e0 - stagione 4). Nel suo libro, McGee descrive gli occhi di Ziva (alla quale ha ispirato un personaggio, Lisa) dicendo: \"Gli occhi di Lisa gli ricordavano due smeraldi, rovinati solo dal gelo del suo cuore.\"\nIl rapporto tra i due si rafforza gradualmente nel corso del tempo, al punto che i due si vogliono bene come fratello e sorella, come lo stesso McGee afferma. Quando si scopre che Ziva \u00e8 ancora viva, McGee fa tutto il possibile per aiutarla e si mostrer\u00e0 molto risentito verso Eleanor per averglielo nascosto. Quando Ziva parte per Parigi per tornare da Tony e Tali, i due si salutano ripromettendosi di rivedersi preso, tanto che McGee inizia gi\u00e0 a pianificare di andare a trovarli con Delilah e i loro figli.\nSpecialista Forense Abigail \"Abby\" Sciuto.\nQuando Ziva entra a far parte dell'NCIS, crede di non piacere al tecnico di laboratorio Abby Sciuto, e ha in parte ragione. In ogni modo, Abby alla fine accetter\u00e0 Ziva nella squadra. Nonostante questo, quando Gibbs viene ferito gravemente nell'episodio \"L'attentato\", Ziva e Abby arrivano a picchiarsi dopo l'accusa di quest'ultima di non preoccuparsi affatto delle condizioni di salute di Gibbs; in seguito, comunque, Ziva si dispiacer\u00e0 molto della sua apparente incapacit\u00e0 di mostrare lo stesso livello di preoccupazione degli altri. Le due, comunque, si riappacificheranno grazie alla mediazione di Tony.\nDalla quarta stagione, Ziva e Abby sembrano essere diventate amiche. Ziva sceglie spesso Abby per confidarsi, ed ella \u00e8 la prima persona che lei chiama quando finisce nei guai con il Mossad e l'FBI in \"Shalom\".\nDott. Donald \"Ducky\" Mallard.\nZiva ha un forte legame con il dott. Mallard, il medico legale, probabilmente a causa del fatto che in \"Una bara di ferro\", lei gli salv\u00f2 la vita da un'antropologa forense che per rubare delle armi senza avere testimoni doveva ucciderlo. Nell'episodio \"Witch Hunt\", Ziva si confida con Ducky che si offre di aiutarla ogni volta che ne avr\u00e0 bisogno.\nDirettore Jennifer \"Jenny\" Shepard.\nZiva \u00e8 particolarmente legata al Direttore dell'NCIS Jenny Shepard, con la quale aveva gi\u00e0 lavorato in passato. Ziva ha collaborato col Direttore in molte operazioni anti-terrorismo congiunte a partire dal 2001 (nell'episodio \"Uccidete Ari\", viene rivelato che in Egitto Ziva ha salvato la vita al Direttore Shepard), e in molte occasioni \u00e8 stata vista confidarsi con Jenny, contando su di lei per ottenere delle informazioni utili alle indagini della squadra. In \"Shalom\", Jenny racconta di aver viaggiato insieme con Ziva nell'Europa dell'Est. Ziva, in pi\u00f9 di un'occasione, disobbedisce a Gibbs dando a Jenny delle informazioni che lui non vuole che il Direttore sappia.\nAbilit\u00e0.\nDurante il periodo trascorso nel Mossad, Ziva si \u00e8 specializzata soprattutto nel combattimento ravvicinato; in vari episodi ha dimostrato queste sue capacit\u00e0: ha combattuto (ed era in leggero vantaggio) Nelson Tunney, un ufficiale del DEVGRU che lavorava per il Dipartimento della Difesa in missioni che prevedevano proprio l'eliminazione di obiettivi mediante il combattimento ravvicinato (8x21); ha sconfitto Damon Werth, un Force Recon potenziato con steroidi (5x10); ha battuto un addestratore delle forze speciali con soli due colpi (8x07); \u00e8 stata in grado di tenere il passo con l'agente Liat (che aveva ricevuto il suo stesso addestramento) nonostante quest'ultima fosse pi\u00f9 giovane (8x08) e di uccidere il suo ex collega del Mossad Ilan Bodnar dopo un duro combattimento (10X22). Lo stile che utilizza prevalentemente \u00e8 il Krav Maga.\n\u00c8 molto abile anche con le armi da fuoco (dimostrato in un episodio in cui ha eliminato due killer professionisti che erano entrati in una casa sicura per assassinare un testimone) e nella tortura.\nImpatto culturale.\nAl di fuori della finzione l'origine israeliana del personaggio di Ziva e il suo impatto culturale sono stati oggetto di discussione da parte di critici, accademici e rabbini. Il quotidiano israeliano di lingua inglese The Jerusalem Post la cita come l'unico personaggio nativo di Israele presente nel cast principale di un programma americano di grande successo, oltre ad essere probabilmente \"l'unica ebrea della TV americana ad essere non apologetica, libera da complessi e non comicamente disfunzionale\".\nIl precettore dell'Universit\u00e0 di Harvard Eitan Kensky la definisce \"la pi\u00f9 importante israeliana televisiva\" degli Stati Uniti, bench\u00e9 il personaggio sia interpretato da un'attrice non ebrea, e sostiene che abbia contribuito a modo suo a diffondere la consapevolezza della cultura israeliana, anche se per certi versi il suo essere una donna forte, aggressiva e che non esita a combattere pu\u00f2 essere visto come un ribaltamento dello stereotipo dell'uomo ebreo intellettuale e contrario alla violenza.\nL'impatto culturale del personaggio deriva non solo dall'avere un ruolo di primo piano in un popolare telefilm americano, ma \u00e8 dovuto soprattutto al fatto che interi archi narrativi ruotano intorno al suo essere israeliana e ci\u00f2 ha permesso di mostrare al pubblico occidentale la complessit\u00e0 della societ\u00e0 e della cultura israeliana. Sono inoltre apprezzati il suo ritratto positivo di un personaggio israeliano e il suo parteggiare per i legami tra gli Stati Uniti e Israele.\nLa sua interpretazione di Ziva ha reso Cote de Pablo nel 2011 la seconda pi\u00f9 popolare attrice del prime time, alle spalle della collega Pauley Perrette, interprete sempre in NCIS della specialista forense Abby Sciuto."}
{"id": "1181672", "revid": "767487", "url": "https://it.wikipedia.org/wiki?curid=1181672", "title": "Dominique Auguste Lereboullet", "text": "Inizi\u00f2 i suoi studi a Colmar, in Alsazia, prima di specializzarsi in medicina a Strasburgo, dove si laure\u00f2 con una tesi sul colera. Negli anni in cui pratic\u00f2 da medico, si interess\u00f2 all'anatomia comparata. In seguito occup\u00f2 la cattedra di zoologia e anatomia comparata alla facolt\u00e0 di scienze a Strasburgo. Mor\u00ec per un colpo apoplettico a 61 anni.\nLe sue ricerche in campo zoologico includono studi sui genitali dei vertebrati, embriologia comparata dei pesci e i crostacei."}
{"id": "1181675", "revid": "1126209", "url": "https://it.wikipedia.org/wiki?curid=1181675", "title": "Juniperus communis", "text": "Il ginepro comune (nome scientifico Juniperus communis L.) \u00e8 un piccolo albero o un arbusto perenne, con aghifoglie e sempreverde, con accrescimento lento e molto longevo potendo diventare pluricentenario, dioico, appartenente alla famiglia delle Cupressaceae e al genere Juniperus.\nDescrizione.\nIl ginepro comune \u00e8 una conifera che cresce in pascoli, boschi e ambienti aridi di montagna, battuti dal vento, fino ai 1500 m s.l.m.. Appare quale arbusto o alberello sempreverde con tronco contorto, alto da 1 a 10 m, con foglie lineari-aghiformi, pungenti, riunite in verticilli di 3. La pianta \u00e8 una Gimnosperma, quindi non produce n\u00e9 fiori n\u00e9 frutti; \u00e8 anche dioica, cio\u00e8 porta organi riproduttivi (strobili) unisessuali in due piante diverse. La pianta femminile produrr\u00e0 delle strutture erroneamente chiamate \"bacche\", che non sono frutti ma strobili seminiferi pi\u00f9 correttamente chiamate \"coccole\". Gli strobili maschili sono piccoli coni cilindrici-ovoidali di colore giallastro producenti gametofiti protetti in grani di polline. Quelli femminili appaiono come piccoli coni di colore verdastro. \nL'impollinazione avviene quando un grano di polline atterra su di uno strobilo femminile; essendo dioica ci vogliono due piante diverse perch\u00e9 questo avvenga. La pianta femminile produce in ogni caso le cosiddette bacche. I semi maturano nell'autunno successivo all'impollinazione e sono racchiusi in un cono di colore brunastro chiamato galbulo (che per\u00f2 \u00e8 pi\u00f9 propriamente il nome dello strobilo seminifero legnoso del cipresso); squamoso e pruinoso, \u00e8 composto da 4 squame carnose saldate tra loro contenenti da 1 a 3 semi angolosi ricchi di un olio essenziale aromatico. Per il loro aspetto i coni sono facilmente scambiati per bacche e dunque volgarmente chiamati \"bacche di ginepro\". Sono ampiamente apprezzati per le loro doti aromatiche.\nUsi.\nUso alimentare.\nLe cosiddette bacche o coccole sono largamente utilizzate tanto in cucina quanto in liquoreria. In cucina sono aroma indispensabile per la cacciagione e, spesso, per vari arrosti. Distillati sono l'ingrediente caratterizzante del gin, se ne ricavano inoltre vini e liquori aromatici e una grappa al ginepro, lasciando in infusione nella grappa una manciata di coccole (circa 50 g. per un litro). \nFitoterapia.\nIl Juniperus communis \u00e8 una pianta officinale.\nNelle coccole \u00e8 presente un'alta percentuale di olio essenziale, che contiene mircene, sabinene, pinene alfa e beta, 1,4-cineolo, 1-terpinen-4-olo, canfene, thujene, thujopsene, limonene, borneolo, geraniolo e cadinene. Inoltre sono presenti Acidi diterpenici: acido communico, acido torulosico, acido isopimarico, acido sandaracopimarico.\nIl terpinen-4-olo ed altri diterpeni dell'olio stimolano l'epitelio renale secernente, conferendo propriet\u00e0 diuretica volumetrica. In caso di infezione delle vie urinarie basse, inoltre, essi fungono da batteriostatici verso stafilococco aureo, streptococco piogeno, Escherichia coli e Salmonella typhi.\nUn'altra serie di principi attivi \u00e8 costituita di Flavonoidi: tannini, juniperosidi, apigenina, rutina, ipolaetina-7-pentoside, gossipetina-glucopentoside, quercitrina. A questa componente della pianta si attribuiscono le propriet\u00e0 antiossidanti, ipoglicemizzanti ed eupeptiche, che ne giustificano l'impiego popolare in caso di diabete e coliche intestinali.\nNella tintura usata esternamente, questi composti conferiscono potere antinfiammatorio in caso di nevralgie o dolori reumatici. L'altra componente viene assegnata al pinene, che \u00e8 stato scoperto inibire \"in vitro\" la sintesi di alcune citochine infiammatorie a livello delle cellule della cartilagine umana o condrociti.\nI preparati di ginepro non devono essere usati in caso di:\nAltri usi.\nIl legno di ginepro, dal colore rosso e dal tipico odore resinoso, viene impiegato per lavori di intaglio e per suffumigi contro i dolori reumatici. La pianta \u00e8 coltivata come pianta ornamentale in parchi e giardini; in particolare il ginepro \u00e8 stato usato con successo per creare siepi di confine, perch\u00e9 grazie alle foglie pungenti, che con la crescita formano un fitto intreccio, costituisce un'ottima barriera difensiva. Si\npensa che derivi da questa caratteristica l'espressione idiomatica \"cacciarsi in un ginepraio\", perch\u00e9 da un intrico di piante di ginepro \u00e8 molto difficile uscire rapidamente e senza danni.\nCollegamenti esterni.\nNumerose ricette con ginepro in "}
{"id": "1181678", "revid": "36426", "url": "https://it.wikipedia.org/wiki?curid=1181678", "title": "Rocca aldobrandesca (Talamone)", "text": "La Rocca aldobrandesca di Talamone \u00e8 un'imponente fortificazione costiera che domina l'omonima localit\u00e0 del comune di Orbetello. Situata sul promontorio pi\u00f9 meridionale dei Monti dell'Uccellina, domina l'intero tratto costiero fino al promontorio dell'Argentario.\nStoria.\nLa fortificazione medievale sorse verso la met\u00e0 del Duecento per volont\u00e0 degli Aldobrandeschi, con funzioni di avvistamento e di difesa sul porto sottostante.\nNel corso del secolo successivo, la famiglia Aldobrandeschi concesse ai Senesi una serie di diritti sull'utilizzo del Porto di Talamone che, in cambio, provvidero ad eseguire una serie di lavori di ampliamento e di ulteriore fortificazione alla struttura preesistente; un'ulteriore serie di ristrutturazioni venne portata avanti nella seconda met\u00e0 del Quattrocento.\nNella prima met\u00e0 del Cinquecento, la rocca sub\u00ec una serie di devastazioni piratesche. La fortificazione fu definitivamente recuperata nella seconda met\u00e0 dello stesso secolo, quando la localit\u00e0 entr\u00f2 a far parte dello Stato dei Presidii; la ristrutturazione tardocinquecentesca ha conferito al monumento architettonico l'aspetto attuale.\nIn epoca moderna, la rocca fu il punto di raccolta per i volontari che si imbarcarono a Talamone per la Spedizione dei Mille, a seguito del temporaneo sbarco di Giuseppe Garibaldi.\nDurante la Seconda guerra mondiale, la fortificazione ha subito alcuni danneggiamenti a cui seguirono opere di restauro che hanno riportato la rocca agli antichi splendori.\nDescrizione.\nLa Rocca aldobrandesca di Talamone presenta una sezione rettangolare, con quattro torri che si innalzano agli angoli; tre di queste presentano un aspetto molto simile, mentre la torre nord risulta pi\u00f9 alta e massiccia rispetto alle altre. Nell'insieme, le pareti della rocca risultano rivestite in pietra.\nAttorno alla rocca una serie di cortine murarie, facenti parte del circuito delle Mura di Talamone, circondano l'area sui lati che si affacciano verso il mare."}
{"id": "1181681", "revid": "122601120", "url": "https://it.wikipedia.org/wiki?curid=1181681", "title": "Fuzzy Vandivier", "text": "La carriera nell'high school.\nFu un noto giocatore di pallacanestro liceale e collegiale durante gli anni venti. Alla \"Franklin High School\" condusse la squadra, soprannominata \"Franklin Wonder Five\", alla vittoria di tre campionati di stato (1920, 1921, 1922). Questa squadra detenne il record di 89 vittorie e di sole 9 sconfitte, infatti \u00e8 considerata la pi\u00f9 grande squadra a livello di high school dell'Indiana di tutti i tempi.\nVandivier \u00e8 stato nominato tre volte nell'All State (1920, 1921, 1922), diventando il primo giocatore a realizzare questo primato (solo John Wooden, Oscar Robertson e George McGinnis lo ripeteranno). John Wooden, allenatore incluso nella Basketball Hall of Fame, considera Vandivier il pi\u00f9 grande giocatore di pallacanestro liceale di tutti i tempi.\nIl college.\nSeguitando la sua prestigiosa carriera liceale, Vandivier frequent\u00f2 il Franklin College (1922-1926). In ogni anno fu nominato nell'All State, e nel 1926 fu nella All-Midwest College All-Star. A causa di un infortunio alla schiena nel suo anno da senior, la carriera come giocatore di Vandivier ebbe un periodo di stop. Dopo essersi laureato alla Franklin, ritorn\u00f2 come allenatore di pallacanestro al suo liceo. Vandivier allen\u00f2 il Franklin High School dal 1926 al 1944, guidando la squadra alle finali di stato nel 1939."}
{"id": "1181685", "revid": "90919", "url": "https://it.wikipedia.org/wiki?curid=1181685", "title": "Albo d'oro Mitropa Cup", "text": ""}
{"id": "1181686", "revid": "486946", "url": "https://it.wikipedia.org/wiki?curid=1181686", "title": "2S7", "text": ""}
{"id": "1181696", "revid": "2036605", "url": "https://it.wikipedia.org/wiki?curid=1181696", "title": "Battaglia di Solicinium", "text": "La battaglia di Solicinium fu combattuta nel 368 tra l'esercito romano guidato dall'imperatore Valentiniano I e gli Alemanni.\nContesto storico.\nNella primavera di quell'anno, probabilmente a pasqua, un capo alamanno di nome Rando aveva passato il Reno e aveva attaccato \"Muguntiacum\" (Magonza), facendo un gran numero di prigionieri e ritirandosi nel proprio territorio. Valentiniano aveva ordinato all'esercito dell'Italia e dell'Illirico di muoversi, sotto il comando del \"comes\" Sebastiano, contro gli Alemanni, probabilmente dalla Rezia. Valentiniano in persona prese il comando di un grande esercito e mosse, affiancato dai \"magistri militum\" d'Occidente Giovino e Severo, contro il nemico: \u00e8 da notare il fatto che Graziano, il figlio di appena nove anni di Valentiniano che venne nominato co-augusto il 4 agosto del 367, seguiva il padre nella campagna.\nGli Alemanni non tentarono di difendere il proprio territorio contro questo grande esercito, ma scelsero di riunire le proprie forze su una montagna difficilmente accessibile, dalle parti di Solicinum. L'esatta posizione di Solicinum non \u00e8 nota, perch\u00e9 la descrizione di Ammiano Marcellino della campagna di Valentiniano non indica chiaramente se l'attacco venne portato al di sopra o al di sotto del fiume Meno: Glauburg (nel circondario Wetteraukreis) e Rottenburg am Neckar sono stati proposti come possibili estremi settentrionale e meridionale per il luogo di questa battaglia.\nBattaglia.\nValentiniano, avventuratosi in un'esplorazione in prima persona del campo di battaglia, cadde in un'imboscata tesagli da un contingente alemanno, mettendo a repentaglio la propria vita. Le truppe romane attaccarono l'altura da tre lati, riuscendo a raggiungere la sommit\u00e0, dove si ricongiunsero, e a spingere gli Alemanni gi\u00f9 per il lato nord della montagna, nella direzione in cui si trovava Sebastiano. Gli Alemanni si salvarono da una distruzione completa solo grazie al calar della notte.\nConseguenze.\nValentiniano torn\u00f2 a Treviri, dove celebr\u00f2 la vittoria riportata a Solicinium. Decise poi di dedicare la propria attenzione alla frontiera della Gallia, lungo il \"limes\" settentrionale si dedic\u00f2 infatti a fortificare l'intera area dalle sorgenti in Rezia fino alla foce del Mare del Nord attraverso la costruzione di forti, fortezze, \"castella\" e torri d'osservazione, iniziando, a seguiti di quella battaglia, a concepire una politica estera difensiva."}
{"id": "1181700", "revid": "149525", "url": "https://it.wikipedia.org/wiki?curid=1181700", "title": "Lereboullet", "text": ""}
{"id": "1181712", "revid": "2015336", "url": "https://it.wikipedia.org/wiki?curid=1181712", "title": "Astacidae", "text": "Gli Astacidi sono una famiglia di Crostacei istituita da Pierre Andr\u00e9 Latreille nel 1802. \u00c8 una famiglia che comprende solo gamberi d'acqua dolce europei e nordamericani.\nComprende tre generi:\n\"Pacifastacus\" \u00e8 nativo delle acque dolci delle zone ad ovest delle Montagne Rocciose in Nordamerica (sia Stati Uniti che Canada).\n\"Astacus\" e \"Austropotamobius\" si trovano invece nelle acque interne dell'Europa ed in alcune zone dell'Asia occidentale."}
{"id": "1181715", "revid": "124832558", "url": "https://it.wikipedia.org/wiki?curid=1181715", "title": "Il caff\u00e8 di notte", "text": "Il caff\u00e8 di notte \u00e8 un dipinto del pittore olandese Vincent van Gogh, realizzato nel 1888 e conservato all'Art Gallery dell'Universit\u00e0 di Yale.\nDescrizione.\nIl locale raffigurato \u00e8 il Caf\u00e9 de la Gare, un locale ubicato presso la place Lamartine di Arles dove van Gogh era solito pranzare o trascorrere le serate. La proprietaria di tale bar, madame Ginoux, fu ritratta in vari dipinti vangoghiani, tra cui \"L'Arlesiana\" del Metropolitan Museum of Art. Il dipinto, uno dei pi\u00f9 riusciti a giudizio dello stesso van Gogh, fu acquistato dopo la morte dell'artista dal facoltoso mercante tessile russo Ivan Morozov: dopo varie peregrinazioni collezionistiche, per le quali nel 1933 il dipinto \u00e8 stato venduto dalle autorit\u00e0 sovietiche a una galleria di Berlino, per poi approdare in una galleria di New York, \"Il caff\u00e8 di notte\" entr\u00f2 nelle collezioni del magnate americano Stephen Clark. Nel 1961, alla morte di quest'ultimo, l'opera ha trovato la sua collocazione definitiva nella galleria d'arte dell'universit\u00e0 di Yale , sempre negli Stati Uniti.\nUno stridente gioco di richiami cromatici interni carica l'opera di un'atmosfera allucinata e tremenda, di profondo disagio: van Gogh, infatti, voleva esprimere con \"Il caff\u00e8 di notte\" la violenza delle passioni umane, che degeneravano soprattutto nei caff\u00e8. Lo stesso Vincent forn\u00ec una descrizione molto dettagliata \ndell'opera e delle sue finalit\u00e0:\nI bar e i locali notturni erano un soggetto ampiamente frequentato dagli Impressionisti, che ne celebrarono lo \"status\" di luogo di ritrovo della \u00abvita moderna\u00bb: \"Il caff\u00e8 di notte\", tuttavia, \u00e8 assai lontano dalle atmosfere festose e dalle gamme cromatiche allegre di quei dipinti. Lo spazio del Caf\u00e9 de l'Alcazar \u00e8 allucinatorio, angoscioso, e sembra scivolare e dissolversi inesorabilmente. Lo stesso Vincent era soddisfatto di come quest'opera si ponesse al labile confine tra coscienza e deragliamento sensoriale, assumendo i sinistri toni di un incubo particolarmente inquietante. La marginalit\u00e0 delle figure in questa sorta di fornace infernale viene sottolineata dalla loro collocazione: tutti gli avventori del bar, infatti, sono imprigionati nel poco spazio tra i tavolini e le pareti, e nessun cameriere si appresta a raccogliere le ordinazioni di quest'umanit\u00e0 cos\u00ec smunta e decadente (\"boh\u00e9mien\", barboni addormentati o in procinto di esserlo, prostitute, emarginati istupiditi dall'alcol). I personaggi raffigurati, anzi, sono isolati, come chiusi in s\u00e9 stessi. Si noti, in tal proposito, la coppia in fondo a sinistra, l'unica a non essere sopraffatta dall'abuso di alcolici: c'\u00e8 da dire, tuttavia, che il loro atteggiamento \u00abnon \u00e8 certo quello di due innamorati e d\u00e0 al contrario un'impressione di brutalit\u00e0\u00bb (Armiraglio).\nIl padrone del locale veste un camice bianco ed \u00e8 appoggiato, con una posa che denota stanchezza, al tavolo da biliardo, la cui profondit\u00e0 prospettica e la stecca abbandonatavi sopra concorrono a rendere l'atmosfera ancora pi\u00f9 opprimente. La sedia vuota in primo piano, simile a quella dipinta da Van Gogh nello stesso periodo, vuole sottintendere il significato dell'assenza. Lo specchio visibile a destra \u00e8 torbido, offuscato, persino sulfureo: nulla potrebbe essere pi\u00f9 distante dalla vivace esuberanza degli specchi impressionisti (si veda, in tal senso, \"Il bar delle Folies-Berg\u00e8re\" di \u00c9douard Manet). L'orologio in alto denota la tarda ora notturna e, oltre a richiamare il modello colto dei \"memento mori\", segna le ore fuggevoli di questa notte di atroce solitudine. Persino le bottiglie di alcolici, ammassate sul bancone in fondo, sembrano soffrire della vertiginosa irruenza che distorce prospetticamente e psicologicamente questo bar, rendendolo del tutto simile a un girone dantesco."}
{"id": "1181717", "revid": "36426", "url": "https://it.wikipedia.org/wiki?curid=1181717", "title": "Clemente I", "text": ""}
{"id": "1181720", "revid": "36426", "url": "https://it.wikipedia.org/wiki?curid=1181720", "title": "Basiliche paleocristiane a Milano", "text": ""}
{"id": "1181722", "revid": "77594", "url": "https://it.wikipedia.org/wiki?curid=1181722", "title": "Loggia dei Mercanti (Ancona)", "text": "La Loggia dei Mercanti \u00e8 un edificio quattrocentesco di Ancona, la cui facciata \u00e8 opera di Giorgio Orsini da Sebenico.\nStoria e descrizione.\nLa costruzione di questo palazzo inizi\u00f2 nel 1442 ad opera dell'architetto Giovanni Pace detto Sodo, in un periodo molto florido, dal punto di vista economico, per la citt\u00e0; \u00e8 situato molto vicino al porto, da sempre fulcro degli intensi scambi mercantili indispensabili per l'economia di Ancona. Si voleva creare un luogo destinato alle riunioni di mercanti e dove questi potevano trattare liberamente dei loro traffici.\nLa facciata, in stile gotico veneziano, \u00e8 dell'architetto Giorgio da Sebenico che vi lavor\u00f2 dal 1451 al 1459. Divisa in tre parti da quattro colonne in rilievo che terminano ciascuna con un pinnacolo; ognuna contiene una statua che rappresenta quattro virt\u00f9 cardinali: dalla sinistra a destra esse sono: la Speranza, la Fortezza, la Giustizia e la Carit\u00e0. Le due parti laterali hanno nella parte bassa dei grandi finestroni in vetro colorato a forma di arco ogivale concavo, chiuse dal 1758 per ragioni di statica. Nella parte alta ospitano delle bifore cieche e, nella parte centrale, si trova la statua del cavaliere araldico dello stemma di Ancona; ai lati due targhe riportano l'iscrizione:\nLe sculture sono caratterizzate da un'ispirazione rinascimentale, specialmente quella del Cavaliere e quella che rappresenta la virt\u00f9 della Carit\u00e0, avvicinata per ispirazione all'iconografia della Venere Vincitrice classica.\nL'edificio progettato da Giorgio da Sebenico originariamente non aveva infissi a piano terra, n\u00e9 verso la strada, n\u00e9 verso il porto, come indica ancora il suo nome di \"loggia\". Inoltre le bifore del primo piano erano aperte, e solo successivamente furono tamponate, per motivi statici.\nSeguendo l'atto del 22 ottobre del 1451 il lavoro \u00e8 dato dal Comune d'Ancona al maestro Giorgio di Matteo nato a Zara, impegnandosi a terminare l'incarico nel tempo di due anni per il prezzo di 900 ducati d'oro. (\u00c8 da considerare la tassa che deve pagare alla Camera apostolica, circa un quarto del totale). Nel 1459 ancora maestro Giorgio ha un credito di 180 ducati d'oro. Poich\u00e9 maestro Giorgio \u00e8 impegnato alla costruzione di tre Cappelle nel convento di San Francesco a Zara dal 1450 al 1452, d\u00e0 in subappalto la Loggia al maestro Andrea Alessi di Nicola da Durazzo ottimo scultore, il quale va a disgrossare e scolpire i pezzi. Il 17 aprile 1452 c'\u00e8 la fattura per alcuni capitelli destinati alla Loggia, inoltre l'anno prima l'Alessi ha lavorato due colonne a torciglione che si trovano all'interno della Loggia. Egli \u00e8 un fedele e bravissimo riproduttore dei disegni trasformandoli in buoni manufatti di pietra. Ad 8 anni va ad imparare l'arte nella bottega a Zara di maestro Marco del fu Pietro da Troia in Puglia. Nel 1448 apre una bottega a Spalato e nel 1453 essendo impegnato ad Ancona affida il compimento della Cappella nella chiesa di San Giovanni Evangelista ad Arbe, al lapicida Pietro di Barberio.\nDopo la perdita dell'indipendenza della Repubblica di Ancona furono dipinte, sopra alla statua raffigurante lo stemma civico, le chiavi decussate e il lambello, segno del potere pontificio.\nUn incendio avvenuto durante una rappresentazione teatrale del carnevale nel 1556, rese necessario un intervento di rifacimento eseguito da Pellegrino Tibaldi tra il 1558 ed il 1561; egli chiuse con infissi le aperture del piano terra, realizzando tre archi a tutto sesto al di sotto degli archi gotici, ed affresc\u00f2 la volta del salone interno.\nIl rifacimento del portone incendiato nel 1556 \u00e8 dato al maestro d'intarsio Brozzo del fu Matteo da Firenze nello stesso anno, seguendo il suo disegno. La terrazza a mare, detta \"poggiolo con riporto,\" \u00e8 disegnato dall'architetto Girolamo di Giannetto architetto di Francesco maestro d'intaglio di maestro Giacomo detto del \"Coro\" da Landenaria distretto di Ferrara. Gli esecutori dell'opera sono gli scalpellini scultori maestro di Girolamo di Michele da Carona e Marcello di Battista da Venezia, i quali realizzano anche le sei palle di pietra prese dall'isola di Brazza (oggi ne manca una). Nel 1563 il Comune fa realizzare un poggiolo per legare i cavalli al maestro muratore Pietro di Nicola di Battista da Sant'Angelo in Vado. Il maestro Pellegrino Tebaldi deve fare i lavori all'interno della Loggia nel 1558 per un compenso di 1200 scudi, ma 300 vanno a papa Paolo III come tassa per la Camera apostolica. L'anno prima \u00e8 impegnato alla costruzione del palazzo Trionfi a fianco del palazzo Benincasa. Nel 1559 tra l'altro fa il disegno della facciata alla chiesa del Santissimo corpo di Cristo o Sacramento, Nel 1560 mette a nuovo il cornicione, gli architravi e fregi al piano terra della Loggia.\nAlla fine del XVIII secolo il governo francese che occupava la citt\u00e0 don\u00f2 la propriet\u00e0 dell'edificio alla Camera di Commercio, ma questo atto non fu riconosciuto dopo la restaurazione del dominio pontificio. Solo con l'annessione al Regno d'Italia la propriet\u00e0 dell'edificio ritorn\u00f2 alla Camera di Commercio di Ancona, che lo usa come sede fino al 1928. Gravemente danneggiata nei bombardamenti che colpirono la citt\u00e0 nella seconda guerra mondiale, di recente sono stati conclusi i restauri interni con il consolidamento e la ripulitura dei lacerti degli affreschi tibaldeschi superstiti sulla volta. All\u2019inizio del XXI secolo (2000-2002) il monumento \u00e8 stato oggetto di un profondo ed attento restauro, tra le ditte esecutrici la De Feo Antonio Restauri di Roma una delle pi\u00f9 apprezzate realt\u00e0 italiane nel restauro di beni culturali. Oggi vi si tengono convegni o conferenze di particolare importanza."}
{"id": "1181729", "revid": "149525", "url": "https://it.wikipedia.org/wiki?curid=1181729", "title": "Astacidi", "text": ""}
{"id": "1181733", "revid": "287204", "url": "https://it.wikipedia.org/wiki?curid=1181733", "title": "Loggia dei Mercanti", "text": "Con Indice delle Logge dei Mercanti si identificano diversi palazzi:"}
{"id": "1181738", "revid": "1543377", "url": "https://it.wikipedia.org/wiki?curid=1181738", "title": "L'Arlesiana (Van Gogh 1890)", "text": "L'Arlesiana \u00e8 un dipinto a olio su tela (60x50 cm) realizzato nel 1890 dal pittore Vincent van Gogh. \u00c8 conservato nella Galleria Nazionale d'Arte Moderna di Roma.\nQuesta \u00e8 una delle versioni del ritratto, che Van Gogh dipinse in numerose varianti.\nRaffigura Madame Ginoux, proprietaria di un bar ad Arles, dove l'artista trascorreva spesso le proprie serate.\nIl dipinto \u00e8 stato eseguito durante il ricovero nell'ospedale di Saint-R\u00e9my, sulla base degli studi eseguiti dall'amico Paul Gauguin durante le sedute di posa per un quadro del caff\u00e8 di Madame Ginoux. A differenza della versione del 1888, il pittore dipinge a memoria i colori e modifica liberamente i disegni da cui prendeva spunto. Questa versione del dipinto si distingue per l'espressione malinconica della donna, che sembra quasi pi\u00f9 vecchia rispetto al ritratto eseguito due anni prima.\nNel maggio 1998 il dipinto venne rubato dalla Galleria Nazionale d'Arte Moderna di Roma, assieme a Il giardiniere, dello stesso Van Gogh, e Il Cabanon de Jourdan di Paul C\u00e9zanne: i dipinti furono recuperati il luglio successivo."}
{"id": "1181739", "revid": "1305772", "url": "https://it.wikipedia.org/wiki?curid=1181739", "title": "L'Arlesiana", "text": "L'Arl\u00e9sienne (o L'Arlesiana in italiano) pu\u00f2 riferirsi a:"}
{"id": "1181744", "revid": "767487", "url": "https://it.wikipedia.org/wiki?curid=1181744", "title": "Unit\u00e9 des Communes vald\u00f4taines Walser", "text": "L'Unit\u00e9 des Communes vald\u00f4taines Walser (in tedesco \"Union der Aostataler Walsergemeinden\", in italiano \"Unione dei comuni valdostani Walser\"), denominata fino al 2014 \"Comunit\u00e0 montana Walser Alta Valle del Lys\" (in tedesco \"Walser Berggemeinschaft Oberlystal\", in francese \"Communaut\u00e9 de Montagne Walser Haute Vall\u00e9e du Lys\"), \u00e8 un comprensorio montano che unisce 4 comuni della Valle del Lys (o Valle di Gressoney).\nScopo.\nSuo scopo principale \u00e8 quello di salvaguardare la cultura walser e il trilinguismo (italiano-francese-tedesco) tipico di questa valle.\nAttivit\u00e0.\nNegli anni ha sviluppato soprattutto le seguenti attivit\u00e0:\nSede.\nLa sede si trova a Issime.\nComuni.\nNe fanno parte i Comuni di Issime, Gaby, Gressoney-Saint-Jean e Gressoney-La-Trinit\u00e9."}
{"id": "1181750", "revid": "2196166", "url": "https://it.wikipedia.org/wiki?curid=1181750", "title": "Rocca aldobrandesca (Giglio Castello)", "text": "La Rocca aldobrandesca, nota anche come Rocca Pisana, \u00e8 un castello a Giglio Castello, frazione del comune di Isola del Giglio, situato nella parte pi\u00f9 alta e interna dell'isola.\nStoria.\nLa struttura sorse in epoca altomedievale, probabilmente gi\u00e0 nel X secolo, come possedimento dell'Abbazia delle Tre Fontane di Roma. Nel corso del XII secolo divenne possesso della famiglia degli Aldobrandeschi che iniziarono i lavori di ampliamento della struttura preesistente, che venne pienamente inglobata nel fiorente borgo di Giglio Castello e assunse il caratteristico aspetto fortificato tipico di tutte le altre rocche sotto il loro controllo.\nTuttavia, l'isola venne successivamente conquistata dai Pisani, che fecero eseguire ulteriori lavori di ristrutturazione ed ampliamento sia alla medesima rocca che alla cinta muraria.\nNei primi anni del Quattrocento, l'Isola del Giglio fu conquistata dai Medici ed entr\u00f2 a far parte del Granducato di Toscana, seguendone le sorti da quel momento in poi. La rocca venne ristrutturata nuovamente tra il Cinquecento e il Seicento, dopo temporanei periodi di degrado che seguirono alcune incursioni piratesche che causarono danni e scompiglio sull'isola.\nAltri lavori di riqualificazione furono effettuati nel corso del Settecento, quando furono ampliati gli edifici che ospitavano gli alloggi delle sentinelle, oltre al palazzo padronale; nel 1762 fu costruita presso il complesso della rocca la cappella di Santa Barbara, che sostitu\u00ec la preesistente cappella gentilizia, dedicata dagli Aldobrandeschi alla Santissima Trinit\u00e0.\nDopo l'Unit\u00e0 d'Italia il complesso fortificato fu temporaneamente trasformato in struttura carceraria, successivamente dismessa con la chiusura definitiva avvenuta nella prima met\u00e0 del secolo scorso. In seguito, la rocca fu venduta a privati e trasformata in un complesso abitativo.\nDescrizione.\nLa rocca \u00e8 situata nel punto pi\u00f9 alto del borgo ed \u00e8 costituita da un vero e proprio fortilizio esterno a base trapezoidale, disposto su pi\u00f9 livelli e poggiante su un lato a un torrione semicircolare di avvistamento che si eleva lungo il circuito perimetrale delle Mura di Giglio Castello. Le strutture murarie del fortilizio, in pietra, poggiano su imponenti basamenti a scarpa, che conferiscono all'intera struttura un ulteriore aspetto fortificato, ancor pi\u00f9 amplificato dalle bastionature agli angoli rivolti verso l'esterno del borgo.\nAll'interno del fortilizio vi sono due corpi di fabbrica principali, uno dei quali ospitava la residenza dei governatori e del podest\u00e0, presso il quale si trovava la ormai perduta cappella gentilizia.\nL'accesso alla rocca, sormontato da un'imponente stemma dei Medici che ricorda il loro dominio, avviene attraverso la caratteristica Porta della Rocca, che si apre lungo la cinta muraria. Ulteriori dispositivi di sicurezza erano garantiti in passato dal ponte levatoio che permette il collegamento dall'interno dell'area del fortilizio agli edifici residenziali, il cui portone d'ingresso principale al piano rialzato \u00e8 raggiungibile attraverso una rampa di scale esterna."}
{"id": "1181751", "revid": "1522738", "url": "https://it.wikipedia.org/wiki?curid=1181751", "title": "Imerezia", "text": "L'Imerezia ( \"Imereti Mxare\", \"provincia dell'Imerezia\") \u00e8 una regione (\"mkhare)\" della Georgia situata lungo il corso centrale e superiore del fiume Rioni.\nSuddivisione amministrativa.\n\u00c8 suddivisa nelle seguenti unit\u00e0 amministrativo-territoriali georgiane:\nDescrizione.\nLa citt\u00e0 principale della regione \u00e8 Kutaisi; altri centri industriali urbani includono Samtredia, Chiatura (centro di produzione del manganese), Tkibuli (centro carboniero), Zestaponi (conosciuto per produzione dei metalli), Khoni e Sachkhere. Tradizionalmente, l'Imerezia \u00e8 una regione agricola, conosciuta per coltivazione dei gelsi e dell'uva.\nStoria.\nDalla tarda antichit\u00e0 fino al medioevo, sul territorio dell'Imerezia si svilupp\u00f2 l'antico regno georgiano occidentale di Egrisi (o Lazica). Il cristianesimo divenne religione ufficiale di Egrisi con un editto reale del 523. \nDal 975 al 1466 l'Imerezia fece parte del regno georgiano unito. Alla sua dissoluzione nel XV secolo, Imereti fu un regno indipendente denominato Regno d'Imerezia. Durante il XVII e XVIII secolo il Regno d'Imerezia sub\u00ec frequenti invasioni dai turchi e all'Impero ottomano fino al 1810, quando fu occupato ed annesso all'Impero russo. L'ultimo re di Imereti fu Salomone II (1789-1810). \nNel periodo 1918-1921, fece parte della Repubblica Federale Democratica Transcaucasica prima e della Repubblica Democratica di Georgia poi. Nell'URSS, la regione fece parte dal 1921 al 1991 dell'RSS Georgiana (a sua volta parte dell'RSFS Transcaucasica come repubblica autonoma dal 1922 al 1936). Dall'indipendenza georgiana nel 1991, Imereti \u00e8 una regione della Georgia con Kutaisi come capoluogo regionale."}
{"id": "1181754", "revid": "37401", "url": "https://it.wikipedia.org/wiki?curid=1181754", "title": "Antenato", "text": ""}
{"id": "1181755", "revid": "1702319", "url": "https://it.wikipedia.org/wiki?curid=1181755", "title": "Chiesa di San Ciriaco", "text": ""}
{"id": "1181757", "revid": "36426", "url": "https://it.wikipedia.org/wiki?curid=1181757", "title": "Santa Maria Maggiore (Roma)", "text": ""}
{"id": "1181760", "revid": "78273", "url": "https://it.wikipedia.org/wiki?curid=1181760", "title": "Black Metal Mafia", "text": ""}
{"id": "1181766", "revid": "289247", "url": "https://it.wikipedia.org/wiki?curid=1181766", "title": "Imeretia", "text": ""}
{"id": "1181767", "revid": "486946", "url": "https://it.wikipedia.org/wiki?curid=1181767", "title": "Guccini Live @ RTSI", "text": ""}
{"id": "1181768", "revid": "486946", "url": "https://it.wikipedia.org/wiki?curid=1181768", "title": "Guccini live @ RTSI", "text": ""}
{"id": "1181770", "revid": "486946", "url": "https://it.wikipedia.org/wiki?curid=1181770", "title": "Francesco Guccini live @ RTSI", "text": ""}
{"id": "1181779", "revid": "1543377", "url": "https://it.wikipedia.org/wiki?curid=1181779", "title": "Ftiotide (unit\u00e0 periferica)", "text": "L'unit\u00e0 periferica di Ftiotide () \u00e8 una regione storica della Grecia \u00e8 una delle cinque unit\u00e0 periferiche in cui \u00e8 divisa la periferia della Grecia Centrale. Il capoluogo \u00e8 la citt\u00e0 di Lamia.\nTrae il nome dall'antica Ftia, la regione dei mitici Mirmidoni retti da Peleo e Achille ubicata all'incirca a Sud-Est della pianura della Tessaglia.\nPrefettura.\nLa Ftiotide era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta Programma Callicrate\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura della Ftiotide era suddivisa in 23 comuni e 2 comunit\u00e0."}
{"id": "1181781", "revid": "599013", "url": "https://it.wikipedia.org/wiki?curid=1181781", "title": "Utp", "text": ""}
{"id": "1181782", "revid": "110157", "url": "https://it.wikipedia.org/wiki?curid=1181782", "title": "Magic Patrol", "text": "Magic Patrol \u00e8 una serie a fumetti creata da Vincenzo Beretta e pubblicato dalla Sergio Bonelli Editore tra il 1995 e il 1999 nella collana \"Zona X\". Nasce come spin-off della serie \"Martin Myst\u00e8re\".\nTrama.\nNegli Stati Uniti negli anni ottanta una organizzazione segreta, votata al controllo e alla conoscenza di tecnologie non convenzionali e magia antica per conto del governo, combatte gli Uomini in Nero, un'antichissima e temibile organizzazione dagli scopi analoghi, che per\u00f2 opera illegalmente e senza scrupoli, spesso utilizzando queste tecnologie \"proibite\" per acquisire potere, infiltrandosi a tutti i livelli.\nIn questa base governativa, battezzata semplicemente \"Altrove\", vengono studiati fenomeni paranormali, tecnologie anacronistiche, alieni, archeologia misteriosa, magie ed ogni altro fenomeno fuori dall'ordinario e potenzialmente pericoloso.\nAll'interno di Altrove, il Gruppo d'intervento Lamba \u00e8 un'unit\u00e0 operativa di pronto intervento, composta da diverse persone dotate di abilit\u00e0 non comuni, come poteri ESP o magici, a causa dei quali \u00e8 stato ribattezzato \"Magic Patrol\".\nElenco episodi.\nCiclo principale (ideato e sceneggiato da Beretta &amp; Memola):\nEpisodi laterali (ideati e sceneggiati da Vietti e Russo):"}
{"id": "1181783", "revid": "30297", "url": "https://it.wikipedia.org/wiki?curid=1181783", "title": "Modena Baseball Club", "text": ""}
{"id": "1181785", "revid": "484362", "url": "https://it.wikipedia.org/wiki?curid=1181785", "title": "Luigi VI Enrico Giuseppe di Borbone-Cond\u00e9", "text": ""}
{"id": "1181798", "revid": "253269", "url": "https://it.wikipedia.org/wiki?curid=1181798", "title": "Laya Raki", "text": "Biografia.\nFiglia dell'acrobata Maria Althoff e del clown Wilhelm J\u00f6rns, fece scalpore nel triennio 1947\u20131950, quando debutt\u00f2 come ballerina in abiti succinti nei locali notturni di Francoforte e in altre citt\u00e0 tedesche. Nel 1950 a Berlino la sua danza le procur\u00f2 un pubblico via via sempre pi\u00f9 numeroso. \nNello stesso anno, la societ\u00e0 cinematografia DEFA la ingaggi\u00f2 per interpretare la parte della ballerina nel film \"Der Rat der G\u00f6tter\", grazie al quale ottenne due premi. Il \"Berliner Morgenpost\" elogi\u00f2 in modo straordinario il suo talento, sia per la danza che per la sua mimica, ricca di sfumature. \nSempre nel 1950 apparve nel film musicale \"Die Dritte von rechts\" per la Realfilm, dove ball\u00f2 una rumba a seni scoperti con solo delle stelline poste sui capezzoli. Danz\u00f2 anche in vesti succinte sia nel film \"Ehe f\u00fcr eine Nacht\" che in altri. Nel film \"Roter Mohn\" interpret\u00f2 la parte della zingarella Ilonka che danza con il fuoco, dialogando con il comico viennese Hans Moser.\nNel 1954 fu vittima di un truffatore che le promise ruoli sia in Gran Bretagna che a Hollywood. Una volta a Londra per la \"J.Arthur Rank Film Company\" recit\u00f2 in Nuova Zelanda il ruolo di una donna dalle fattezze esotiche per il film \"The Seekers\".\nDopo aver frequentato una scuola di teatro e recitazione, a Hollywood ottenne ruoli anche in diversi telefilm. Deve la sua notoriet\u00e0 soprattutto alla televisione, grazie al TV-show \"Crane\". Nei 39 episodi della popolare serie (dal 1962 al 1965) fu una delle coprotagoniste di Patrick Allen, nella parte del contrabbandiere Richard Crane, mentre lei interpretava il ruolo di Halima, manager marocchina del suo nightclub.\nPos\u00f2 come modella per diversi studi fotografici e comparve spesso sulle copertine di numerose riviste. Earl Wilson, un columnist di Broadway disse di lei: \"Anche se \u00e8 vestita appare come se indossasse solo una cerniera lampo\". Wilson le scatt\u00f2 alcune fotografie per il suo \"Earl Wilson's Album of Showgirls\", prima edizione del 1956.\nNel 1963 cant\u00f2 due canzoni: \"Faire l'amour\" e \"Oh Johnny hier nicht parken\". . Nel 1958 spos\u00f2 l'attore australiano Ron Randell, con cui visse fino alla sua morte avvenuta a Los Angeles nel 2005."}
{"id": "1181799", "revid": "21880", "url": "https://it.wikipedia.org/wiki?curid=1181799", "title": "Cassia", "text": ""}
{"id": "1181801", "revid": "151504", "url": "https://it.wikipedia.org/wiki?curid=1181801", "title": "San Giacomo di Compostella", "text": ""}
{"id": "1181808", "revid": "438678", "url": "https://it.wikipedia.org/wiki?curid=1181808", "title": "Perversioni femminili", "text": "Perversioni femminili (\"Female Perversions\") \u00e8 un film del 1996, diretto da Susan Streitfeld ed interpretato da Tilda Swinton.\nIl soggetto del film \u00e8 tratto dal saggio \"Female Perversions: The Temptations of Emma Bovary\" della psicanalista Louise J. Kaplan, da cui attinge per mettere in scena le nevrosi e fantasie erotiche di un gruppo di donne.\nTrama.\nEve Stephens, procuratrice in carriera, vive divisa tra l'amante John e una relazione con una psichiatra. Deve per\u00f2 anche fare i conti con una sorella cleptomane, la sua introversa figlioletta e il ricordo dei difficili rapporti col padre.\nCritica.\nNel 1997 Alberto Morsiani ha scritto su \"Segnocinema\": \u00abPurtroppo il sovraccarico di simboli e di transfert ha forse prodotto approfondimenti intelligenti, ma raramente si \u00e8 tramutato in buon cinema. \u00c8 il problema dei film della Streitfeld, tanto \"intelligente\" quanto faticoso, oscuro e lambiccato: mai prendersi troppo sul serio.\u00bb"}
{"id": "1181810", "revid": "442286", "url": "https://it.wikipedia.org/wiki?curid=1181810", "title": "Ikarus 280E", "text": "L'Ikarus 280E \u00e8 un modello di filobus articolato realizzato in Polonia negli anni '90, per trasformazione del corrispondente modello di autosnodato (Ikarus 280).\nIl modello filoviario costruito in Ungheria a partire dagli anni '80 e diffuso in vari paesi dell'Europa orientale \u00e8 denominato Ikarus-Ganz 280T.\nCaratteristiche.\n\u00c8 un veicolo a tre assi lungo quasi 17 metri con guida a sinistra, 4 porte a libro, grande parabrezza rettangolare diviso in due parti, costruito dalla Ikarus.\nDiffusione.\nIl modello era presente principalmente nelle aziende di trasporto di Gdynia (PKT) che ne ha accantonato uno; qualche esemplare circolava a Lublino ed a S\u0142upsk."}
{"id": "1181817", "revid": "121200708", "url": "https://it.wikipedia.org/wiki?curid=1181817", "title": "Hilda Gadea", "text": "Fu leader dell'APRA (Alleanza Popolare Rivoluzionaria Americana); divent\u00f2 famosa per essere stata la prima moglie di Ernesto Che Guevara.\nBiografia.\nHilda Gadea era una studentessa di Economia all'universit\u00e0 di San Marcos, a Lima (Per\u00f9), dove fu leader del movimento studentesco che aderiva ai principi della Riforma Universitaria e rappresentante al Consiglio degli Studenti durante il rettorato di Luis Alberto Sanchez. Si laure\u00f2 nel 1948 e poco dopo divent\u00f2 la prima donna a far parte del Comitato Esecutivo dell'APRA, nel ruolo di Segretaria Economica.\nNel 1948, in seguito al colpo di Stato che impose la dittatura di Manuel A. Odr\u00eda, dovette andare in esilio. Nel 1954, mentre stava lavorando per il governo progressista di Jacobo Arbenz in Guatemala, incontr\u00f2 l'argentino Ernesto Guevara, ancora nelle vesti di un giovane avventuriero che stava attraversando l'America Latina.\nDiventeranno grandi amici e Gadea lo introdurr\u00e0 nei circoli politici progressisti dell'epoca. In uno di questi incontri Guevara far\u00e0 la conoscenza di alcuni cubani esiliati che facevano parte del \"Movimento 26 luglio\", che raccoglieva i seguaci di Fidel Castro, e tra questi conobbe anche Antonio \"Nico\" Lopez che gli diede il famoso soprannome \"Che\".\nCon il colpo di Stato, sostenuto anche dalla CIA, che nel 1954 spodest\u00f2 il presidente Jacobo Arbenz, Hilda Gadea fu imprigionata per poche settimane, e fu liberata alla condizione di trasferirsi in Messico. In Messico Hilda Gadea e Ernesto Guevara si incontrarono nuovamente: ben presto nacque una relazione amorosa che poi si trasform\u00f2 in matrimonio (il 18 agosto 1955) alla notizia della gravidanza di Hilda. Il 15 febbraio dell'anno successivo nacque la loro figlia Hilda Beatriz Guevara Gadea.\nIl 2 dicembre 1956 Ernesto Guevara part\u00ec insieme a Fidel Castro e i suoi uomini verso Cuba, con il fine di cominciare le azioni di guerriglia che poi sfoceranno nella Rivoluzione cubana: ufficiosamente si pu\u00f2 dire che il matrimonio da Hilda e Ernesto termin\u00f2 proprio in quel giorno. Infatti durante la Rivoluzione Ernesto Guevara conobbe e si innamor\u00f2 di Aleida March, e quando i rivoluzionari presero il potere nel 1959 egli ufficializz\u00f2 il suo divorzio con Hilda per sposarla. Hilda Gadea rivest\u00ec la carica di alta funzionaria di governo fino alla sua morte, nel 1974. La figlia Hilda Beatriz morir\u00e0 nel 1995.\nLibri.\nNel 1972 Hilda Gadea pubblic\u00f2 il libro \"Che Guevara: gli anni decisivi\", poi ristampato in Per\u00f9 nel 2005 con il titolo \"La mia vita con il Che\"."}
{"id": "1181818", "revid": "198277", "url": "https://it.wikipedia.org/wiki?curid=1181818", "title": "Chef per un giorno", "text": "Chef per un giorno \u00e8 un programma televisivo italiano di genere talent show culinario, prodotto da Magnolia e trasmesso per cinque stagioni, dal 2006 al 2010. Lo show \u00e8 andato in onda in chiaro su LA7, e sul digitale terrestre su LA7d, mentre sul satellite \u00e8 stato trasmesso da Discovery Real Time.\nLa sigla dello show \u00e8 \"Glider\" del compositore italo-americano Bill Conti, tema originale estratto dalla colonna sonora del film \"Gioco a due\" del 1999.\nFormat.\nIn ogni puntata del programma, un personaggio del mondo dello spettacolo deve dimostrare la sua abilit\u00e0 ai fornelli, vestendo per una sera i panni dello \"chef\" di un ristorante. Questi deve proporre a sua scelta due diversi men\u00f9, ciascuno composto da un antipasto, un primo piatto, un secondo e un dessert, aiutato nella preparazione da uno staff di \"sous-chef\" professionisti, ognuno specializzato in una portata: Sergio Maria Teutonico, Maurizio Di Mario, Laura Di Rienzo, cui subentra in seguito Velia De Angelis, e Alessio Pizzi, sostituito nella quinta e ultima stagione da Alessandro Salamone.\nUna volta impiattate le pietanze, lo \"chef per un giorno\" e gli altri cuochi assistono e commentano dalla cucina, tramite degli appositi schermi, alle reazioni dei clienti \u2014 all'oscuro dell'identit\u00e0 del personaggio famoso \u2014 ai piatti da loro offerti.\nOltre ai clienti, particolare attenzione \u00e8 riservata allo speciale \"tavolo dei critici\", composto da tre esperti gastronomici chiamati a giudicare i men\u00f9 proposti: presenze fisse in tutte le puntate sono i critici culinari Leonardo Romanelli e Fiammetta Fadda, affiancati a turno come terzo giudice da vari \"chef\" di ristoranti italiani \u2014 tra cui, presenza ricorrente, Alessandro Borghese. Questo tavolo, assaggiando le portate ideate dal personaggio famoso, deve anche tentare d'indovinarne l'identit\u00e0. I tre critici assegnano infine un voto alla cena \u2014 variabile da 1 a 5 \"cappelli\" \u2014, prima di scoprire chi sia lo \"chef per un giorno\".\nNelle prime quattro stagioni il programma \u00e8 stato realizzato nel ristorante \"La Durlindana\" di Roma, mentre la quinta e ultima stagione ha avuto come \"location\" il ristorante \"VOY\" di Ponte Milvio, sempre a Roma. Voce narrante di tutte le edizioni del programma \u00e8 Claudio Guerrini."}
{"id": "1181819", "revid": "47767", "url": "https://it.wikipedia.org/wiki?curid=1181819", "title": "Ysera", "text": ""}
{"id": "1181820", "revid": "13833", "url": "https://it.wikipedia.org/wiki?curid=1181820", "title": "Lago Fert\u00f6/Neusiedlersee", "text": ""}
{"id": "1181821", "revid": "47767", "url": "https://it.wikipedia.org/wiki?curid=1181821", "title": "Malygos", "text": ""}
{"id": "1181824", "revid": "47767", "url": "https://it.wikipedia.org/wiki?curid=1181824", "title": "Neltharion", "text": ""}
{"id": "1181826", "revid": "889336", "url": "https://it.wikipedia.org/wiki?curid=1181826", "title": "Palle", "text": ""}
{"id": "1181827", "revid": "81195", "url": "https://it.wikipedia.org/wiki?curid=1181827", "title": "Metodo CNDO", "text": ""}
{"id": "1181828", "revid": "125092795", "url": "https://it.wikipedia.org/wiki?curid=1181828", "title": "4\u00ba Reggimento alpini paracadutisti", "text": "Il 4\u00ba Reggimento alpini paracadutisti \u00e8 un reparto di forze speciali dell'Esercito Italiano con sede a Montorio Veronese vicino a Verona..\nIl 4\u00ba Reggimento Alpini Paracadutisti, pur essendo un reparto a connotazione alpina, dal 1\u00ba luglio 2014 non dipende pi\u00f9 dal Comando truppe alpine ma dal Comando delle forze speciali dell'Esercito, insieme al 185\u00ba Reggimento Ricognizione Acquisizione Obiettivi Folgore, al 9\u00ba Reggimento d'assalto paracadutisti \"Col Moschin\" ed al 28\u00ba Reggimento Comunicazioni Operative \"Pavia\". Il Reggimento, composto esclusivamente da personale volontario altamente addestrato ed equipaggiato, \u00e8 delegato a compiti militari di sensibile valore strategico/tattico, ad operazioni speciali, a compiti di fanteria leggera ad elevato rischio e ad azioni dirette. Nel 2018 \u00e8 stato elevato al rango di forza speciale.\nI suoi componenti sono tutti qualificati come Ranger, dopo un lungo ed intenso corso di formazione; la loro prerogativa \u00e8 soprattutto quella di essere \"paracadutisti in montagna\", unendo il meglio delle competenze operative delle due specialit\u00e0 alpini e paracadutisti; ne derivano spiccate capacit\u00e0 di ricognizione a lungo raggio, elevata mobilit\u00e0 in contesti artici/montani, ottime capacit\u00e0 esploranti (\"by stealth\") e di acquisizione obiettivi, oltre che per azioni dirette in profondit\u00e0 (compito prioritario dell'unit\u00e0, quest'ultimo, assieme a quello generale di fanteria leggera e di utilizzo per compiti improvvisi): sono pertanto frequentemente impiegati in aree di crisi (soprattutto - ma non solo - in territori montani).\nL'attuale comandante \u00e8 il colonnello Alessio Cavicchioli.\nIl reparto ha prestato servizio fino a dicembre 2010 a Bolzano, dal gennaio 2011 \u00e8 stato deciso il trasferimento nell'attuale sede di Montorio Veronese.\nStoria.\nL'attuale 4\u00ba Reggimento alpini paracadutisti ha una storia relativamente recente che si rif\u00e0 principalmente a quella specialit\u00e0 di fanteria, gli alpini paracadutisti, di cui \u00e8 l'unico rappresentante nell'Esercito Italiano.\nIl reparto ha ereditato anche le tradizioni di unit\u00e0 che, pur avendo un glorioso passato, erano state sciolte durante o alla fine della seconda guerra mondiale: il Battaglione Alpini Sciatori \"Monte Cervino\" ed il 4\u00ba Reggimento Alpini.\nGi\u00e0 agli albori del paracadutismo militare italiano, ritroviamo gli Alpini: durante la prima guerra mondiale, il Servizio \"I\" (informazioni) usava lanciare dietro le linee nemiche degli informatori; tra questi, quelli che maggiormente si distinsero furono i tenenti Alessandro Tandura del Corpo degli Arditi e Pier Arrigo Barnaba dell'8\u00ba Reggimento Alpini.\nDurante l'autunno del 1917, in luoghi e momenti diversi, i due ufficiali si lanciarono in zone di montagna dietro le linee nemiche, con il compito di reperire informazioni sulle truppe austriache: ambedue furono decorati con la medaglia d'oro al valor militare.\nIl concetto di \"Paracadutisti da Montagna\" fu dimenticato fino alla fine della seconda guerra mondiale. Il Regio Esercito che combatteva con gli Alleati, gi\u00e0 nel tardo 1943, aveva ipotizzato la formazione di un \"Raggruppamento da Montagna\", con al suo interno una \"Compagnia Complementi Alpini Paracadutisti\": il tutto per\u00f2 non and\u00f2 mai oltre allo stadio di progetto.\nAltri paracadutisti italiani (anche se sotto diversa bandiera) furono addestrati ed equipaggiati per la guerra in montagna: nel gennaio 1945 reparti del Reggimento \"Folgore\" della RSI furono assegnati al fronte Alpino Occidentale, nelle valli piemontesi di Susa, Lanzo e dell'Orco. Ne nacquero enormi difficolt\u00e0, data la mancanza di preparazione ad operare nel particolare terreno.\nDal 1\u00ba Battaglione si trassero alpigiani e montanari, in gran parte veneti e lombardi, e con loro si form\u00f2 la \"1\u00aa Compagnia Alpina Paracadutisti\": si condusse un addestramento d'assuefazione all'alta quota, si ordin\u00f2 materiale da montagna all'industria privata, e si equipaggi\u00f2 il reparto con muli, per permettere il trasporto di rifornimenti. Con il passare del tempo, gli altri reparti assegnati al settore furono anch'essi \"alpinizzati\".\n4\u00ba Reggimento alpini.\nNasce il 1\u00ba novembre 1882 al comando del colonnello Giuseppe Ottolenghi: inizialmente composto dai battaglioni \"Val Pellice\", \"Val Chisone\" e \"Val Brenta\", come gli altri reggimenti alpini, anche il 4\u00ba vedr\u00e0 un continuo riordinamento basato su \"scambi\" di battaglioni con altri reggimenti, soprattutto il 3\u00ba ed il 6\u00ba Alpini.\n526 alpini del 4\u00ba reggimento parteciperanno alla Campagna d'Eritrea, svoltasi tra il 1885 ed il 1896 durante il Governo Crispi, ed inquadrati in un Reggimento alpini creato ad hoc per l'impresa coloniale, che combatter\u00e0 anche nella battaglia di Adua del 1\u00ba aprile 1896.\nNel 1899 i reparti del Battaglione \"Susa\" (in quel momento in forza al 4\u00ba alpini) portano sulla vetta del Rocciamelone (3535 m s.l.m.) la statua della Madonna che ancora oggi domina la Val di Susa.\nIl 4\u00ba Reggimento alpini affronta la prima guerra mondiale, almeno inizialmente, con i suoi battaglioni \"Aosta\", \"Ivrea\" ed \"Intra\", ma ben presto \u00e8 costretto a creare ben sette nuovi battaglioni (\"Monte Cervino\", \"Monte Rosa\", \"Monte Levanna\", \"Val d'Orco\", \"Val Toce\", \"Val Baltea\" e \"Pallanza\"), sia per incrementare la propria forza, sia per sostituire i battaglioni annientati durante le battaglie sostenute e logorati dalla guerra di trincea. Viene impiegato sulla Croda Rossa, sull'Isonzo e sul Monte Mrzli. Nel 1916 sull'Adamello, a Monte Cima, Monte Zugna, Monte Cauriol, Monte Cardianal, Alpe di Cosmagnon, Dente del Pasubio; nel 1917 sul Monte Vodice, Vette di Gallio, Monte Fior, Massiccio del Grappa. Nel 1918 sul Monte Solarolo.\nSu un totale di 31.000 uomini mobilitati, alla fine del conflitto si contano 240 caduti tra gli ufficiali e 4500 alpini, oltre a 20.000 feriti e 1492 decorati al valore militare (d'argento e di bronzo).\nCon la fine della prima guerra mondiale, vengono sciolti i vari battaglioni supplementari creati durante il suo corso, e rimangono in forza i tre battaglioni originali (Aosta, Ivrea e Intra)..\nIl reggimento segue le vicissitudini dei vari riordinamenti succedutisi nel Regio Esercito tra gli anni venti e trenta.\nLa seconda guerra mondiale lo vede inquadrato nella Divisione alpina \"Taurinense\" e, come tale, viene impiegato prima sul fronte occidentale contro la Francia all'inizio dell'entrata in guerra dell'Italia, poi in Albania, Grecia e Jugoslavia. Viene sciolto definitivamente nell'ottobre 1943 in Montenegro dopo l'Armistizio di Cassibile (in settembre): il Battaglione \"Intra\" al comando del capitano Piero Zavattaro Ardizzi partecipa alla resistenza in Serbia-Montenegro, e i superstiti entrano a far parte della Divisione italiana partigiana Garibaldi (Montenegro).\nIl 4\u00ba Reggimento alpini viene ricostituito dall'Esercito Italiano il 15 aprile 1946 con i battaglioni \"Aosta\", \"Susa\" e \"Saluzzo\" alle proprie dipendenze: seguiranno diverse ristrutturazioni fino al 1975, anno in cui verr\u00e0 soppresso il livello reggimentale, e con esso anche il 4\u00ba Reggimento alpini.\nLa compagnia alpini paracadutisti.\nGli alpini paracadutisti nascono da uno studio effettuato nel 1951 dall'allora capo ufficio truppe alpine: lo studio raccomandava la formazione di una piccola unit\u00e0 (preferibilmente con personale abilitato al paracadutismo militare) adatta alla ricognizione in profondit\u00e0 ed all'esecuzione di azioni dirette.\nTale unit\u00e0 sarebbe stata alle dirette dipendenze del comando di brigata alpina per soddisfarne le esigenze, con aspetti e finalit\u00e0 analoghe a quelle che i plotoni alpieri avevano nei confronti dei battaglioni alpini in cui erano inseriti.\nPer le funzioni di esplorazione e di combattimento mirato destinate a soddisfare le esigenze di comandi alpini pi\u00f9 elevati, occorreva un piccolo reparto ad hoc costituito da personale con le stesse qualifiche degli alpieri, con la capacit\u00e0 di eseguire anche gli aviolanci per infiltrarsi o agire oltre le linee avversarie: da qui la richiesta che l'unit\u00e0 fosse \"anche\" paracadutista.\nL'idea fu approvata nel 1952 ed alla fine di quello stesso anno si vide la nascita del primo plotone alpini paracadutisti in seno alla Brigata \"Tridentina\".\nL'anno dopo venne effettuato il primo lancio alle pendici del monte Grand Assaly poco sopra La Thuile (sul ghiacciaio del Ruitor) e vennero costituiti i plotoni alle dipendenze delle brigate \"Julia\" e \"Taurinense\", mentre nel 1956 si formarono anche i plotoni dell'\"Orobica\" e della \"Cadore\".\nIl personale era costituito da alpini a cui era stato richiesto, in aggiunta, il superamento del corso di paracadutismo (lanci vincolati) a Viterbo (a Pisa a partire dal 1957).\nNel 1964, tutti e cinque i plotoni autonomi, alle dipendenze delle singole brigate alpine, vengono uniti per costituire la \"Compagnia Alpini Paracadutisti\" (costituita da plotone comando, tre plotoni fucilieri, un plotone mortai medi ed un plotone controcarri) che viene dislocata a Bolzano e messa alle dirette dipendenze del IV Corpo d'armata alpino.\nL'unione dei cinque plotoni in un'unica unit\u00e0 consent\u00ec un addestramento pi\u00f9 omogeneo, una razionalizzazione delle attivit\u00e0 di aviolancio e la disponibilit\u00e0 per \"azioni dirette\" pi\u00f9 importanti, seppure \"mirate\", oltre a consentire al comando di corpo d'armata di avere un reparto da utilizzare quale una sorta di \"riserva\" di pronto impiego, dotato di elevata reattivit\u00e0 e capace di intervenire su tutto l'arco alpino in tempi ristretti.\nInoltre era maggiormente giustificata la necessit\u00e0 di avere anche la specializzazione di \"paracadutista\", agendo per conto di un comando di livello ancora superiore. Da quel momento, i lanci di addestramento verranno effettuati soprattutto nella zona dell'Alpe di Siusi.\nCome in tutti i reparti dell'Esercito Italiano dell'epoca, anche nella Compagnia alpini paracadutisti prestava servizio personale di leva: nonostante questo, ben presto il reparto si costruisce una solida reputazione e viene quindi aggregato al contingente italiano che partecipa all'AMF(L) durante i due rischieramenti esteri annuali di quest'ultimo.\nAMF(L), ovvero \"ACE Mobile Force - Land\" (dove ACE stava per \"Allied Command of Europe\"), ma in gergo conosciuta semplicemente come \"Allied Mobile Force\", era un comando NATO a livello brigata esistente dal 1960 al 2002, alla guida di una forza costituita (per mobilitazione \"su chiamata\") da reparti di fanteria leggera a livello battaglione, forniti e designati dai vari paesi membri. L'Italia aveva destinato all'AMF un gruppo tattico (che dal 1986 sar\u00e0 denominato \"Cuneense\") costituito inizialmente dal Battaglione Alpini \"Susa\" di Pinerolo, dalla 40\u00aa Batteria del Gruppo Artiglieria da montagna \"Pinerolo\" di Susa, e dal 101\u00ba ospedale da campo (aviotrasportabile) di Torino, tutti reparti della Brigata alpina \"Taurinense\", a cui venne aggiunta in un primo tempo la Compagnia alpini paracadutisti ed infine, nel 1986 con la costituzione del contingente \"Cuneense\", anche la Compagnia Genio Guastatori di Abbadia Alpina e la Compagnia Controcarri di Torino, anche queste della medesima brigata seppure solo fino al 1992, anno in cui venne soppressa la compagnia controcarri di brigata a seguito della riforma che prevedeva la trasformazione dei battaglioni alpini in reggimenti.\nA met\u00e0 degli anni ottanta, iniziava l'attivit\u00e0 addestrativa per i quadri (ufficiali e sottufficiali) nel campo dei lanci a caduta libera, sia a bassa quota che HALO (\"High Altitude Low Opening\") e HAHO (\"High Altitude High Opening\").\nNel 1990, la compagnia riceve il nome di \"Compagnia alpini paracadutisti \"Monte Cervino\"\": l'aggiunta di \"Monte Cervino\" fa guadagnare al reparto le tradizioni ereditate dal battaglione omonimo, che combatt\u00e9 durante la seconda guerra mondiale come reparto speciale (a quei tempi era costituito da \"alpini sciatori\").\nNel 1993, la compagnia viene impiegata in Mozambico assieme ai reparti forniti dalla Brigata \"Taurinense\" (poi sostituiti da quelli della \"Julia\" che termin\u00f2 la missione nel 1994).\nIl battaglione A.P. Monte Cervino.\nNel 1996 la compagnia si trasforma: previa ristrutturazione ed un aumento di organico, diventa Battaglione Alpini Paracadutisti \"Monte Cervino\", inizialmente su due sole compagnie poi portate a tre. Alla fine dello stesso anno viene anche concessa la bandiera di guerra (materialmente consegnata durante una cerimonia che si svolse solo l'anno successivo, il 10 aprile) che sancisce definitivamente la \"discendenza\" dal battaglione di alpini sciatori citato.\nIn quegli anni, comincia l'immissione di personale volontario in vista della professionalizzazione dell'intero Esercito italiano e l'approssimarsi dell'abbandono del sistema di leva obbligatoria. Inizialmente il personale era costituito da VFA (volontari in ferma breve di un anno) e VFB (volontari in ferma breve prefissata di 3 anni) che, con la professionalizzazione a regime, sarebbero stati sostituiti dai VFP1 (ferma prefissata di un anno) e dai VFP4 (ferma prefissata di quattro anni). Con l'inserimento di questo personale, lo SME (Stato Maggiore Esercito) consider\u00f2 la possibilit\u00e0 di elevare ulteriormente il livello qualitativo del reparto per migliorarne ulteriormente le capacit\u00e0 di azione diretta, di ricognizione a lungo raggio e di renderlo capace di supportare anche azioni di forze speciali o di eseguirne alcune tipologie. Sfruttando la maggior permanenza in servizio anche del personale di truppa, diventava possibile aumentare il gi\u00e0 cospicuo bagaglio addestrativo dei componenti facendogli percorrere un iter che comprendesse anche ulteriori corsi, normalmente seguiti solo dai componenti delle Forze Speciali: inizia cos\u00ec la trasformazione dell'unit\u00e0, con l'assunzione di nuove capacit\u00e0 e della qualifica \"Ranger\".\nNel 1999, infatti, viene ufficializzata l'acquisizione dell'ulteriore qualifica da parte dell'unit\u00e0, che da quel momento sar\u00e0 denominata Battaglione alpini paracadutisti \"Monte Cervino\" (Ranger): risultato importante ed impegnativo, visto che venne conseguito nonostante l'impiego in Bosnia nel 1997 e nell'operazione \"Forza Paris\" in Sardegna nel 1997 e nel 1998.\nUlteriori impegni vengono affrontati dal reparto: nel 2002 \u00e8 tra i primi reparti italiani ad essere impiegati in Afghanistan nelle operazioni iniziate dagli USA in quel paese, tese alla ricerca di Osama bin Laden ed alla soppressione dei Talebani a seguito degli attentati dell'11 settembre 2001. Inoltre, parte del personale viene impiegato anche in Iraq nel 2004.\nIl Reggimento alpini paracadutisti.\nTorna ad essere costituito il 25 settembre 2004 in reggimento per trasformazione del Battaglione alpini paracadutisti, con la ristrutturazione dei reparti combattenti dell'Esercito Italiano in atto in quegli anni, che vedeva la costituzione di reggimenti monobattaglione basati sugli esistenti battaglioni/gruppi, viene costituito il 4\u00ba Reggimento Alpini Paracadutisti, basato sul suo unico battaglione che cos\u00ec rimane un'entit\u00e0 ancora viva: il Battaglione Alpini Paracadutisti \"Monte Cervino\". La consegna della bandiera di guerra del 4\u00ba Reggimento alpini ne fa ereditare le tradizioni. Il reggimento viene inizialmente inserito nelle forze per operazioni speciali (FOS).\nL'attuale fisionomia lo vede cos\u00ec composto da Comando, Compagnia comando e supporto, Battaglione alpini paracadutisti \"Monte Cervino\" (su tre compagnie, due delle quali operative e una scuola) e un plotone da ricognizione.\nDa gennaio 2011 il reggimento si \u00e8 trasferito presso la caserma \"Duca\" a Montorio Veronese.\nNel gennaio 2018 viene deciso il passaggio del 4\u00ba Reggimento alpini paracadutisti \"Monte Cervino\" da \"Forza per Operazioni Speciali\" a \"Forza speciale\"(FS).\nL'inserimento nelle forze speciali italiane viene validato nell'ottobre 2018 con l'esercitazione \"Notte scura 2018\".\nNel 2021 viene ricostituito il Battaglione Supporto operativo alpini paracadutisti \u201cIntra\u201d.\nFormazione.\nI candidati al reparto vengono scelti attraverso un iter selettivo della durata di due settimane e formati attraverso un lungo ciclo addestrativo della durata di circa due anni. La selezione e il tirocinio iniziale vengono svolti insieme ai candidati dell'Esercito Italiano per il 9\u00ba Reggimento d'assalto paracadutisti \"Col Moschin\" e per il 185\u00ba Reggimento paracadutisti ricognizione acquisizione obiettivi \"Folgore\". Se risultati idonei, tutti questi candidati effettuano il corso OBOS (operatore basico per operazioni speciali) di base presso il RAFOS (reparto addestramento forze speciali) del \"Col Moschin\", per poi proseguire la formazione specifica presso i propri reparti di destinazione e/o presso enti addestrativi specializzati nazionali e non.\nQuesto nuovo iter formativo, formalizzato nel 2008 (ma gradualmente introdotto sperimentalmente gi\u00e0 dal 2006 per il personale in servizio permanente effettivo e non), sostituisce il precedente che prevedeva in passato i seguenti moduli: \nCorso di operatore basico operazioni speciali.\nChi supera entrambe le fasi di selezione (preselezione fisica e tirocinio) viene ammesso alla frequentazione di uno dei quattro o cinque (anche in questo caso, in funzione della disponibilit\u00e0 di personale e di finanziamenti) corsi OBOS (Operatore basico operazioni speciali) organizzati annualmente dal RAFOS (Reparto Addestramento Forze Operazioni Speciali) del 9\u00ba Reggimento Col Moschin dell'E.I., completando il blocco di circa 25 allievi, tra aspiranti incursori E.I., ranger, acquisitori, e reparti di volo del 26\u00ba REOS. Il corso \u00e8 stato ristrutturato di recente, ha ora una durata di 24 settimane contro le precedenti 31 ma i contenuti, razionalizzati sulla base delle esperienze maturate nel tempo e delle lezioni apprese nei teatri operativi, sono rimasti sostanzialmente invariati e include:\nIl corso si conclude con un'esercitazione continuativa di due settimane e con gli esami finali. Gli allievi ritenuti idonei (meno del 50% degli aspiranti iniziali) iniziano la fase di specializzazione, diversa per ogni reparto di destinazione finale.\nFase di specializzazione Ranger (41 settimane dal 2011).\nA differenza del corso OBOS svolto presso il RAFOS, orientato a dare basi comuni a livello individuale e di piccolo nucleo a tutti gli aspiranti operatori delle FS/FOS dell'esercito e dell'aeronautica, a prescindere dai reparti a cui saranno destinati, la fase di specializzazione Ranger \u00e8 specifica degli operatori del 4\u00ba Alpipar, viene svolta per buona parte presso la 3\u00aa compagnia del reggimento (che svolge essenzialmente la funzione di scuola) ed \u00e8 orientata alla preparazione relativa agli specifici impieghi dei \"ranger\" a livello di squadra e plotone, oltre a rappresentare una fase di primo amalgama degli operatori inseriti in questo reparto.\nIl conseguimento della specializzazione prevede dal 2011 il seguente iter di preparazione:\nOperazioni Note.\nOperazione \"Unified Venture\" e ritorno.\nIl reggimento ha partecipato a un'operazione particolarmente importante al confine tra Afghanistan e Pakistan.\nLa Task force Nibbio ha partecipato a un'operazione a fianco delle truppe statunitensi con l'obiettivo di circondare la zona di operazione delle truppe di assalto al fine di evitare \"fuoriuscite di elementi nemici\", assistere i villaggi nei momenti successivi all'operazione centrale e promuovere tra la popolazione un'immagine positiva e di fiducia nell'esercito afghano.\nL'attacco condotto all'epoca \u00e8 stato di successo e mirava a colpire le basi logistiche e di reclutamento di centri terroristici al confine col Pakistan.\nLa fase di pianificazione di questa missione \u00e8 stata lunga e delicata per scegliere con cura gli elementi che avrebbero dovuto prendervi parte.\nNell'ambito della missione spiccano tra gli altri i ranger del 4\u00ba rgt Alpini paracadutisti.\nL'eliassalto viene compiuto con 2 elicotteri AH 64 Apache e 8 elicotteri da trasporto (4 UH 60 Black Hawk e 4 CH 47 Chinook).\nI ranger del suddetto reggimento hanno da allora effettuato attivit\u00e0 di pattugliamento e posti di blocco; tutti gli obiettivi sono stati raggiunti e la Task Force italiana \u00e8 riuscita ad integrarsi perfettamente con le truppe americane.\nL'ultimo rientro delle squadre del reggimento dalle zone di operazione \u00e8 avvenuto nell'aprile 2008.\n\"Dual Use\".\nA seguito delle calamit\u00e0 naturali ed il maltempo che si sono abbattuti sul centro Italia nel gennaio 2017, il 4\u00ba Reggimento ha rischierato una componente di reazione rapida per supportare la popolazione in coordinamento con la protezione civile, nell\u2019ambito della TF Sisma. Sfruttando l\u2019elevato addestramento ad operazioni speciali in ambiente montano, i nuclei si sono infiltrati nelle aree della Valle Castellana (TE) per soccorrere la popolazione bloccata dalle forti nevicate e dallo sciame sismico. \nNell\u2019ambito del dualismo di impiego (\"dual use\") il loro addestramento alle operazioni speciali ha permesso di raggiungere zone impervie o inaccessibili via terra, adottando tecniche particolari."}
{"id": "1181829", "revid": "47767", "url": "https://it.wikipedia.org/wiki?curid=1181829", "title": "Deathwing", "text": ""}
{"id": "1181830", "revid": "1573940", "url": "https://it.wikipedia.org/wiki?curid=1181830", "title": "Cadlinidae", "text": "Cadlinidae \u00e8 una famiglia di molluschi nudibranchi.\nTassonomia.\nLa famiglia Cadlinidae attualmente comprende tre generi: \nIn passato la famiglia era suddivisa in due sottofamiglie, Cadlininae e Lissodoridinae, ora considerati dei sinonimi, la prima di questa famiglia, mentre la seconda della famiglia Chromodorididae."}
{"id": "1181832", "revid": "547992", "url": "https://it.wikipedia.org/wiki?curid=1181832", "title": "Andrea Mari", "text": "Carriera.\nNel luglio del 2000 corre la prima Prova al Palio di Siena per la Contrada Valdimontone, montando il cavallo Un Grigino. Sempre nel 2000 esordisce al Palio di Asti per il Rione San Silvestro, non riuscendo per\u00f2 a superare la batteria eliminatoria.\nNel 2001 esordisce a Fucecchio per la Contrada Querciola, conquistando su Francobollo la finale, la quale per\u00f2 non viene disputata. Esordisce anche al Palio di Bientina, dove ottiene la 2\u00aa posizione per la Contrada Cilecchio, alle spalle della \"Forra\".\nNell'agosto del 2001 arriva invece l'esordio al Palio di Siena, montando Razzo de Nulvi per la Contrada della Tartuca; successivamente correr\u00e0 anche il Palio di Asti per il Rione Santa Caterina, senza accedere alla finale.\nNel 2002 ottiene il secondo posto a Fucecchio, sempre per la Contrada Querciola montando la cavalla Bugia, conosciuta anche con il nome di Indian Ocean, sia a luglio che ad agosto; prende poi parte al Palio di Siena, montando Venus VIII nell'Aquila e Varco II nell'Oca. Corre nuovamente al Palio di Asti, conquistando il 2\u00ba posto per il Rione Santa Caterina.\nNel 2003 conquista il Palio di Ferrara per il Rione San Giacomo, montando Tanza, e raggiunge la finale al Palio di Fucecchio, dove si piazza 7\u00ba disarcionato dal cavallo Onda. Nel luglio 2003 \u00e8 costretto a saltare il Palio di Siena per squalifica, ma corre regolarmente ad agosto per la Contrada dell'Aquila, cavalcando Big Big.\nNel 2004 conquista ancora il Palio di Ferrara, stavolta per il Rione Santo Spirito, sul cavallo Olmo River; poi si piazza 3\u00ba al Palio di Fucecchio indossando il giubbetto di Sant\u2019Andrea su Asterixi. Dopo aver nuovamente saltato il \"Palio senese\" di luglio per squalifica, corre a quello di agosto montando Zilata Usa, per i colori del Valdimontone.\nNel 2005 corre il Palio di Fucecchio, ancora per la Contrada Querciola, piazzandosi 7\u00ba in finale, a Siena corre a luglio con la Contrada della Tartuca su Et di Gallura, e ad agosto per l'Onda su Choci, in un Palio che vedr\u00e0 vincitrice, dopo 44 anni, la Contrada rivale dell'Onda, la Contrada della Torre, a settembre \u00e8 chiamato ancora al Palio di Fucecchio, per l'edizione Straordinaria del Palio, con la Contrada Querciola, montando Debellante e arrivando 3\u00ba.\nIl 2006 lo vede vincere a sorpresa il Palio di Siena per la Pantera nella carriera di Provenzano, in una corsa combattuta e incerta: alla mossa balza subito in testa l'Aquila (con Virginio Zedde su Ellery), seguono Torre (Luca Minisini su Desmon), Selva (Alberto Ricceri su Fedora Saura) e Leocorno (Giovanni Atzeni su Zilata Usa). La favorita Istrice parte attardata (era di rincorsa e non \u00e8 riuscita a trovare un allineamento favorevole per partire bene) e Trecciolino si ritrova sull'esterno, con una traiettoria sfavorevole; al primo San Martino c'\u00e8 una vera e propria ammucchiata di cavalli, dove cadono Torre, Giraffa e Leocorno. Ne approfitta l'Aquila che allunga, mentre la Pantera, partita dalle retrovie, approfitta del \"tamponamento\" al primo San Martino per risalire delle posizioni. Prima del secondo san Martino le posizioni sono: Aquila, Oca, Pantera. Subito dopo il secondo casato la Pantera riesce ad infilare l'Oca dall'interno, ma l'Aquila sembra ormai lontanissima e manca solo un giro. Qui avviene invece il \"miracolo\", con il Mari che riesce tra l'ultimo San Martino ed il Casato a guadagnare metro su metro, spronando al massimo il cavallo Choci. All'ultimo casato \"Lo Zedde\" sbaglia traiettoria prendendo la curva troppo larga e la contrada rivale, la Pantera, lo affianca dall'interno. Nel testa a testa tra le due rivali prima del bandierino \u00e8 Brio su Choci a spuntarla, con uno scatto che lascia l'Aquila dietro la linea del bandierino.\nAd agosto, ancora per la Contrada della Pantera, arriva 2\u00ba, sempre con il cavallo Choci, nel palio vinto dalla Selva.\nNel 2007 torna a correre il Palio di Fucecchio, per la Nobile Contrada Sant'Andrea, montando Eugenie ed arrivando 4\u00ba, al Palio di Siena invece, in quello di luglio, arriva 2\u00ba montando Dostoevskij per la Nobile Contrada del Nicchio; prende parte anche al Palio di agosto, per la Contrada Sovrana dell'Istrice, montando Elisir di Logudoro, ma non riesce a ripetere i risultati precedenti, restando sempre nelle retrovie.\nIl 18 agosto partecipa per la prima volta al Palio di Piancastagnaio per l'Imperiale Contrada Castello sulla purosangue \"La Nera\", da lui stesso allenata; la corsa, dominata dalla mossa all'arrivo, lo vede vincitore, riportanto il Palio ai colori rosso-verdi dopo nove anni.\nHa preso parte anche al Palio di Asti, vestendo il giubbetto del Borgo Tanaro Trincere Torrazzo, senza per\u00f2 accedere alla finale.\nNel maggio del 2008 partecipa al Palio di Legnano, difendendo i colori bianco-verdi di San Domenico. Arriva 2\u00b0 montando Rockyness.\nA Siena anche nel 2008 non riesce a ripetere le prestazioni dei due anni precedenti: a luglio corre ancora con la Pantera, dove disputa una gara in ombra complice il cavallo scarso toccato in sorte alla contrada. Ma \u00e8 soprattutto ad agosto che delude, quando disputa il palio da super-favorito con la contrada della Torre, dato che cavalca il vincitore di luglio Gi\u00e0 del Menhir. In quel palio la spunter\u00e0 invece a sorpresa il Bruco, con il Mari indietro per tutta la corsa a rincorrere lo scosso del Drago, l'Oca ed il Bruco.\nHa corso anche al Palio di Asti, per i colori oro-rosso del Rione San Paolo, classificandosi in finale al 3\u00ba posto in rimonta.\nIl 2009 non comincia sotto migliori auspici: al Palio di Fucecchio, per la Contrada Cappiano, corre con Istrix, cavallo pi\u00f9 che modesto, non riesce a raggiungere la finale complice una mossa irregolare data con il cavallo completamente girata e dopo che il mossiere aveva invalidato una mossa regolare dove era partito in testa. Al Palio di Legnano, il 31 di maggio, s'infortuna nella finale a causa di un difetto del nuovo canape testato per la prima volta nell'occasione. La corda non si abbassa abbastanza velocemente e mentre le altre contrade riescono a partire, il Mari cade rovinosamente riportando la frattura di una clavicola.\nCi\u00f2 sembrava mettere in discussione la sua presenza sul tufo il due di luglio al Palio di Siena. Invece il fantino recupera e raggiunge l'accordo per correre il 2 luglio con la Contrada della Civetta. L'infortunio del cavallo Iesael la sera della prova generale per\u00f2, esclude la partecipazione della contrada al palio del giorno successivo.\nIl 16 agosto 2009 corre il Palio di Siena di nuovo con la Contrada della Civetta su Istriceddu, conquistando per la seconda volta la vittoria a Siena. Tale affermazione, oltre a togliere la \"cuffia\" trentennale alla Contrada, lo consacra definitivamente tra i grandi del Palio.\nNel 2010, dopo aver scontato la squalifica di un palio per scorrettezze al canape della \"carriera\" precedente, torna nuovamente a difendere i colori della Contrada della Civetta con il cavallo Ilon, senza per\u00f2 riuscire a vincere.\nIl 16 agosto 2011 corre il Palio di Siena con la Contrada della Giraffa su Fedora Saura, conquistando per la terza volta la vittoria a Siena.\nIl 2 luglio 2013 monta a cavallo per difendere i colori della Contrada della Lupa sul cavallo grigio Indianos, corre un palio combattuto fino alla fine, riuscendo ad arrivare secondo al bandierino, ma subito dopo l'arrivo cade da cavallo. Sopraggiungono a quel punto i contradaioli della contrada rivale della Lupa che lo picchiano. La convalescenza dopo questo incidente \u00e8 stata lunga e Andrea Mari si ripresenta ai canapi nel 2014 completamente ristabilito.\nIl 16 agosto 2014 corre il Palio di Siena con la Contrada della Civetta su Occol\u00e9, conquistando per la quarta volta la vittoria a Siena.\nIl 21 settembre dello stesso anno si aggiudica anche la vittoria al Palio di Asti, per il rione di Santa Caterina.\nIl 2 luglio 2015 con la cavalla Morosita Prima si aggiudica il secondo Palio consecutivo (dopo la vittoria di agosto 2014), portando alla vittoria la contrada della Torre.\nIl 29 maggio 2016 con il cavallo Tot\u00f2 vince il Palio di Legnano per la contrada di San Martino.\nDopo aver scontato un Palio di squalifica a luglio, \"Brio\" torna a correre il Palio di Siena il 16 agosto 2016. Va a montare Morosita Prima nella Contrada del Drago; nonostante un'ottima corsa, viene superato dalla Contrada della Lupa al terzo giro, riuscendo cos\u00ec solo a sfiorare la vittoria.\nNel dicembre 2017 diventa fantino di contrada del Bruco. Il 2 luglio 2018 partecipa al Palio della Madonna di Provenzano coi colori della Contrada del Drago in sella al cavallo Rocco Nice ottenendo il suo sesto successo in piazza del Campo. Ad agosto monta sempre per la Contrada del Drago il cavallo Pathos de Ozieri, non riuscendo tuttavia a bissare la vittoria di luglio.\nNell'agosto 2019 sfiora la settima vittoria sul tufo senese per i colori della Contrada del Bruco montando \"Schietta\". Mari prende la testa alla prima curva di San Martino e la mantiene fino a pochi centimetri dal bandierino, quando viene superato dal cavallo della Selva Remorex, che da \"scosso\" compie la rimonta, cogliendo la seconda vittoria in carriera e regalando a Giovanni Atzeni detto \"Tittia\" il settimo successo in Piazza del Campo, nonch\u00e9 il secondo personale \"cappotto\" al Palio di Siena.\nMuore il 17 maggio 2021 in un incidente stradale a Bolgheri, nel comune di Castagneto Carducci, mentre percorreva il celebre viale dei Cipressi.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "1181833", "revid": "465036", "url": "https://it.wikipedia.org/wiki?curid=1181833", "title": "Padri somaschi", "text": ""}
{"id": "1181834", "revid": "36426", "url": "https://it.wikipedia.org/wiki?curid=1181834", "title": "Massimiano (imperatore)", "text": ""}
{"id": "1181835", "revid": "119869152", "url": "https://it.wikipedia.org/wiki?curid=1181835", "title": "Postosuchus kirkpatricki", "text": "Il postosuco (Postosuchus kirkpatricki) era un arcosauro vissuto in quella che ora \u00e8 l'America del Nord durante la met\u00e0 del Triassico superiore (228-202 milioni di anni fa). Il suo nome significa \"coccodrillo di Post\", dal nome di una cava texana dove sono stati trovati numerosi resti fossili di questa specie.\nUn arcosauro gigante.\nIl \"Postosuchus\" era uno dei pi\u00f9 grossi predatori vissuti durante il Triassico, e riusciva ad intimorire senza troppe difficolt\u00e0 i piccoli dinosauri del suo tempo come il \"Coelophysis\". Era lungo pi\u00f9 di 5-6 metri, con un peso stimato di 700 kg e con un cranio lungo circa 50 cm. Probabilmente cacciava animali lenti, ad esempio il \"Placerias\", ma era tutt'altro che lento, anche se aveva zampe piatte, perch\u00e9 i suoi arti erano posizionati al di sotto del suo corpo. \u00c8 possibile che si potesse sollevare sulle due zampe per riuscire ad attaccare creature pi\u00f9 alte, ma essendo cos\u00ec possente era poco probabile. Per cacciare si serviva dei suoi denti simili a dei pugnali, cio\u00e8 grossi e affilati, in combinazione con il suo potentissimo morso. Per difesa sulla spina dorsale erano presenti delle piccole placche ossee sporgenti che lo proteggevano da morsi e artigli dei predatori, anche se come detto prima, ne aveva veramente pochi. \nLa sua ferocia \u00e8 dimostrata in un ritrovamento, nell'intestino erano presenti i resti di almeno quattro creature."}
{"id": "1181838", "revid": "536103", "url": "https://it.wikipedia.org/wiki?curid=1181838", "title": "MacGuffin", "text": "Il MacGuffin (a volte McGuffin) \u00e8 un oggetto o un evento utilizzato in un'opera di finzione come espediente narrativo. Irrilevante o insignificante di per s\u00e8, tanto che spesso scompare nel corso della narrazione o comunque non viene compiutamente svelato allo spettatore, serve a fornire una motivazione alle azioni dei personaggi e allo svolgersi della trama.\nIl termine venne probabilmente coniato negli anni Trenta dallo sceneggiatore Angus MacPhail, amico di Alfred Hitchcock, che fu il primo a usarlo espressamente nei suoi film.\nDefinizione.\nIl MacGuffin \u00e8 un motore virtuale e pretestuoso dell'intrigo, un qualcosa che per i personaggi del film ha un'importanza cruciale, attorno al quale si crea enfasi e si svolge l'azione, ma che non possiede un vero significato per lo spettatore.\nL'esempio per eccellenza di MacGuffin \u00e8 la busta con i 40.000 dollari nel capolavoro di Hitchcock \"Psyco\": il film parte con una ragazza che ruba dei soldi e li porta via con s\u00e9, fuggendo dalla citt\u00e0 e nascondendoli in una busta da lettere che viene ripetutamente ed insistentemente inquadrata come fosse il fulcro della storia. Pi\u00f9 avanti, per\u00f2, la trama prende una piega del tutto diversa e la busta esce di scena, per cui alla fine lo spettatore capisce che i soldi non erano altro che un espediente narrativo per mettere in moto la vera storia.\nUn altro celebre esempio di MacGuffin \u00e8 quello attorno al quale ruota il \"mistero della valigetta\" nei film \"Pulp Fiction\" e \"Ronin\": alla fine dell'opera lo spettatore non sa che cosa contenga la valigetta (che rappresenta il MacGuffin), che tuttavia il regista ha potuto utilizzare per giustificare diverse sequenze narrative.\nCi\u00f2 che caratterizza il MacGuffin e lo rende distinguibile da qualsiasi altro espediente narrativo \u00e8 che non ha alcuna importanza la natura dell'oggetto, bens\u00ec l'effetto che esso provoca sui personaggi. A volte, come le valigette dei film \"Pulp Fiction\", \"Ronin,\" \"\" o la scatola blu di \"Mulholland Drive,\" lo spettatore non scopre nemmeno cosa sia realmente l'oggetto.\nIn certi casi nemmeno gli sceneggiatori e il regista sanno cosa sia il MacGuffin in questione, come nel caso della sitcom italiana \"Camera Caf\u00e9\" con la \"C-14\", ossia il prodotto venduto dall'azienda (anch'essa senza un nome) per cui lavorano i protagonisti, oppure della stessa scatola blu del film di David Lynch (come specificato dallo stesso regista nel suo libro \"In acque profonde\").\nAl contrario, l'Unico Anello del romanzo \"Il Signore degli Anelli\" di Tolkien non \u00e8 un MacGuffin, poich\u00e9 i suoi poteri risultano rilevanti sia dal punto di vista narrativo sia da quello tematico. Analogamente, la \"mossa Kansas City\", citata da Bruce Willis nel film \"Slevin - Patto criminale\", ed il personaggio di Tracy McConnell nella serie televisiva americana \"How I Met Your Mother\" non sono MacGuffin, in quanto hanno una funzione determinante nelle dinamiche delle due storie.\nEsempio di Hitchcock.\nNel famoso libro-intervista \"Il cinema secondo Hitchcock\", di Fran\u00e7ois Truffaut, il regista spiega cosa sia il MacGuffin con questo esempio:\nLa spiegazione di Hitchcock ha peraltro una curiosa analogia con lo sketch di Walter Chiari e Carlo Campanini \"Il Sarchiapone\", del 1958, anch'esso ambientato in uno scompartimento ferroviario, e tutto incentrato su un fantomatico \"sarchiapone americano\" contenuto in un canestro sul portabagagli (che per\u00f2 alla fine si scoprir\u00e0 vuoto)."}
{"id": "1181839", "revid": "465036", "url": "https://it.wikipedia.org/wiki?curid=1181839", "title": "Somaschi", "text": ""}
{"id": "1181842", "revid": "1543377", "url": "https://it.wikipedia.org/wiki?curid=1181842", "title": "OSCA", "text": "La OSCA (acronimo di \"Officine Specializzate Costruzione Automobili\") \u00e8 stata una piccola casa automobilistica di San Lazzaro di Savena, in Emilia-Romagna, attiva dal 1947 al 1967.\nStoria.\nNel 1937 i fratelli Ettore, Ernesto e Bindo Maserati avevano ceduto la loro fabbrica (la \"Officine Alfieri Maserati\") ad Adolfo ed Omar Orsi, proprietari di una acciaieria e fabbrica di utensili. Il contratto di cessione prevedeva una consulenza decennale per i fratelli Maserati, cessata la quale questi decisero di fondare nel 1947 una propria officina per la produzione di automobili da competizione di piccola cilindrata chiamata OSCA.\nIl primo modello prodotto dalla casa di San Lazzaro fu la barchetta MT4 del 1948, spinta da un motore bialbero di 1092 cm\u00b3 da 72 CV e destinata alle gare della categoria 1,1 litri.\nLa \"MT4\" vinse il Gran Premio di Napoli del 1948, guidata da Luigi Villoresi e conquist\u00f2 parecchie affermazioni nella classe di cilindrata, condotta da Ada Pace, tra le quali una prestigiosa vittoria alla Targa Florio.\nNegli anni successivi seguirono evoluzioni del bialbero con cilindrate di 1392\u00a0cm\u00b3 da 92 CV, 1453\u00a0cm\u00b3 da 110 CV, 1491\u00a0cm\u00b3 da 120 CV e 1568\u00a0cm\u00b3 da 140 CV.\nDalle vetture da competizione derivarono gli autotelai \"1600 GT\" e \"1600 GT2\", trasformati in eleganti vetture coup\u00e9 e spider a 2 posti dai carrozzieri Frua, Michelotti, Zagato, Fissore e Vignale.\nL'ambizione di partecipare al campionato mondiale sport e alla Mille Miglia, port\u00f2 alla nascita della \"MT4\" equipaggiata con un motore da 2 litri, bialbero a distribuzione desmodromica, da 165 CV. Questa vettura, guidata da Stirling Moss, aggiunse al palmar\u00e8s della OSCA la vittoria nella prestigiosa 12 Ore di Sebring.\nI motori bialbero Osca, di 1491 cm\u00b3 prima e 1568\u00a0cm\u00b3 poi, andarono ad equipaggiare, in versione depotenziata a 90 CV SAE (80 CV din) e 100 CV SAE (90 CV DIN), modelli di pi\u00f9 ampia diffusione, come le Fiat 1500 S (1959-1963) e 1600 S (1963-1966).\nI fratelli Maserati, ormai anziani, cedettero l'attivit\u00e0 alla MV Agusta alla fine del 1964. Nel 1967 la OSCA chiuse i battenti.\nCome per altre aziende automobilistiche del passato, \u00e8 stata tentata la rinascita del marchio con la presentazione nel 1999 della Osca 2500 GT Dromos, rimasta per\u00f2 a livello di prototipo.\nFormula 1.\nLa OSCA partecip\u00f2 a quattro stagioni di Formula 1, dal 1951 al 1953 e nel 1959. Tuttavia durante questo periodo la scuderia riusc\u00ec a prendere parte solamente a cinque Gran Premi, senza mai ottenere punti, e con il 9\u00ba posto di Franco Rol nel Gran Premio d'Italia 1951 come miglior risultato. Nel 1959, ultimo anno di attivit\u00e0 della OSCA come team, non furono utilizzate vetture OSCA, ma fu schierata una Cooper T43 con motore OSCA 2.0 L4.\nL'azienda ha inoltre parteipato al campionato mondiale anche come fornitore di motori, dal al ."}
{"id": "1181843", "revid": "1573940", "url": "https://it.wikipedia.org/wiki?curid=1181843", "title": "Miamirinae", "text": "Miamirinae \u00e8 una sottofamiglia di molluschi nudibranchi della famiglia Chromodorididae.\nTassonomia.\nComprende i seguenti generi:"}
{"id": "1181848", "revid": "1653185", "url": "https://it.wikipedia.org/wiki?curid=1181848", "title": "Kurochan", "text": "Cyborg \u00e8 un manga \"kodomo\" creato da Naoki Yokouchi e pubblicato da K\u014ddansha dal 1998 al 2002.\nDalla serie \u00e8 stato tratto un anime prodotto da Studio Bogey per TV Tokyo, mandato in onda in Giappone dal 1999 al 2001 con un totale di 66 episodi trasmessi.\nUn adattamento italiano dei primi 6 volumi del manga \u00e8 stato pubblicato nel 2001 da Play Press, mantenendone il nome originale. In Italia l'anime \u00e8 stato trasmesso da Italia 1 nel 2002 con il titolo di Roba da gatti! \nIn seguito sono stati distribuiti i primi 3 episodi in DVD con il titolo di \"Roba da gatti\" ed il canale YouTube italiano di Mondo TV ha caricato 13 episodi con il titolo di \"Cyborg Kurochan Roba da Gatti\".\nTrama.\nKuro \u00e8 il nome del gatto che un giorno viene rapito dal Dr. Go, uno scienziato pazzo con l'intenzione di conquistare il mondo con l'aiuto del suo esercito di gatti robot. Kuro viene quindi trasformato in un cyborg ed assume la capacit\u00e0 di parlare e pensare; indispettito dal nuovo corpo, riesce a fuggire dal laboratorio del suo creatore per tornare dalla coppia di anziani con cui vive e, con un costume preso da un pupazzo, si traveste in modo da avere il suo precedente aspetto di gatto nero a fin di non provocare sospetti circa la sua nuova natura. Per\u00f2 il Dr. Go non \u00e8 affatto intenzionato a lasciar perdere il suo losco piano di conquista, ed incarica ci\u00f2 che rimane del suo esercito di gatti ed il loro capo M di trovare Kuro e sconfiggerlo.\nKuro riesce per\u00f2 ad avere la meglio su M, anche grazie alle invenzioni del Dr. Go installate sul suo corpo.Quando i tre finalmente riusciranno ad andare d'accordo, non mancheranno altre avventure con nuovi personaggi: Romeo e Giulietta, due alieni innamorati persi uno dell'altro, Kotaro, un giovane fan di Kuro che usa travestirsi come il suo eroe, Matatabi, un amico/rivale proveniente dal passato di Kuro, e Nan\u00e0, una casalinga robot con una notevole infatuazione per il protagonista.\nKuro, nonostante la sua \"nuova vita\", continua a vivere dai suoi anziani padroni, fingendo di essere sempre lo stesso gattino di prima.\nManga.\nIl manga \u00e8 scritto e ideato da Naoki Yokouchi e pubblicato in Giappone dalla K\u014ddansha nell'ormai defunta rivista \"Comic Bom Bom\" fra il 1997 e il 2001 e in 11 tank\u014dbon dal 6 febbraio 1998 al 5 gennaio 2002.\nIn Italia \u00e8 arrivato grazie alla Play Press, che lo ha fatto uscire col titolo originale \"Cyborg Kuro-chan\", pubblicando per\u00f2 solo 6 degli 11 volumi totali. Le dimensioni del manga sono 18x12,67cm.\nAnime.\nL'anime, prodotto da TV Tokyo e Public &amp; Basic con le animazioni dello Studio Bogey, \u00e8 stato trasmesso in Giappone su TV Tokyo dal 2 ottobre 1999 al 6 gennaio 2001 in 66 episodi, anche se inizialmente ne erano previsti 78. La societ\u00e0 produttrice Public &amp; Basic fece bancarotta e cos\u00ec la programmazione si ferm\u00f2 all'episodio 66; sono stati resi pubblici soltanto i titoli dei cinque episodi successivi.\nL'anime \u00e8 arrivato in Italia grazie a Mediaset, che lo ha trasmesso in prima visione su Italia 1 dal febbraio 2002 e in replica su Italia Teen Television e Hiro, con il titolo \"Roba da gatti!\". Al momento della trasmissione su Italia 1, gli episodi erano divisi in due parti; la durata originale \u00e8 stata ripristinata per le repliche degli altri canali. L'episodio 66 non \u00e8 mai arrivato in Italia. Nella versione italiana sono stati tagliati gli eyecatch e le anticipazioni dell'episodio successivo. La versione trasmessa in televisione, inoltre, ha la sigla italiana con il suo proprio video.\nEdizioni home-video.\nGiappone.\nIn Giappone, la serie \u00e8 uscita solo in VHS, pubblicata da Media Factory: sono stati pubblicati per la vendita gli episodi da 1 a 27 in nove cassette contenenti ognuna tre episodi, tranne la prima che ne contiene due. Gli episodi da 27 a 53 sono stati pubblicati solo per il noleggio in un'edizione dal titolo in altre nove cassette contenenti ognuna tre episodi. Gli episodi successivi non sono mai stati pubblicati, e non c'\u00e8 mai stata un'edizione in DVD, sempre a causa del fallimento della Public &amp; Basic.\nItalia.\nIn Italia \u00e8 uscito un solo DVD per conto di Kids Cartoons e Mondo TV con il titolo \"Roba da gatti\". Nel disco sono presenti tre episodi e le sigle utilizzate sono quelle originali. L'unica traccia audio disponibile \u00e8 quella italiana e non sono presenti sottotitoli. Gli unici tagli presenti nell'edizione riguardano gli eyecatch e le anticipazioni dell'episodio successivo. I menu del DVD non c'entrano niente con la serie in quanto \u00e8 rappresentato un paesaggio con una casetta e il logo della Kids Cartoons. Unico extra dei DVD \u00e8 un gioco interattivo che non ha niente a che fare con la serie e consiste nel saper ricomporre i pezzi del logo della Kids Cartoons. All'interno della custodia del DVD c'\u00e8, inoltre, un libretto di poche pagine da colorare.\nDifferenze tra anime e manga.\nNonostante sia l'anime che il manga di \"Kurochan\" siano dei \"kodomo\", il manga \u00e8 un po' meno da bambini in quanto si vedono nudi (con relativo sangue dal naso, sintomo di eccitazione nei manga e negli anime, di due bambini) e si possono leggere parole non proprio adatte all'et\u00e0 infantile, realizzate per fare delle battute.\nVideogiochi.\nNel 2002 \u00e8 stato sviluppato un gioco della serie da Konami chiamato \"Kaette Kita Cyborg Kuro-chan\" e pubblicato per PS1 in esclusiva per il territorio giapponese."}
{"id": "1181850", "revid": "88740", "url": "https://it.wikipedia.org/wiki?curid=1181850", "title": "Cavallini", "text": ""}
{"id": "1181851", "revid": "599013", "url": "https://it.wikipedia.org/wiki?curid=1181851", "title": "Keo", "text": ""}
{"id": "1181860", "revid": "1543377", "url": "https://it.wikipedia.org/wiki?curid=1181860", "title": "AFI's 100 Years... 100 Thrills", "text": "AFI's 100 Years... 100 Thrills \u00e8 una classifica che fa parte della serie di AFI 100 Years... series e comprende i cento film ritenuti pi\u00f9 coinvolgenti e avvincenti.\nFu resa nota per la prima volta dall'American Film Institute durante uno speciale della CBS del 12 giugno 2001 condotto da Harrison Ford (che tra l'altro \u00e8 presente in quattro film della lista).\nAlfred Hitchcock \u00e8 il regista pi\u00f9 premiato con nove film presenti, tra cui il numero uno e altri due nei primi sette. Steven Spielberg \u00e8 il secondo con sei film di cui due nella top ten, mentre Stanley Kubrick \u00e8 terzo con cinque."}
{"id": "1181862", "revid": "28682", "url": "https://it.wikipedia.org/wiki?curid=1181862", "title": "100 Years... 100 Thrills", "text": ""}
{"id": "1181867", "revid": "125254614", "url": "https://it.wikipedia.org/wiki?curid=1181867", "title": "Sergio Ricossa", "text": "Biografia.\nCarriera accademica.\nNato a Torino nel 1927, laureatosi in Economia nel 1949 nell'ateneo cittadino, diventa professore di Politica economica nel 1961, dopo un periodo di collaborazione con l'Unione Industriale, dove assieme ad Antonio Longo cura uno studio sulle prime applicazioni in Italia della programmazione lineare. Ferdinando di Fenizio lo fa pubblicare sulla rivista \"L'Industria\" e lo mette in contatto con l'ufficio studi della Montecatini che allora dirigeva. Dopo alcuni tentativi senza successo, le prime applicazioni concrete della programmazione lineare sono effettivamente messe in pratica alla Rumianca, un'industria chimica di Torino. Successivamente dalla cattedra di Politica economica all'Universit\u00e0 degli Studi di Torino comincia a far conoscere le idee di Jan Tinbergen.\nNel 1981 Ricossa pubblica il libro \"Teoria unificata del valore\" con cui cerca di dimostrare che la teoria esposta da Piero Sraffa in Produzione di merci a mezzo di merci \u00e8 in realt\u00e0 una riproposizione della matematica della teoria economica del marginalismo sotto mentite spoglie. Ricossa pubblica il suo ultimo libro di economia per gli economisti nel 1991 (\"Aspetti attuali della teoria economica neoclassica\") e perde progressivamente fiducia nella capacit\u00e0 esplicativa dei modelli della teoria economica. Si dedica cos\u00ec sempre pi\u00f9 a tematiche di filosofia sociale e alla divulgazione..\nMembro della Mont Pelerin Society, Accademico dei Lincei, socio dell'Accademia di Agricoltura di Torino e presidente onorario dell'Istituto Bruno Leoni, \u00e8 considerato uno dei massimi esponenti del liberalismo italiano. La sua attivit\u00e0 di ricerca, largamente incentrata sulle problematiche della politica economica, \u00e8 legata agli studi intorno alla figura del filosofo torinese Bruno Leoni e alla Scuola austriaca nonch\u00e9 al \"Dizionario di Economia\" edito dalla UTET.\nAttivit\u00e0 di polemista.\nPolemista e saggista, ha collaborato con i quotidiani \"La Stampa\" e \"il Giornale\", pubblicando articoli dai titoli taglienti e provocatori (si ricordino \"I pericoli della solidariet\u00e0\", \"Maledetti economisti. Le idiozie d\u00ec una scienza inutile\", \"Elogio della cattiveria\") che, negli anni, gli hanno attirato feroci critiche (in particolar modo dopo che, nel 1986, prese parte, insieme con Antonio Martino e Gianni Marongiu, alla celebre \u00abmarcia contro il fisco\u00bb). La sua verve, cui \u00e8 sotteso un liberalismo senza compromessi, aiuta pure a comprendere il motivo per il quale nel 1999 abbia dato alle stampe un testo intitolato \"Da liberale a libertario\" (edito dalla Leonardo Facco Editore) nel quale dichiarava che il liberalismo del suo maestro, Luigi Einaudi, non gli bastava e che voleva \u00abandare oltre\u00bb, verso una libert\u00e0 pi\u00f9 compiuta.\n\u00c8 stato uno scienziato sociale \"nella tradizione di David Hume e Adam Smith, (...) autore di importanti studi e di vari testi destinati al grande pubblico (...) incontr\u00f2 gli studiosi austriaci (Ludwig von Mises e Friedrich von Hayek, in particolare) e la loro critica ai paradigmi dell'economia neoclassica\". A questo proposito Ricossa ha dichiarato \"avevo capito che la scienza economica, ammesso che esista una scienza economica, non serviva quasi a nulla nella pratica politica. A sua volta la pratica politica si poteva meglio esemplificare con la storia economica anzich\u00e9 insegnare con la teoria economica. A conclusioni quasi egualmente pessimistiche ero gi\u00e0 giunto con la microeconomia dell\u2019impresa. La programmazione lineare, per esempio, era un gioiello dell\u2019intelligenza, ma serviva soltanto a risolvere il problema banale di rendere ottimo l\u2019uso di date risorse in dati processi produttivi.\" Questo giudizio assai peculiare sulla scienza economica si trova in alcuni autori della scuola austriaca (come Ludwig von Mises e Murray Rothbard) che hanno ispirato il pensiero di Ricossa.\n\u00c8 morto nella citt\u00e0 natale, a ottantotto anni, nel 2016."}
{"id": "1181868", "revid": "1573940", "url": "https://it.wikipedia.org/wiki?curid=1181868", "title": "Statesboro", "text": "Statesboro \u00e8 una citt\u00e0 degli Stati Uniti d'America, capoluogo della contea di Bulloch, nello Stato della Georgia. \u00c8 situata nella parte sud-est dello Stato a circa 50 miglia da Savannah.\n\u00c8 stata fondata col nome di Statesborough il 19 dicembre 1803. \u00c8 l'unica citt\u00e0 degli Stati Uniti con questo nome. Nel 2000, anno dell'ultimo censimento la popolazione era di 22.698 abitanti; si stima che nel 2007 gli abitanti fossero 26.610. Nel medesimo censimento la popolazione era cos\u00ec formata: 56,2% caucasici, 40,2% afro-americani, 2,1% ispanici, 1,5% asiatici o altro.\n\u00c8 sede di due importanti istituti: la Georgia Southern University con sede nella citt\u00e0 di Statesboro e l'Ogeechee Technical College appena fuori citt\u00e0 lungo la Highway 301 South.\nNel 2005 il reddito medio pro capite a Statesboro era di $ 33.966 mentre per la contea di Bullock \u00e8 $ 21.678.\nNel marzo 2006 il tasso di disoccupazione a Statesboro e nella contea di Bulloch era del 3,5% contro il 4,5% dello Stato della Georgia.\nCirca il 24% della forza lavoro della contea \u00e8 impiegata nel settore pubblico, incluso la pi\u00f9 grande azienda della zona, la Georgia Southern University.\nLa squadra sportiva pi\u00f9 seguita della zona \u00e8 quella della Georgia Southern University dei \"Georgia Southern Eagles\" che milita nella Divisione I della Southern Conference e gioca le proprie partite in casa al Paulson Stadium all'interno dell'Erk Russell Athletic Park.\nLe altre grandi aziende private sono: Briggs &amp; Stratton, Wal-Mart Associates Inc., and East Georgia Regional Medical Center."}
{"id": "1181876", "revid": "21880", "url": "https://it.wikipedia.org/wiki?curid=1181876", "title": "Geitodorididae", "text": ""}
{"id": "1181881", "revid": "21880", "url": "https://it.wikipedia.org/wiki?curid=1181881", "title": "Baptodorididae", "text": ""}
{"id": "1181891", "revid": "767487", "url": "https://it.wikipedia.org/wiki?curid=1181891", "title": "La rivista di Topolino", "text": "La rivista di Topolino (\"Mickey's Revue\") \u00e8 un film del 1932 diretto da Wilfred Jackson. \u00c8 un cortometraggio animato della serie \"Mickey Mouse\", prodotto dalla Walt Disney Productions e uscito negli Stati Uniti il 25 maggio 1932, distribuito dalla Columbia Pictures. Nel film Topolino, Minni, Orazio Cavezza e Clarabella suonano ed eseguono uno spettacolo di danza. Inoltre nel corto compare per la prima volta Pippo (il cui nome originale all'epoca era Dippy Dawg).\nTrama.\nTopolino \u00e8 direttore dell'orchestra di una rivista, mentre Minni, Clarabella e altri animali eseguono numeri di danza. Orazio si occupa degli effetti speciali. Durante lo spettacolo succedono diversi imprevisti: Pippo, tra il pubblico, mangia e ride rumorosamente, disturbando gli altri spettatori e obbligandoli a tramortirlo, mentre Pluto sgattaiola pi\u00f9 volte sul palco. Lo spettacolo si conclude con Topolino e Minni che suonano insieme (lei al pianoforte e lui con una variet\u00e0 di strumenti). Da sotto il palco spuntano per\u00f2 molti gattini, e Pluto, inseguendoli, distrugge tutto. Tuttavia Topolino e Minni continuano a suonare imperterriti gli strumenti fracassati, terminando lo spettacolo.\nEdizioni home video.\nDVD.\nIl cortometraggio \u00e8 incluso nel DVD \"Walt Disney Treasures: Topolino in bianco e nero\"."}
{"id": "1181898", "revid": "118901900", "url": "https://it.wikipedia.org/wiki?curid=1181898", "title": "Mervyn Peake", "text": "La sua fama \u00e8 legata alla trilogia di Gormenghast, un ciclo di romanzi (\"Titus Groan\", \"Gormenghast\", \"Titus Alone\") caratterizzati da un'atmosfera fantastica surreale. Le vicende sono incentrate sulla fortezza di Gormenghast e sulla famiglia del suo regnante, il Conte Sepulcrio dei Lamenti. Bench\u00e9 il personaggio principale sia il nuovo sovrano Tito, di cui i romanzi raccontano la nascita e le tragiche vicende che ne conseguono, il vero protagonista del romanzo \u00e8 la fortezza di Gormenghast.\nPeake fu anche poeta, pittore e illustratore: famose sono le sue illustrazioni di alcuni classici della letteratura: \"Alice nel Paese delle Meraviglie\" di L. Carroll, \"La ballata del vecchio marinaio\" di S.T. Coleridge, le \"Favole\" dei Fratelli Grimm e \"Lo strano caso del dr. Jekyll e mr. Hyde\" di R.L. Stevenson.\nBiografia.\nMervyn Peake nasce il 9 luglio 1911 a Kuling (Cina centrale) da genitori inglesi. Il padre, Ernest Cromwell Peake, era un medico della London Missionary Society. La famiglia si trasferisce a Tientsin, dove Peake riceve la prima formazione scolastica: qui dimostra subito grande interesse per il disegno e la letteratura. La famiglia si trasferisce in Inghilterra nel 1923. Nel 1929 Peake viene ammesso alla Royal Academy School di Londra. Inizia i primi lavori pittorici su commissione, opere satiriche e alcuni tentativi poetici.\nNel 1935 intraprende l'attivit\u00e0 di insegnante di disegno; nel 1936 inizia una collaborazione come disegnatore con la rivista \"London Mercury\". Entra in contatto con circoli di scrittori inglesi, dei quali fa parte Dylan Thomas. In questi anni pubblica alcune poesie. Nel 1937 si sposa con Maeve Gilmore, da cui avr\u00e0 tre figli. Inizia ad affermarsi come pittore, scrittore e illustratore di storie per ragazzi.\nAll'inizio della Seconda guerra mondiale Peake fa domanda per ottenere lo status di \"Artista di Guerra\", ma la richiesta non \u00e8 accettata. Chiamato alle armi, inizia la stesura di \"Titus Groan\" sfruttando ogni istante di tempo libero. Nel 1941 riceve l'incarico di disegnatore per il corpo dei Royal Engineers, quindi entra nella scuola per cartografi dell'esercito del Regno Unito. Nel 1942, dopo il secondo esito negativo della richiesta di status di \"Artista di guerra\", Peake ha un primo crollo nervoso. Nel 1943 viene congedato dall'esercito per motivi di salute. Si avvia alla ricerca di un editore per \"Titus Groan\" che verr\u00e0 pubblicato nel 1946.\nNel frattempo prosegue la sua intensa attivit\u00e0 di illustratore: \u00e8 del 1946 l'edizione illustrata di \"Alice nel Paese delle Meraviglie\", una delle sue opere pi\u00f9 celebri e apprezzate. Negli anni successivi si dedica al seguito di \"Titus Groan\", \"Gormenghast\". Dopo l'ennesimo crollo nervoso, nel 1958 gli viene diagnosticata la malattia di Parkinson; . Nonostante la malattia Peake riesce a portare a termine alcuni lavori, come le illustrazioni per i racconti di Balzac e l'edizione illustrata del poemetto \"La ballata della bomba volante\", scritto fra il 1947 e il 1949. Il terzo romanzo della \"Trilogia di Gormenghast\", \"Titus Alone\", esce nel 1959. Muore il 17 novembre 1968.\nStile e genere.\nLo stile dei romanzi \u00e8 caratterizzato da una prosa barocca e sofisticata, che lo eleva al rango dei pi\u00f9 grandi scrittori in lingua inglese.\nLe sue opere sono ascrivibili al genere fantasy, ma la definizione risulterebbe approssimativa: la trilogia di Gormenghast \u00e8 caratterizzata da atmosfere gotiche ; i personaggi compongono una galleria di caratteri che parrebbe tratta da un romanzo di Dickens. Un tono umoristico pervade tutta l'opera anche nelle sue connotazioni pi\u00f9 drammatiche, mentre l'ambientazione fantastica non impedisce di introdurre forti elementi di critica sociale. Questo stile barocco e multiforme difficilmente classificabile ha fatto pronunciare allo scrittore C. S. Lewis il pi\u00f9 azzeccato commento all'opera di Peake: \"\"Peake ha creato una nuova categoria, il Gormenghastly\"\", e gi\u00e0 ci meravigliamo di come prima potessimo vivere senza di essa e ci chiediamo come mai nessuno aveva saputo definirla prima di lui\"\"."}
{"id": "1181900", "revid": "89866", "url": "https://it.wikipedia.org/wiki?curid=1181900", "title": "Ahoh-Y\u00e9-N\u00e0n\u00e0", "text": ""}
{"id": "1181903", "revid": "118526179", "url": "https://it.wikipedia.org/wiki?curid=1181903", "title": "Ciclo di Cori", "text": "Il ciclo di Cori \u00e8 un ciclo metabolico che, tramite la circolazione sanguigna, lega fegato e muscolo. Prende il nome da Carl e Gerty Cori, i due ricercatori che lo hanno per primi descritto. \nQuando la richiesta di ATP \u00e8 superiore al flusso ossidativo, come nei casi di sforzo muscolare, le fibre muscolari ricorrono alla produzione di lattato. Questo viene trasportato al di fuori della cellula muscolare per essere immesso nel circolo sanguigno e quindi essere inviato al fegato. Nel fegato il lattato viene riossidato dalla L-lattato deidrogenasi a piruvato, che, a sua volta, viene convertito, mediante gluconeogenesi, in glucosio.\nIl glucosio, prodotto dal fegato, sempre tramite il sistema circolatorio torna al muscolo, dove pu\u00f2 essere sottoposto a un ulteriore processo glicolitico oppure pu\u00f2 essere conservato nelle riserve di glicogeno.\nQuindi se all'organismo \u00e8 richiesto uno sforzo muscolare, pu\u00f2 accadere che la bassa concentrazione di O presente nei muscoli si esaurisca, e che la riossidazione a NAD nella catena respiratoria del NADH + H prodotto nella tappa della glicolisi dove avviene un'ossidazione con contemporanea fosforilazione, non possa pi\u00f9 avvenire. Se ci\u00f2 accadesse, ogni attivit\u00e0 muscolare cesserebbe per mancanza di ATP e la glicolisi sarebbe bloccata. Per evitare ci\u00f2, le cellule del muscolo scheletrico hanno creato un meccanismo alternativo che si innesca ogni volta che la glicolisi rischia di bloccarsi per mancanza di NAD: la produzione di lattato.\nDurante l'esercizio muscolare, oltre al lattato, il muscolo immette in circolo alanina (questo \u00e8 chiamato Ciclo di Cahill ) con un ritmo a volte centinaia di volte pi\u00f9 elevato che in condizioni di riposo. L'alanina costituisce un mezzo per trasportare l'azoto amminico al fegato in forma non tossica.\nVantaggi e svantaggi.\nI vantaggi sono:\nLo svantaggio \u00e8 dato dal fatto che lo ione lattato \u00e8 un catabolita tossico per la cellula perch\u00e9 la sua produzione porta all'acidosi lattica nei muscoli. Ci\u00f2 pu\u00f2 diminuire l'efficienza dei sistemi tampone nel sangue e affaticamento fisico poich\u00e9 l'aumento dell'acidit\u00e0 nei tessuti inibisce parzialmente le reazioni di energetica muscolare causando appunto la sensazione di fatica che porta a una riduzione fino alla cessazione dell'attivit\u00e0 motoria. La risposta immediata \u00e8 l'iperventilazione che fa diminuire l'acidit\u00e0 dell'organismo provocando per\u00f2 un 'debito di ossigeno'. Questo viene soddisfatto quando tutto il lattato viene riconvertito in glucosio tramite la gluconeogenesi epatica (sintesi del glucosio a partire da molecole che non sono carboidrati); il lattato perci\u00f2 segue un andamento ciclico noto come ciclo dei Cori, che prende il nome appunto dai coniugi Cori che lo scoprirono."}
{"id": "1181911", "revid": "124768094", "url": "https://it.wikipedia.org/wiki?curid=1181911", "title": "Targhe d'immatricolazione della Lettonia", "text": "Le targhe d'immatricolazione della Lettonia sono destinate ad identificare i veicoli immatricolati nel paese baltico.\nSistema in uso e modifiche intervenute dal 1991.\nLe targhe standard sono di norma composte da due lettere seguite da un trattino ed un numero di quattro cifre. Nei rimorchi e semirimorchi la serie \u00e8 composta da una lettera, un trattino, un numero a tre cifre ed un'ulteriore lettera; fino al 2021 il trattino precedeva un numero a quattro cifre. &lt;br&gt;A partire dal 1\u00ba maggio 2004 \u00e8 presente a sinistra banda blu con le dodici stelle gialle, rappresentate in cerchio, dell'Unione europea e la sigla internazionale LV (Latvija\") di colore bianco. Le lettere ed i numeri non hanno alcuna corrispondenza con la zona di immatricolazione. Il font adottato \u00e8 l'Austria. Nelle targhe ordinarie non vengono utilizzate le lettere \"I\", \"Q\", \"W\", \"X\" e \"Y\". Dal 1993 al 30 aprile 2004, al posto della fascia blu a sinistra, si trovavano in alto la bandiera nazionale e in basso, a caratteri neri, le lettere \"LV\". Le targhe lettoni emesse dalla primavera del 1991(qualche mese prima dell'indipendenza dall'URSS) al 1993 avevano ancora il formato sovietico, tuttavia a destra la sigla LA (Latvija\"), che nei veicoli di propriet\u00e0 dello Stato precedeva una terza lettera, era scritta in caratteri latini e non pi\u00f9 cirillici.\nTarghe personalizzate.\nIl governo lettone permette l'immatricolazione di targhe personalizzate (che non seguono quindi lo schema AA-1234), il cui costo attuale ammonta a circa 3560 \u20ac. Possono essere composte da un numero minimo di due e massimo di otto caratteri, compresi gli spazi, disposti su una o due linee; in ogni caso non \u00e8 permessa l'emissione di targhe con sole cifre: ci dev'essere almeno una lettera. Inoltre lo stesso carattere non pu\u00f2 essere ripetuto pi\u00f9 di tre volte senza interruzioni (per esempio: XXX1XXX).\nFormati e dimensioni.\nLe targhe standard su un'unica linea misurano 520 \u00d7 111 mm, quelle su due linee 280 \u00d7 200 mm; \u00e8 possibile avere un ulteriore formato per i veicoli (di produzione americana o giapponese) con alloggiamento ridotto per la targa posteriore: le dimensioni sono di 320 \u00d7 110 mm e i caratteri sono solo quattro, senza trattino separatore tra le due lettere e le due cifre. Dal 2014 viene prodotto un formato che misura 305 \u00d7 152 mm.Per i motocicli, i tricicli a motore e i quadricicli sono emessi due formati: 240 \u00d7 130 mm e 177 \u00d7 130 mm. Nella serie attuale i ciclomotori, la cui sequenza originaria era formata da una lettera in alto e 1-3 cifre progressive in basso, hanno una lettera nella riga superiore e due cifre anteposte ad un'altra lettera in quella inferiore. Come nelle targhe dei veicoli off-road, le dimensioni sono 133 \u00d7 165 mm."}
{"id": "1181917", "revid": "599013", "url": "https://it.wikipedia.org/wiki?curid=1181917", "title": "Kfc", "text": ""}
{"id": "1181918", "revid": "599013", "url": "https://it.wikipedia.org/wiki?curid=1181918", "title": "Pmd", "text": ""}
{"id": "1181923", "revid": "486946", "url": "https://it.wikipedia.org/wiki?curid=1181923", "title": "In mezz'ora", "text": ""}
{"id": "1181932", "revid": "248219", "url": "https://it.wikipedia.org/wiki?curid=1181932", "title": "Hexabranchus burnetti", "text": ""}
{"id": "1181934", "revid": "486946", "url": "https://it.wikipedia.org/wiki?curid=1181934", "title": "Heptabranchus", "text": ""}
{"id": "1181937", "revid": "248219", "url": "https://it.wikipedia.org/wiki?curid=1181937", "title": "Aethedoris", "text": ""}
{"id": "1181939", "revid": "1442080", "url": "https://it.wikipedia.org/wiki?curid=1181939", "title": "Mille e una sera (album)", "text": "Mille e una sera \u00e8 una raccolta del gruppo musicale italiano i Nomadi, pubblicato in Italia dalla Columbia nel 1971. Il disco raccoglie canzoni gi\u00e0 pubblicate su 45 giri dalla band nei due anni precedenti. In quanto raccolta curata dalla casa discografica, non fa parte della discografia ufficiale del gruppo .\nTracce.\nLato A\nLato B"}
{"id": "1181943", "revid": "436907", "url": "https://it.wikipedia.org/wiki?curid=1181943", "title": "Amor gitano (singolo)", "text": "Amor gitano \u00e8 un singolo cantato da Beyonc\u00e9 e Alejandro Fern\u00e1ndez, scritto dalla stessa Beyonc\u00e9 con la collaborazione di Jaime Flores e Reyli Barba. \u00c8 la sigla della telenovella latina \"Zorro: La Espada y la Rosa\".\nIl singolo \u00e8 stato lanciato in molte zone con prevalenza demografica latina, come il Messico, ad esclusione degli Stati Uniti. In Messico ha raggiunto il 38\u00ba posto della Classifica Ufficiale dei Singoli, e il 5\u00ba posto nella Classifica delle Vendite Digitali alla fine di aprile 2007. In Spagna ha guadagnato la certificazione oro (10,000 copie vendute)."}
{"id": "1181944", "revid": "177966", "url": "https://it.wikipedia.org/wiki?curid=1181944", "title": "Centro internazionale di fotografia Scavi Scaligeri", "text": "Il centro internazionale di fotografia Scavi Scaligeri \u00e8 uno spazio espositivo sotterraneo che \u00e8 stato realizzato all'interno di un sito archeologico venuto alla luce tra il 1981 ed il 1983, nel quale vengono ospitate dal 1996 mostre fotografiche, oltre a workshop tematici, itinerari didattici, corsi di fotografia, spettacoli e letture. Situato nel cortile del Tribunale, nel pieno centro storico di Verona, a pochi passi da piazza delle Erbe, piazza dei Signori e dalle Arche scaligere, permette di vedere anche reperti romani, longobardi e medievali che si sono preservati nel sottosuolo.\nStoria.\nLa storia di questo centro espositivo trova le sue origini negli anni settanta del Novecento, quando l'amministrazione comunale decise di restaurare gli edifici affacciati sul cortile del Tribunale per dare il via al riassetto degli Uffici Giudiziari, coinvolgendo cos\u00ec l'intero complesso del palazzo del Tribunale del XIV secolo. Grazie a questo progetto si pot\u00e9 avviare un'importante campagna di scavi archeologici condotta da Peter Hudson sotto la direzione di Giuliana Cavalieri Manasse, che si protrasse dal 1981 al 1986 e interess\u00f2, oltre allo stesso cortile del Tribunale, anche via Dante e il palazzo della Ragione: grazie al loro contributo \u00e8 stato possibile rilevare una grande quantit\u00e0 di documenti utili alla ricostruzione della storia di questa porzione di citt\u00e0, la cui rilevanza era rimasta sconosciuta fino a quel momento.\nIn corso d'opera nacque l'idea di lasciare a vista gli elementi meglio conservati e di creare un percorso sotterraneo che si snodasse tra gli stessi reperti archeologici, visione che sembr\u00f2 divenire realt\u00e0 quando scelte a livello amministrativo portarono al trasferimento degli Uffici Giudiziari in un'altra sede. Sotto il cortile, utilizzato in passato come orto, quindi come cimitero e infine come cortile con una specializzazione nella lavorazione dei metalli e nel commercio dei prodotti tessili, si decise di allestire gli spazi espositivi che avrebbero in seguito ospitato il centro internazionale di fotografia. Il progetto finale, redatto dall'architetto Libero Cecchini, riadatt\u00f2 tali spazi alla nuova funzione museale e tent\u00f2, riuscendovi, di far dialogare questi spazi sotterranei con il resto della citt\u00e0: due grandi obl\u00f2 vetrati rendono visibili dal Cortile del Tribunale gli scavi archeologici sottostanti.\nDescrizione dei resti archeologici.\nDallo scavo archeologico tenutosi negli anni ottanta \u00e8 emerso che l'area del cortile, che in et\u00e0 romana corrispondeva grossomodo al centro di un isolato, era occupata da diverse abitazioni, le quali subirono numerose ristrutturazioni nel corso dei secoli, come testimoniato dai diversi rinvenimenti databili dal I al VI secolo e dalle varie trasformazioni subite dagli edifici. Lo spazio espositivo tuttavia si estende oltre il cortile e permette di visitare anche un tratto di strada romana, un \"cardo\" lastricato in calcare, lungo il quale corre una fognatura con volta a botte in mattoni della met\u00e0 del I secolo a.C.\nTra le testimonianze di epoca antica conservate e ancora visibili lungo il percorso espositivo sono presenti: il podio in materiale lapideo di un edificio pubblico del I secolo, di cui non si \u00e8 riconosciuta la funzione; una porzione di pavimentazione a mosaico bicromo, databile alla prima met\u00e0 del II secolo, composto da un quadrato con cornice a mura merlate, in cui \u00e8 inscritto un cerchio con sette esagoni entro i quali sono rappresentate anatre (gli unici soggetti formati da tessere a colori) e delfini, mentre negli angoli, fra la cornice e il cerchio, si trovano delfini e cavalli marini; diversi ambienti e muri di un'abitazione, di cui il pi\u00f9 grande probabilmente adibito a triclinio, dove si conserva anche un mosaico a fondo bianco e decorazioni geometriche nere che racchiudono al centro una coppa con due anse, realizzato sempre nella prima met\u00e0 del II secolo; le fondazioni di un muro di un edificio e le relative basi di tre semicolonne, realizzate all'inizio del III secolo; infine un ambiente ad aula realizzato nel IV secolo, di cui rimane l'abside semicircolare con pavimentazione in cocciopesto e lo spazio aperto antistante, con pavimentazione sempre in cocciopesto ai lati e in lastre di calcare al centro.\nA partire dal V secolo gli edifici romani cominciarono a manifestare segni di decadenza come dimostrato dal fatto che, nelle strutture presenti nel sito e databili a quel periodo, i pavimenti musivi venivano sostituiti da pavimenti in terra battuta, gli ambienti venivano suddivisi da tramezzi in legno, venivano realizzati focolari, mentre capitelli, colonne, mattoni e addirittura le lastre della strada romana venivano reimpiegati nella realizzazione di muri poveri, quasi privi di malta. Infine l'abbandono definitivo di tutti questi edifici avvenne a partire dal dicembre 589, quando un devastante incendio, raccontato da Paolo Diacono nell\"'Historia Langobardorum\", distrusse gran parte di Verona.\nDopo questa calamit\u00e0, e fino al X secolo, il cortile venne adibito ad orto, tanto che del periodo altomedievale gli unici rinvenimenti sono due tombe longobarde del VII secolo, di cui una scavata all'interno dell'abside dell'edificio romano, e una serie di buche usate per la conservazione di generi alimentari, foderate da muretti a secco costituiti da ciottoli di fiume e materiali romani di reimpiego. Dall'XI secolo lo sfruttamento dell'area comincia a farsi pi\u00f9 intenso tanto che nella parte occidentale venne costruita una casa di cui rimangono per\u00f2 poche testimonianze, mentre in quella orientale venne realizzato il cimitero della chiesa di Santa Maria Antica (abbandonato gi\u00e0 nel secolo successivo), di cui sono state conservate due tombe, una ancora con la lastra di pietra di copertura.\nNell'area del cortile, al posto del cimitero, venne successivamente realizzata una piazzetta porticata di propriet\u00e0 dell'Arte dei Filaroli, ma con l'avvento della Signoria, retta tra il XIII e XIV secolo dalla famiglia Scaligera, tutta l'area sub\u00ec grosse trasformazioni: prima Alberto della Scala fece realizzare il suo palazzo nella met\u00e0 orientale del cortile, di cui lo scavo ha messo in luce le massicce fondazioni in ciottoli e malta di una torre, una parte del muro di cinta e alcune cantine; successivamente lo stesso palazzo venne in parte demolito e in parte ristrutturato per essere destinato a residenza di Cansignorio della Scala, che estese i lavori a tutto l'isolato andando a edificare un grande palazzo con cinque torri d'angolo collegate da ali che si affacciavano sul cortile centrale: fu quindi in questo periodo che l'isolato assunse l'aspetto che lo connota tuttora, anche se in parte trasformato nel corso dei secoli successivi, andando quindi a costituire il palazzo del Tribunale.\nMostre.\nPresso il Centro Internazionale di Fotografia degli Scavi Scaligeri vengono ospitate mostre di fotografia, monografiche o collettive, con immagini realizzate da alcuni dei pi\u00f9 noti fotografi italiani ed internazionali, tra cui si possono citare Fulvio Roiter, Franco Fontana, Luigi Ghirri, Mimmo Jodice, Gianni Berengo Gardin, Tazio Secchiaroli, Leone Nani, Tina Modotti, Ren\u00e9 Burri, Elliott Erwitt, Henri Cartier-Bresson, Robert Capa, Isabel Mu\u00f1oz, Brassa\u00ef, Michel Comte, David Turnley, David Doubilet, Willy Ronis, Duane Michals e Gordon Parks."}
{"id": "1181945", "revid": "69997132", "url": "https://it.wikipedia.org/wiki?curid=1181945", "title": "Stein (Austria)", "text": ""}
{"id": "1181955", "revid": "3115", "url": "https://it.wikipedia.org/wiki?curid=1181955", "title": "Placido Acquacotta", "text": "Proveniente dalle Marche, divenne abate e responsabile del monastero perugino di San Pietro, restando celebre per il suo valoroso contributo nei riflessi umbri della seconda guerra di indipendenza.\nIl popolo perugino aveva offerto a Vittorio Emanuele II l'annessione del territorio volendo slegarsi dal domini pontifici; la risposta di Pio IX fu veemente e soldati svizzeri al suo soldo misero a ferro e fuoco la citt\u00e0, piegando ferocemente la resistenza umbra senza risparmiare civili ed inermi; furono le cosiddette stragi di Perugia.\nPlacido Acquacotta, pur appartenendo ad un ordine religioso e quindi sottomesso all'autorit\u00e0 papale, favor\u00ec la fuga dei civili, con l'ingresso e l'occultamento nei meandri del monastero, salvando numerose vite.\nAlcune vie della regione riportano il suo nome, per preservarne il nobile gesto."}
{"id": "1181956", "revid": "339392", "url": "https://it.wikipedia.org/wiki?curid=1181956", "title": "International Space Station", "text": ""}
{"id": "1181957", "revid": "834", "url": "https://it.wikipedia.org/wiki?curid=1181957", "title": "Batwa", "text": ""}
{"id": "1181965", "revid": "6923", "url": "https://it.wikipedia.org/wiki?curid=1181965", "title": "Fiat 1300-1500", "text": ""}
{"id": "1181971", "revid": "300067", "url": "https://it.wikipedia.org/wiki?curid=1181971", "title": "Frank Ramsey (cestista)", "text": "Guardia di 192\u00a0cm, gioc\u00f2 per tutti i nove anni (1954\u20131964) della sua carriera NBA con i Boston Celtics ed ebbe un ruolo importante nella prima parte della loro dinastia, vincendo sette anelli. Ramsey fu anche allenatore per i Kentucky Colonels dell'ABA nella stagione 1970-71.\nCarriera.\nUniversit\u00e0 del Kentucky.\nRamsey gioc\u00f2 nella pallacanestro collegiale presso l'Universit\u00e0 del Kentucky, diretto dal leggendario allenatore Adolph Rupp. Come sophomore aiut\u00f2 nel 1951 il Kentucky a vincere il campionato NCAA con una vittoria sul Kansas State per 68 a 58.\nNell'autunno del 1952 una frode sportiva che fece scandalo coinvolse tre giocatori del Kentucky (uno dei quali era nel gruppo di Ramsey che nel 1951 fu campione NCAA) e per questo per un periodo di quattro anni il Kentucky fu costretto a dare forfait all'inizio delle eliminatorie. La sospensione della stagione fece s\u00ec che la squadra del Kentucky, in effetti, fosse la prima squadra universitaria a subire la \"death penality\". Se l'NCAA avesse permesso al Kentucky di giocare, i Wildcats, condotti da Ramsey ed un altro futuro protagonista dell'NBA, Cliff Hagan, avrebbero vinto probabilmente il loro quarto titolo NCAA in sei stagioni.\nRamsey si laure\u00f2 all'Universit\u00e0 del Kentucky nel 1953 e, di conseguenza, divenne eleggibile per il Draft NBA. Dopo essere stato selezionato dai Boston Celtics al primo giro, Ramsey rimase al Kentucky per una stagione in pi\u00f9 e port\u00f2 i Wildcats al record perfetto di 25-0 nel 1954. Se i Wildcats non avessero rifiutato un'offerta dell'NCAA, questa squadra, ancora una volta condotta da Ramsey e Hagan, avrebbe vinto probabilmente anche il campionato; finirono la stagione regolare primi classificati dalla Associated Press. A quel tempo le regole NCAA proibivano agli studenti laureati di partecipare ai giochi di fine stagione; Ramsey, Hagan ed un terzo giocatore, Lou Tsioropoulos, erano studenti laureati ed ineleggibili per i giochi di fine stagione. Anche se al Kentucky venne fatta un'offerta dall'NCAA, le regole proibivano ai tre giocatori di partecipare, e il Kentucky scelse di declinare l'invito piuttosto che rischiare di perdere il record di 25 vittorie.\nAlla fine della carriera universitaria, Ramsey segn\u00f2 1.344 punti e, con la media di 1.038 rimbalzi catturati, fece il record della scuola che solo pi\u00f9 tardi sarebbe stato superato da Dan Issel, uno dei suoi futuri giocatori nei Kentucky Colonels.\nI Boston Celtics.\nDopo avere giocato la sua stagione da matricola con i Celtics (1954-55), Ramsey trascorse un anno come militare prima di riunirsi alla squadra. Nelle otto stagioni che gioc\u00f2 dopo il servizio militare, fu membro di tutte le squadre che vinsero il titolo NBA (1957, 1959-1964). Ramsey fu uno dei maggiori contribuenti alla realizzazione della dinastia dei Celtics, giocando con il futuro duo da Hall of Fame di Bob Cousy e Bill Sharman e con altri cinque Hall of Famers \u2014 Bill Russell, Sam Jones, K.C. Jones, Tom Heinsohn e John Havlicek. Nei suoi 623 incontri NBA Ramsey segn\u00f2 8.378 punti, con una media 13,4 punti a partita. Nel 1981 fu inserito nelIa Basketball Hall of Fame. Il suo numero 23 \u00e8 stato ritirato dai Boston Celtics. \nLa sua migliore stagione a livello di statistiche fu il 1958. Ebbe una media di 16,5 punti e 7,3 rimbalzi a partita. Quella fu anche l'unica stagione dopo il servizio militare nella quale i Celtics non vinsero il campionato dell'NBA; i St. Louis Hawks guidati da Bob Pettit (che tra l'altro avevano tra le loro file Cliff Hagan, ex compagno di squadra di Ramsey al college) sconfissero i Boston nelle finali NBA.\nLa breve carriera da allenatore.\nRamsey fu anche allenatore nella stagione 1970\u201371 nell'ABA con i Kentucky Colonels, che furono guidati da due giocatori usciti dai Wildcats - Issel, una matricola, e Louie Dampier. Ramsey venne nominato allenatore per 17 partite in una stagione che ne comprendeva 84 e, sebbene avesse un record di 32-35, Ramsey allen\u00f2 i Colonels anche nei playoff. I Colonels persero contro gli Utah Stars (allenati da Sharman, ex compagno di Ramsey ai Celtics) nella finale dell'ABA per 4 a 3. Joe Mullaney sostitu\u00ec Ramsey come allenatore la stagione seguente.\nIl primo sesto uomo dell'NBA.\nAll'allenatore di Ramsey, Red Auerbach, \u00e8 accreditato spesso il fatto di aver creato il sesto uomo. Nonostante Ramsey fosse uno dei migliori giocatori dei Celtics, si sentiva pi\u00f9 a suo agio partendo dalla panchina ed Auerbach lo voleva fresco nei finali di partita importanti. Ramsey fu il primo di una serie di sesti uomini che vinsero molti anelli con i Celtics. Nei campionati successivi i Celtics vinsero anche dopo il ritiro di Ramsey, grazie anche all'apporto di sesti uomini come Havlicek, Paul Silas, Kevin McHale e Bill Walton.\nLa perdita personale.\nIl 15 novembre 2005, la casa di Ramsey fu distrutta in un tornado che colp\u00ec la sua residenza a Madisonville, nel Kentucky. Una delle sue targhe fu trovata a parecchie miglia dalla sua abitazione, e Ramsey stesso fu trovato incolume."}
{"id": "1181975", "revid": "125631820", "url": "https://it.wikipedia.org/wiki?curid=1181975", "title": "George Steiner", "text": "Biografia.\nFu docente di letteratura comparata in molte universit\u00e0 quali Princeton, Stanford, Oxford, Ginevra. Il suo approccio alla letteratura fu sempre in termini morali e religiosi (era stato allievo dello studioso di mistica ebraica Gershom Scholem) e il suo interesse fu rivolto al rapporto tra potere, barbarie e cultura con particolare riferimento alle vicende e questioni inerenti al popolo ebraico.\nMor\u00ec novantenne il 3 febbraio 2020, seguito dalla moglie dieci giorni dopo. La coppia ebbe due figli.\nPensiero.\nI suoi primi saggi (tra cui ad esempio \"Linguaggio e silenzio\" del 1966) affrontano, in particolare, il problema del ruolo dell'intellettuale (dell'artista, ma anche del critico) in una societ\u00e0 come quella occidentale, scossa da vicende disumane come l'Olocausto. Di grande cultura mitteleuropea, spazia dalla conoscenza approfondita dell'approccio marxista alla letteratura (memorabili i suoi saggi su Luk\u00e1cs), all'estetica musicale, all'analisi di testi classici fino alle avanguardie sia letterarie sia nelle arti plastiche.\nFilosofia del linguaggio.\nDi particolare interesse e piuttosto controverso \u00e8 stato il suo romanzo \"Il processo di San Cristobal\" (\"The portage to San Cristobal of A.H.\") di ispirazione fantastica: Steiner infatti si immagina che Adolf Hitler sia ancora vivo e si sia rifugiato in Brasile, dove un commando del Mossad viene inviato per portarlo in Israele e processarlo. Al di l\u00e0 della cornice fantastica, \"Il processo di San Cristobal\" presenta acute pagine di riflessione filosofica sul linguaggio: in particolare, Steiner cerca di illustrare la \"potenza negativa del linguaggio\" e accosta la figura di Hitler alla figura del falso messia Sabbatai Zevi, giungendo addirittura all'affermazione paradossale e provocatoria che il F\u00fchrer sia stato il \"vero\" messia ebraico, poich\u00e9 ha portato alla fondazione dello Stato di Israele. Secondo la filosofia del linguaggio di Steiner, l'affermazione della \"messianicit\u00e0\" di Hitler va compresa in modo del tutto ipotetico e paradossale come lo spunto per una riflessione filosofica profonda sulla natura del linguaggio: il linguaggio non \u00e8 solo uno \"strumento positivo\" di comunicazione, ma anche un mezzo di distruzione, di coercizione e di propaganda."}
{"id": "1181977", "revid": "36426", "url": "https://it.wikipedia.org/wiki?curid=1181977", "title": "Arte del Cambio", "text": "LArte del Cambio \u00e8 stata una delle sette Arti Maggiori delle corporazioni di arti e mestieri di Firenze.\nStoria.\nLa corporazione nacque intorno al 1202 distaccandosi dall'Arte di Calimala e riunendo i cambiavalute, i commercianti di pietre e metalli preziosi e tutti coloro che praticavano il deposito e/o il credito locale ed estero.\nDal 1352 l'Arte del Cambio ebbe sede in piazza della Signoria sotto la cosiddetta loggia dei Pisani, demolita nell'Ottocento durante il periodo di Firenze Capitale, dove oggi si trova il palazzo delle Assicurazioni Generali e pertanto adiacente a quella di Calimala. \nDopo secoli di prestigio e ricchezza, nel 1530 la corporazione sub\u00ec un danno enorme a causa dell'assedio di Firenze; la Repubblica ne confisc\u00f2 i beni per sopperire alle necessit\u00e0 della guerra e quel poco rimasto and\u00f2 a finanziare le ingenti spese per la costruzione degli Uffizi su ordine di Cosimo I de' Medici. \nLa decadenza dell'Arte fu inarrestabile, finch\u00e9 nel 1770 venne soppressa dal granduca Pietro Leopoldo di Lorena.\nOrganizzazione interna.\nI consoli dell'Arte erano sei, due per il distretto del Mercato Vecchio e del Mercato Nuovo e uno ciascuno per i distretti di Oltrarno e Orsanmichele, in cui si concentrava la maggior parte delle botteghe dei cambiavalute.\nLa professione era suddivisa tra \"magistri\", i veri e propri soci della corporazione, i discepoli, ossia gli apprendisti il cui periodo di formazione andava dai cinque ai dieci anni, e i sensali, molto pi\u00f9 numerosi nelle campagne.\nCambiatori e banchieri.\nL'attivit\u00e0 del cambiatore si svolgeva in genere presso il mercato, dove seduto davanti al banco con la borsa appesa al collo (chiamata \"scarsella\"), annotava le transazioni avvenute giorno per giorno su di un apposito registro; il cambio di valute non era per\u00f2 l'unica occupazione dei membri iscritti alla corporazione, che in realt\u00e0 traevano i guadagni maggiori dai prestiti a interesse e dal trasferimento di denari fuori Firenze, attraverso il sistema della cosiddetta lettera di cambio. \nBench\u00e9 la sua invenzione possa essere fatta risalire a tempi ancora pi\u00f9 lontani e in altre diverse parti del mondo, i cambiatori fiorentini ebbero il merito di diffondere e legalizzare questa pratica, molto usata soprattutto dai mercanti; simile ad un assegno o una cambiale, permetteva di ritirare la somma richiesta nella citt\u00e0 in cui era esibita evitando di viaggiare o inviare il denaro contante all'estero e trasferire cos\u00ec anche ingenti cifre con maggiore sicurezza e velocit\u00e0.\nI fiorentini divennero ineguagliabili per la loro affidabilit\u00e0 e professionalit\u00e0, godendo di notevole prestigio in tutta Europa e battendo cos\u00ec la concorrenza dei \"lombardi\", termine con cui venivano solitamente chiamati i cambiatori italiani all'estero, come si legge in un passaggio di una celebre novella del Boccaccio:\nVa comunque precisato che non tutti i cambiatori fiorentini riuscirono ad accumulare grossi capitali, operando sostanzialmente a livello locale e che alla loro attivit\u00e0 si affianc\u00f2, spesso confondendosi in essa, quella dei banchieri, il cui giro di affari era ben pi\u00f9 esteso; basti pensare infatti, che i fiorentini divennero i banchieri del Papa, con l'incarico di esattori ufficiali delle rendite della Chiesa, ossia le decime e le offerte che costituivano il patrimonio di San Pietro.\nAnche i sovrani si appoggiarono finanziariamente ai banchieri fiorentini; questa fu la ragione per cui il prestito di una cifra da capogiro al re Edoardo III d'Inghilterra nel 1339 e mai pi\u00f9 restituita, condusse al fallimento dei Banchi dei Bardi e dei Peruzzi nel 1346, trascinando con s\u00e9 nella rovina anche molti dei \"correntisti\" dell'epoca. \nInfine, nel Trecento, soprattutto a seguito delle lunghe campagne militari intraprese e la peste del 1348, anche la Repubblica dovette rivolgersi ai propri cittadini banchieri per risanare la casse vuote dello Stato; ma indubbiamente nessuna impresa finanziaria avrebbe avuto successo senza aver avuto alle spalle il pilastro che sorreggeva l'intera economia fiorentina del tempo e cio\u00e8 la sua moneta.\nMembri celebri.\nMolte famiglie fiorentine si arricchirono con il prestito a interesse e bench\u00e9 l'usura fosse condannata sia dalle leggi corporative che dalla Chiesa cattolica, questa veniva in realt\u00e0 largamente tollerata e praticata. Gli \"strozzini\" dell'epoca avevano nomi famosi; tra questi va sicuramente ricordato il padre della Beatrice dantesca Folco Portinari, che pur essendo stato un beneffattore della citt\u00e0 (a lui si deve infatti l'edificazione dell'Ospedale di Santa Maria Nuova) aveva lucrato sui prestiti ad interesse. Dante condann\u00f2 duramente la pratica dell\"usura\" e nell'Inferno pose due famiglie fiorentine legate all'Arte del Cambio: i Gianfigliazzi e gli Obriachi (Inf. XVII, vv. 58-63).\nVerso la fine del Trecento apparve anche il nome di Vieri de' Medici, eletto per ben sette volte Console dell'Arte, mentre Cosimo il Vecchio venne immatricolato nella corporazione nel 1404.\nLa famiglia che appare comunque pi\u00f9 legata a questa attivit\u00e0, anche per una certa assonanza del cognome \u00e8 quella degli Strozzi, anche loro immatricolati fin dal Trecento all'Arte del Cambio; a quanto pare un lontano discendente della casata chiamato Strozza, li indusse a modificare il nome da Rossi a Strozzi e tennero bottega insieme ai Carnesecchi nell'odierna via Porta Rossa.\nPatronati.\nL'Arte del Cambio sosteneva in Firenze lo spedale di San Matteo. \nScelse \"San Matteo\" come protettore della corporazione e chiese a Lorenzo Ghiberti, autore anche del \"San Giovanni Battista\" per l'Arte di Calimala, di fondere una statua in bronzo che rivaleggiasse con quella; tutte le vicende relative alla commissione vennero registrate, per cui oggi sappiamo che tra i membri del comitato incaricato della costruzione del tabernacolo c'era anche Cosimo il Vecchio dei Medici e che a lavoro ultimato, nel 1423, Ghiberti ricevette la somma di ben 650 fiorini come compenso. C'\u00e8 inoltre una stranezza relativa all'opera del Ghiberti: come normalmente accadeva, la testa ed il corpo del santo vennero fusi separatamente e poi uniti, ma a quanto pare l'artista fall\u00ec la prima gettata e dovette quindi pagare a sue spese una seconda fusione nel 1421."}
{"id": "1181990", "revid": "79520", "url": "https://it.wikipedia.org/wiki?curid=1181990", "title": "Francisco de Goya y Lucientes", "text": ""}
{"id": "1181997", "revid": "1904508", "url": "https://it.wikipedia.org/wiki?curid=1181997", "title": "Cappella Espiatoria", "text": "La Cappella Espiatoria \u00e8 il memoriale che la regina vedova Margherita di Savoia e il re d'Italia Vittorio Emanuele III vollero erigere a Monza per commemorare il regicidio di Umberto I, ucciso nel capoluogo di provincia lombardo il 29 luglio 1900. \nLa Cappella sorge nel punto esatto in cui l'anarchico Gaetano Bresci spar\u00f2 al Re, uccidendolo al termine di una manifestazione sportiva.\nStoria.\nLa sera del 29 luglio 1900, alle ore 22, il Re d'Italia aveva assistito a un concorso ginnico a Monza. Alle 22,45, appena risalito in carrozza accompagnato dal generale Ponzio-Vaglia, Umberto I venne colpito da alcuni colpi di pistola sparatigli dall'anarchico Gaetano Bresci (1869-1901) e mor\u00ec alle 23,30 nonostante i tentativi di salvarlo dei medici Vercelli e Salvio.\nGi\u00e0 l'8 agosto 1900, in occasione dei primi funerali di Umberto I a Monza, un vecchio e un ragazzo avevano posto una semplica croce di legno sul luogo dell'assassinio e si erano raccolti in preghiera; in breve altre persone si erano aggiunte, rendendo il luogo sacro \"per sentimento popolare\". Successivamente venne posta una croce migliore, per cui la regina Margherita stabil\u00ec che in quel punto venisse eretta una cappella espiatoria a memoria dell'uccisione del marito.\nL'incarico del progetto venne commissionato da Vittorio Emanuele III di Savoia all'architetto Giuseppe Sacconi (1854-1905), gi\u00e0 autore del progetto del Vittoriano di Roma, o Altare della Patria. La cerimonia della posa della prima pietra si tenne alla presenza di Sua Altezza Reale Luigi Amedeo di Savoia-Aosta, Duca degli Abruzzi, in rappresentanza di Vittorio Emanuele III il giorno 29 luglio 1901, primo anniversario del regicidio. I lavori erano ancora poco avanzati quando Sacconi mor\u00ec e furono quindi proseguiti dal suo allievo Guido Cirilli, che introdusse varie modifiche al progetto originale. La cappella fu inaugurata nel decimo anniversario del regicidio, il 29 luglio 1910.\nDescrizione.\nEsterno.\nLa Cappella \u00e8 posta al termine di un breve viale alberato ad abeti che si dirama dall'esedra posta a sinistra lungo il viale Cesare Battisti che si diparte dalla fronte della Villa Reale di Monza. \nIl monumento si presenta con il fronte cinto da una cancellata in ferro battuto opera di Alessandro Mazzucotelli (1865-1938); al di l\u00e0 del cancello, nel mezzo di un rettangolo cintato da un muro rivestito a mosaico grigio, si erge il monumento: su un alto basamento a gradinate sorge una piattaforma cintata da transenne di bronzo opera del bergamasco Giovanni Lomazzi (1853-1925); su di essa si innalza una poderosa base poligonale contenente la cappella e sulla quale poggia la grande stele in pietra di Oggiono recante due croci latine traslucide di alabastro proveniente da una cava romana in Algeria; il tutto raggiunge l'altezza di 35 metri. \nAi piedi della stele \u00e8 posto il gruppo bronzeo di Ludovico Pogliaghi rappresentante la \"Piet\u00e0\". Sulla sommit\u00e0 \u00e8 posta un'urna sormontata da un cuscino sul quale sono posati lo scettro, il Collare dell'Annunziata e la corona dei Savoia.\nInterno.\nL'interno del tempio, a pianta circolare, \u00e8 rivestito da mosaici di ispirazione bizantina e marmi di vari colori e di varie origini. Soggetti vari a mosaico su cartoni di Emilio Petrosi raffigurano, nelle vele, angeli con i simboli della Passione di Cristo e, nei tondi, santi e beati di Casa Savoia.\nDall'esterno si accede alla sottostante cripta, a pianta a forma di croce greca, rivestita di marmi policromi e di bronzi. Le volte sono a mosaico riproducente un cielo stellato. All'incrocio dei quattro bracci della cripta \u00e8 posto un cippo di marmo nero che reca incisa la data del 29 luglio 1900 e che segna il punto esatto dell'assassinio.\nCommemorazioni.\nOgni 29 luglio, come avviene dal 1911, si svolge una cerimonia di commemorazione del regicidio con una celebrazione nella cappella, promossa dall'Istituto nazionale per la guardia d'onore alle reali tombe del Pantheon. \nLa notte di ogni 29 luglio il monumento \u00e8 illuminato dall'interno attraverso le due croci di alabastro.\nCuriosit\u00e0.\nQualche anno dopo la morte di Gaetano Bresci, Ezio Riboldi, primo sindaco socialista di Monza, fece visitare la Cappella Espiatoria di Monza ad un giovane collega di partito, l'allora giovane esponente del sindacalismo rivoluzionario Benito Mussolini, il quale con un sasso appuntito incise sulla cancellata la scritta: \"Monumento a Bresci\".\nDal dicembre 2014 il Ministero per i beni e le attivit\u00e0 culturali la gestisce tramite il Polo museale della Lombardia, nel dicembre 2019 divenuto Direzione regionale Musei."}
{"id": "1181999", "revid": "110157", "url": "https://it.wikipedia.org/wiki?curid=1181999", "title": "Semapedia", "text": "Semapedia \u00e8 stato un progetto pioniere sviluppato da Alexis Rondeau nella seconda met\u00e0 degli anni 2000 il cui obiettivo era di collegare il mondo virtuale con quello fisico, linkando da uno specifico spazio fisico le informazioni disponibili su Wikipedia mediante l'utilizzo di codici a barre bidimensionali leggibili dagli smartphone dotati di apposita applicazione di lettura. In particolare, il collegamento tra articoli su internet e realt\u00e0 fisica attraverso dispositivi mobili in un'ottica di convergenza era predisposto tramite i nodi Data Matrix. Semapedia era ospitata sui server dell'Universit\u00e0 di Vienna . Con Semapedia si indica spesso sia il progetto che l'applicazione per smartphone in s\u00e9.\nCon questo metodo sono stati per esempio creati dei codici QR specifici per i siti del Parco tecnologico e archeologico delle Colline Metallifere grossetane. In generale, sono stati generati circa codici in tutto il mondo nel periodo di attivit\u00e0 di Semapedia.\nIl progetto Semapedia ha avuto una buona risonanza sui media: se ne sono occupati il \"Wall Street Journal\", il \"New York Times\" e \"Der Spiegel\". In Italia \"Punto Informatico\" tra gli altri.\nSemapedia necessita l'installazione del lettore Semapedia sul dispositivo mobile e funziona su reti 3G, GPRS, HDSPA e Wireless.\nIl progetto \u00e8 attualmente offline, ma il processo di connessione tra mondo reale e virtuale, obiettivo del progetto, viene portato avanti da numerosi altri soggetti."}
{"id": "1182016", "revid": "228587", "url": "https://it.wikipedia.org/wiki?curid=1182016", "title": "Rapporto potenza-peso", "text": "Il rapporto potenza/peso e il suo inverso, il rapporto peso/potenza, sono parametri comunemente utilizzati per confrontare le prestazioni dei veicoli o dei motori di automobili, motociclette, aerei, trattori, veicoli corazzati. \u00c8 definita come il rapporto fra la potenza del motore e il peso (o meglio la massa) del veicolo (o talvolta si indica il rapporto tra potenza e peso del motore). Il rapporto peso/potenza \u00e8 naturalmente il suo inverso:\nQuesto parametro viene riportato nei libretti di circolazione delle nuove autovetture nelle unit\u00e0 di misura: chilowatt su tonnellata (kW/t, per il rapporto P/M) o chilogrammi su chilowatt (kg/kW - per il rapporto M/P), anche se talvolta si continuano a riportare i cavalli vapore (HP) su tonnellata per il rapporto P/M (e l'inverso per il rapporto M/P).\nIn Italia vige una limitazione al rapporto peso potenza delle automobili guidabili dai neopatentati (limite posto per il primo dei 3 anni dall'acquisizione della patente), che \u00e8 pari a 55 kW/t, ovvero circa 75 CV ogni tonnellata di peso a vuoto dell'autoveicolo.\nUso.\nIl rapporto potenza-peso viene utilizzato come un indicatore della capacit\u00e0 di accelerazione che ci si aspetta da una vettura (oltre a questo parametro, conta principalmente l'attrito delle ruote). Per i veicoli veloci, come le automobili ha invece relativamente poco impatto sulla velocit\u00e0 massima, che dipende in maggior misura dalla resistenza aerodinamica data dalla forma. \nSe due motori sviluppano la stessa potenza, quello pi\u00f9 leggero render\u00e0 il mezzo di trasporto migliore. Un'auto \u00e8 tanto pi\u00f9 \"sportiva\" quanto pi\u00f9 alto \u00e8 il suo rapporto potenza-peso. Per le automobili si esprime solitamente in CV/t o meglio ancora in kW/t.\nL'accelerazione (\"a\"), d'altra parte, \u00e8 regolata dalla legge di Newton, formula_2, quindi pi\u00f9 forza (\"F\" - data dal rapporto della coppia trasmessa alle ruote motrici e il loro raggio, meno l'attrito dell'asfalto, o la spinta nel caso degli aerei).\nInfatti, dato che formula_3, sostituendo nell'equazione formula_4 si ha formula_5, quindi il rapporto P/M determina quanta accelerazione formula_6 \u00e8 disponibile a quella velocit\u00e0 formula_7.\nPer un trattore, un carroarmato o altri veicoli pesanti, l'attrito \u00e8 molto pi\u00f9 rilevante della resistenza aerodinamica e quindi il rapporto potenza/peso determina anche la loro velocit\u00e0 massima.\nMotori automobilistici.\nEcco una tabella coi rapporti peso/potenza di alcuni motori famosi per le loro prestazioni:"}
{"id": "1182023", "revid": "76963", "url": "https://it.wikipedia.org/wiki?curid=1182023", "title": "Webster Tarpley", "text": "Tarpley si \u00e8 occupato di terrorismo internazionale e dell'Attentato alle torri gemelle 11 settembre. , da lui accusati per un presunto ruolo nel narcotraffico (a suo dire gestito dalla CIA), . Tarpley ha scritto anche sulle oligarchie veneziane nel XVI secolo e su economia e finanza globale.\nBiografia.\nWebster Griffin Tarpley \u00e8 un giornalista investigativo. Ha attirato per la prima volta le attenzioni del pubblico con una biografia non autorizzata di Bush, , scritto a quattro mani con Anton Chaitkin (\"George Bush: The Unauthorized Biography\", 1992). Egli ha esposto la sua personale \"Tesi di Versailles\", dove fa ricadere le colpe delle grandi guerre del ventesimo secolo su presunti intrighi della Gran Bretagna per mantenere il proprio dominio imperiale. Tarpley ha vissuto in Italia negli anni della contestazione e negli anni di piombo. Ha seguito da vicino, in particolare, la vicenda di Aldo Moro, dirigendo una commissione indipendente d'inchiesta patrocinata dal parlamentare italiano Zamberletti.\nIl risultato di tale inchiesta \u00e8 stato pubblicato nel volume \"Chi ha ucciso Aldo Moro\", che \u00e8 stato ripreso da \"Panorama\". La conclusione di questa indagine era che i mandanti dell'assassinio di Moro sarebbero stati membri di alto livello dei governi britannici e americani (un grande sospetto sarebbe caduto su Henry Kissinger), intenti a impedire il \"compromesso storico\" che nei delicati anni della Guerra Fredda avrebbe finito per portare i comunisti al governo, formando un governo italiano stabile di democristiani e comunisti insieme, con il rischio di uno sbilanciamento dell'Italia verso l'URSS, cosa che avrebbe rischiato di spalancare le porte a un'invasione sovietica di gran parte dell'Europa.\nI principali pensatori classici a cui si ispira sono Platone, Dante, Machiavelli e Leibniz. Fra gli altri pensatori che lo hanno influenzato ci sono Orwell e A. Huxley. Tarpley \u00e8 studioso di economia e di storia, soprattutto storia moderna e storia veneziana. La Repubblica di Venezia \u00e8 da lui considerata il prototipo esemplare di ogni societ\u00e0 oligarchica ed elitista come, a suo parere, \u00e8 l'impero angloamericano odierno. Tarpley, inoltre, ha fatto esperienza come attivista politico negli anni del movimento di Lyndon LaRouche, da cui ha preso le distanze intorno alla met\u00e0 degli anni Novanta.\nNel 2005, il suo libro \"9/11 Synthetic Terror: Made in USA\" (tr. it. \"La fabbrica del terrore\", 2007) \u00e8 diventato un best seller fra i libri sui fatti 11 settembre 2001; esso \u00e8 diventato un caso editoriale e ha sfiorato il duecentesimo posto nelle vendite su Amazon quando, il 7 ottobre 2006, il principale recensore di saggistica su Amazon, Robert David Steele, ex spia della CIA, accademico e funzionario dei Marines, lo ha definito \"il pi\u00f9 forte fra gli oltre 770 libri che ho recensito qui su Amazon\". Tarpley in questo volume propone un'ipotesi per cui gli eventi dell'11 settembre 2001 sarebbero stati orchestrati da una presunta \"rete canaglia\" di golpisti interni al governo statunitense e legati al relativo complesso industrial-militare. Egli, per interpretare questi avvenimenti, propone un modello di terrorismo sotto falsa bandiera (\"false flag\"), che a suo dire sarebbe stato condotto da una rete multinazionale di agenti indipendenti nel settore privatizzato dell'intelligence militare e dei \"media ufficiali controllati\", con infiltrati di alto livello negli apparati statali statunitensi.\nTarpley parla a lungo dei temi del suo libro durante un'intervista nel film \"Oil, Smoke, Mirrors\" e anche nel film \"Zero\" dell'europarlamentare Giulietto Chiesa (2007).\nA partire dal marzo del 2006, Tarpley ha condotto un programma radiofonico settimanale intitolato World Crisis Radio, per Republic Broadcasting Network. Dopo una diatriba fra Wes Perkins e John Stadtmiller nel gennaio 2007, Tarpley apparentemente ha lasciato RBN e si \u00e8 trasferito su Genesis, dove presenta l'edizione del gioved\u00ec di World Crisis Radio. Il format resta quello di una panoramica a 360 gradi sull'intelligence e sulla politica internazionale.\nTarpley \u00e8 un membro del gruppo mondiale antimperialista Asse per la Pace, di Scholars for 9/11 Truth e del gruppo di ricerca \"Netzwerk\", che riunisce gli autori tedeschi sull'11/9, a partire dal settembre 2006. Di questi \u00e8 membro anche Andreas von Buelow, ex ministro delle tecnologie tedesco.\nLe critiche a Barack Obama.\nTarpley \u00e8 noto anche come critico del neopresidente americano Barack Obama. Tarpley, gi\u00e0 noto come critico spietato dei neoconservatori, \u00e8 anche autore di due libri critici su Obama usciti nel 2008, che comprendono il pamphlet \"Obama: The Postmodern Coup\" e \"Obama: The Unauthorized Biography\", la prima e unica \"biografia non autorizzata\" di Barack Obama. Secondo Tarpley, \u00e8 di primaria importanza indagare sulle origini di Obama e sull'ambiente che lo circonda. \nsostiene che Obama sarebbe fortemente vincolato alla Commissione Trilaterale (fondata dallo stesso Brzezinski) e da un ambiente politico-economico corrotto.\nTarpley ritiene che si possano vedere forti analogie con la nascita del fascismo italiano: nelle spavalde politiche internazionali propugnate da Obama (che includono, per esempio, l'idea di attaccare il Pakistan, o di aumentare i soldati in Afghanistan); nel giovanilismo della \"obamamania\", il \"culto\" di Obama che, nei suoi discorsi, basati su formule vuote ripetute a non finire (come il famoso \"change\"), viene osannato da masse di giovani pseudo-ribelli; nel disastrato contesto socio-economico statunitense (gi\u00e0 privato di libert\u00e0 fondamentali, per esempio, con il Patriot Act). Le tesi di Tarpley, apparentemente estreme ma da esperti come Jerome Corsi e Robert Steele, ventilano il rischio di trascinare l'America in una nuova forma di fascismo morbido su base carismatica. La presidenza Obama potrebbe essere, secondo Tarpley, parte di un grande piano strategico volto a:\nFormazione culturale e attivit\u00e0.\nTarpley, PhD, ha ottenuto un Master a Princeton nel 1966 in inglese e italiano (\"summa cum laude\") e gli onori della Phi Beta Kappa Society; ha completato i corsi per il PhD in storia alla Catholic University of America ed \u00e8 stato studente Fulbright all'Universit\u00e0 di Torino. Ha un master in materie umanistiche (Skidmore College, presso il quale ha insegnato). Ha collaborato con vari giornali e riviste, statunitensi, italiane, del Vaticano e di altri paesi; \u00e8 stato commentatore e portavoce del movimento per la verit\u00e0 sull'11/9 sulla CNN e su Fox News, due fra le reti televisive statunitensi pi\u00f9 seguite. Ha partecipato al film italiano \"Zero\" (2007), di Franco Fracassi e Giulietto Chiesa.\nBibliografia.\nVolumi in inglese:\nVolumi e articoli in italiano:\nCollegamenti esterni.\nLink Audio e Video:"}
{"id": "1182024", "revid": "120486", "url": "https://it.wikipedia.org/wiki?curid=1182024", "title": "Rapporto peso-potenza", "text": ""}
{"id": "1182026", "revid": "74173", "url": "https://it.wikipedia.org/wiki?curid=1182026", "title": "Regione di Klaip\u0117da", "text": ""}
{"id": "1182027", "revid": "322321", "url": "https://it.wikipedia.org/wiki?curid=1182027", "title": "Lavena Ponte Tresa", "text": "Lavena Ponte Tresa (\"Lavena\" in dialetto varesotto e semplicemente Lavena fino al 1927) \u00e8 un comune italiano di abitanti della provincia di Varese in Lombardia.\nGeografia fisica.\nPosta sul Lago di Lugano, Lavena Ponte Tresa confina con l'omonimo Ponte Tresa in Svizzera, da cui \u00e8 separata proprio dal fiume Tresa che qui incomincia il suo corso. A unire i due comuni c'\u00e8 il ponte doganale.\nStoria.\nIl comune di Lavena Ponte Tresa \u00e8 costituito da due centri distinti: Lavena, che \u00e8 l'origine storica del comune, e Ponte Tresa. Il primo ha come centro storico due nuclei abitativi. La localit\u00e0 Castello, che si pu\u00f2 datare attorno al XII secolo, e la localit\u00e0 Villa, che si \u00e8 formata attorno alla prima met\u00e0 del '700. Ponte Tresa ha origini molto pi\u00f9 recenti, attorno al 1846, dopo la costruzione del ponte. L'abitato di Ponte Tresa \u00e8 a cavallo dell'omonimo fiume. Sull'altra sponda, in territorio svizzero, Ponte Tresa \u00e8 un comune del canton Ticino.\n&lt;br&gt;Negli anni cinquanta \u00e8 incominciato uno sviluppo notevole di Lavena Ponte Tresa dovuto al frontalierato e all'immigrazione proveniente dall'Italia meridionale. Questo sviluppo ha portato il numero degli abitanti da 1.300 ai quasi 5.500 attuali.\nMonumenti e luoghi d'interesse.\nAree naturali.\nIl comune \u00e8 bagnato dal Lago di Lugano: nel suo territorio ricade altres\u00ec la sponda italiana dello \"stretto di Lavena\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 447 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nA Lavena Ponte Tresa, nel 1973 furono girate alcune scene del film \"Anna, quel particolare piacere\".\nEconomia.\nLe risorse locali pi\u00f9 rappresentative sono il commercio, l'artigianato e il turismo; il valico internazionale (uno dei pi\u00f9 importanti) d\u00e0 vita ed \u00e8 fondamento dell'economia locale.\nInfrastrutture e trasporti.\nFerrovie.\nLa Stazione di Ponte Tresa era l'impianto comune alle ferrovie Ghirla-Ponte Tresa e Ponte Tresa-Luino, realizzate a cura di diverse amministrazioni e in seguito unificate a formare un'unica rete integrata rispetto alla ferrovia della Valganna.\nDopo i danni bellici della seconda guerra mondiale la Ponte Tresa-Luino non fu pi\u00f9 riattivata. La Ghirla-Ponte Tresa invece fu esercita fino al 25 agosto 1953, quando fu sostituita da un autoservizio.\nAmministrazione.\nAltre informazioni amministrative.\nIl comune fa parte della comunit\u00e0 di lavoro Regio Insubrica, ente di cooperazione transfrontaliera che federa alcune province di Lombardia e Piemonte e il Canton Ticino svizzero."}
{"id": "1182028", "revid": "1543377", "url": "https://it.wikipedia.org/wiki?curid=1182028", "title": "Chimica atmosferica", "text": "La chimica dell'atmosfera \u00e8 una branca della scienza dell'atmosfera che studia la chimica dell'atmosfera terrestre e quella di altri pianeti del sistema solare. Si tratta di un campo di ricerca multidisciplinare che comprende chimica ambientale, fisica, meteorologia, simulazione informatica, oceanografia, geologia, vulcanologia e altre discipline. La ricerca \u00e8 crescentemente legata con altre aree di studio come la climatologia.\nLa composizione e la chimica dell'atmosfera \u00e8 importante per molte ragioni, ma innanzitutto per quanto riguarda le interazioni tra atmosfera e organismi viventi. La composizione dell'atmosfera terrestre \u00e8 stata cambiata dall'attivit\u00e0 antropica e alcuni di questi cambiamenti sono dannosi per la salute umana, i raccolti e gli ecosistemi. Esempi di problemi studiati dalla chimica atmosferica sono costituiti da\nStoria.\nGli antichi Greci ritenevano l'aria come uno dei quattro elementi, ma i primi studi scientifici sulla composizione atmosferica iniziarono nel XVIII secolo. Chimici come Joseph Priestley, Antoine Lavoisier ed Henry Cavendish fecero le prime misurazioni della composizione dell'atmosfera. \nAlla fine del XIX e all'inizio del XX secolo l'interesse si spost\u00f2 verso la ricerca di costituenti con concentrazioni molto piccole. Una scoperta particolarmente importante per la chimica atmosferica fu la scoperta dell'ozono da parte di Christian Friedrich Sch\u00f6nbein nel 1840.\nNel XX secolo la scienza dell'atmosfera procedette dallo studio della composizione dell'aria alla considerazione di come le concentrazioni di gas presenti in tracce nell'atmosfera si erano modificate nel tempo ed i processi chimici che creano e distruggono i composti nell'aria. Due esempi particolarmente importanti di ci\u00f2 furono la spiegazione di come l'ozonosfera si forma e si mantiene ad opera di Sydney Chapman e Gordon Dobson, e la spiegazione dello smog di Haagen-Smit.\nAttualmente, l'attenzione si sta nuovamente spostando. La chimica atmosferica \u00e8 sempre pi\u00f9 studiata come parte del Sistema Terra. Invece di concentrarsi sulla chimica atmosferica isolatamente si tende oggi a vederla come parte di un singolo sistema con il resto dell'atmosfera, biosfera e geosfera. Un esempio molto importante di questo \u00e8 costituito dai legami tra chimica e clima nel senso di come gli effetti delle modifiche climatiche influenzano l'andamento del buco nell'ozono e viceversa ma anche l'interazione della composizione dell'atmosfera con gli oceani e gli ecosistemi terrestri.\nComposizione dell'atmosfera.\nNota: la concentrazione di CO2 e CH4 varia per stagione e luogo di misurazione. \nLa massa molecolare principale dell'aria \u00e8 di /mol.\nMetodologia.\nI tre elementi centrali in chimica atmosferica sono:\nI progressi in questa disciplina sono spesso guidati dalle interazioni tra questi componenti che formano un complesso integrato. \nAd esempio le osservazioni ci possono dire come esistano pi\u00f9 composti chimici rispetto a quanto si pensava precedentemente.\nQuesto stimola la creazione di nuovi modelli e studi in laboratorio che accrescono la comprensione scientifica ad un punto in cui le osservazioni possono essere spiegate.\nOsservazione.\nLe osservazioni sono fondamentali in chimica atmosferica per migliorare la comprensione dei fenomeni. Osservazioni di routine riguardanti la composizione chimica ci comunicano dei cambiamenti di composizione atmosferica nel tempo. Un esempio importante di questo \u00e8 la Keeling Curve \u2013 una serie di misurazioni dal 1958 a oggi che mostra una crescita costante della concentrazione di biossido di carbonio. \nLe osservazioni sono condotte in osservatori come quello sul vulcano Mauna Loa e su piattaforme volanti come il britannico Facility for Airborne Atmospheric Measurements, su navi, o su mongolfiere. Le osservazioni sulla composizione atmosferica sono sempre pi\u00f9 spesso compiute da satelliti artificiali dotati di strumentazione sofisticata come il GOME e il MOPITT che danno una panoramica globale dell'inquinamento atmosferico e della chimica. Le osservazioni di superficie hanno il vantaggio di fornire registrazioni di lungo periodo ad elevata risoluzione temporale ma sono limitate nello spazio verticale ed orizzontale da cui forniscono le osservazioni. Alcuni strumenti di superficie come il Lidar possono fornire profili di concentrazione di composti chimici ed aerosol ma sono ancora limitati nella regione orizzontale che possono coprire. Molte osservazioni sono disponibili on line negli Atmospheric Chemistry Observational Databases.\nMisurazioni in laboratorio.\nLe misurazioni compiute in laboratorio sono essenziali per la comprensioni delle fonti degli inquinanti e dei composti naturalmente prodotti. \nGli studi in laboratorio ci informano su quali gas reagiscono tra loro e con che velocit\u00e0. Le misurazioni di interesse includono reazioni in fase gassosa, su superfici e in acqua. Sempre di grande importanza la fotochimica che quantifica quanto rapidamente le molecole sono scisse dalla luce solare e quali prodotti sono pi\u00f9 dati termodinamici del genere dei coefficienti della Legge di Henry.\nCreazione di modelli.\nPer sintetizzare e verificare le conoscenze teoriche di chimica atmosferica si fa ampio uso della simulazione al computer. Modelli numerici risolvono le equazioni differenziali che governano le concentrazioni di sostanze chimiche nell'atmosfera. Tali modelli possono essere molto semplici o molto complessi. Un comune fattore di preferenza nell'ambito dei modelli numerici \u00e8 tra il numero di composti chimici e delle reazioni chimiche modellate di contro alla rappresentazione del trasporto e dei miscugli nell'atmosfera. Per esempio, un modello di gabbia pu\u00f2 includere centinaia o anche migliaia di reazioni chimiche ma avr\u00e0 solamente una rappresentazione molto semplice di miscuglio nell'atmosfera. Al contrario, i modelli 3D rappresentano la maggior parte dei processi fisici dell'atmosfera ma a causa delle restrizioni delle risorse del computer possono rappresentare molti meno composti e reazioni chimiche. I modelli possono essere usati per interpretare le osservazioni, verificare la comprensione delle reazioni chimiche e predire le future concentrazioni di composti chimici nell'atmosfera. Un'importante tendenza attuale \u00e8 la progressiva trasformazione dei moduli di chimica atmosferica in una parte dei modelli di sistema della Terra in cui possono essere studiati i collegamenti tra il clima, la composizione atmosferica e la biosfera. \nAlcuni modelli sono costruiti da generatori automatico di codice. In questo approccio viene scelto un insieme di costituenti ed il generatore automatico di codice seleziona le reazioni che coinvolgono quei costituenti da un insieme di database di reazioni. Una volta che le reazioni sono state scelte si costruisce automaticamente un'equazione differenziale ordinaria (ODE) che descriva la loro evoluzione nel tempo."}
{"id": "1182030", "revid": "74173", "url": "https://it.wikipedia.org/wiki?curid=1182030", "title": "Regione di Klaipeda", "text": ""}
{"id": "1182037", "revid": "599013", "url": "https://it.wikipedia.org/wiki?curid=1182037", "title": "Preti di San Basilio", "text": "I Preti di San Basilio (in latino \"Congregatio a Sancto Basilio\", in inglese \"The Congregation of St. Basil\") sono un istituto religioso maschile di diritto pontificio: i membri di questa congregazione clericale pospongono al loro nome la sigla C.S.B.\nStoria.\nLa congregazione venne fondata da Joseph Bouvier Lapierre (1757-1838): parroco di Saint-Symphorien-de-Mahun, in diocesi di Viviers, nel 1798 inizi\u00f2 a dedicarsi all'insegnamento e nel 1800 apr\u00ec un seminario minore e un collegio; nel 1802, dopo il concordato tra Napoleone Bonaparte e papa Pio VII, l'opera venne trasferita a Annonay.\nPer garantire la continuit\u00e0 al lavoro svolto nel collegio, con il consenso di Claude de La Bruni\u00e8re (vescovo di Mende e amministratore di Viviers), il 21 novembre 1822 Lapierre e nove compagni insegnanti diedero inizio a una nuova congregazione religiosa intitolata a san Basilio, titolare della parrocchia in cui si trovava il seminario.\nNel 1852 i Preti di San Basilio aprirono una scuola anche a Toronto, da dove i religiosi si diffusero in numerose localit\u00e0 del Canada e degli Stati Uniti. Dopo le leggi anticongregazioniste francesi del 1903 la sede principale dell'istituto venne trasferita in America e i preti si divisero in due rami autonomi: uno canadese, con sede a Toronto, e uno francese con sede a Viviers (le due branche si riunirono nel 1955).\nL'istituto ottenne il pontificio decreto di lode da papa Gregorio XVI il 15 settembre 1837; venne approvato definitivamente dalla Santa Sede il 18 settembre 1863 e le sue costituzioni nel 1913.\nAttivit\u00e0 e diffusione.\nI preti di San Basilio si dedicano principalmente all'istruzione della giovent\u00f9, al ministero parrocchiale e all'apostolato missionario.\nSono presenti in Canada, Stati Uniti d'America, Messico e Colombia: la sede generalizia \u00e8 a Toronto, in Canada.\nAlla fine del 2005 l'istituto contava 42 case e 288 religiosi, 276 dei quali sacerdoti."}
{"id": "1182039", "revid": "2301", "url": "https://it.wikipedia.org/wiki?curid=1182039", "title": "Zuppa arcidossina", "text": "La zuppa arcidossina \u00e8 un piatto proveniente dall'antica cucina agreste dei poderi e dei villaggi posti sulle pendici del monte Amiata, in Toscana.\nStoria.\nQuesta zuppa ha probabilmente origini medievali, come si pu\u00f2 dedurre da antiche filze e successivamente da relazioni governative, che descrivevano, sia pure in maniera approssimativa, gli usi di quelle popolazioni nella ricerca di sconfiggere la fame. Gi\u00e0 nel '500 si pu\u00f2 arguire che questo cibo, povero e senza pretese, integrasse la misera alimentazione che era costituita soprattutto dai derivati dell\"'albero del pane\", cio\u00e8 dalla castagna e dalla sua farina, utilizzata per una sorta di polenta, priva di condimenti. Le coltivazioni dei cereali di allora, grano e granturco, davano rendimenti irrisori a fronte di fatiche immense.\nNella preparazione di questo piatto, che oggi acquista una valenza tradizionale di indubbia genuinit\u00e0, sono presenti soprattutto spinaci e ricotta. In alcune versioni nella stessa montagna amiatina \u00e8 previsto anche l'utilizzo degli strigoli, un'erba spontanea facilmente reperibile nei castagneti.\nVa servita in forma liquida su fette di pane tostato con cipolla, e forse \u00e8 da considerare l'antenata della pi\u00f9 nota acquacotta maremmana, poich\u00e9 gli stessi montagnoli dell'Amiata (in particolare gli arcidossini), che andavano nelle maremme malariche ad eseguire lavori agricoli stagionali, finirono per esportarla trasformandola con i prodotti campestri che potevano trovare su quei posti (ad esempio le uova e il sedano). Da qui, forse, l'origine dell'acquacotta.\nRicetta.\nIngredienti per 4 persone: 3 cipolle, una costola di sedano, 500 grammi di strigoli o spinaci, 300 grammi di pomodori pelati, olio extravergine d'oliva, sale, peperoncino, pane casalingo raffermo in fette sottili e tostate. \nPreparazione: Soffriggere in una padella le cipolle e il sedano tritati con olio, sale e peperoncino. Appena ottenuta la doratura degli ingredienti, aggiungere gli strigoli o spinaci. Dopo 10 minuti circa aggiungere i pomodori pelati, tirando a cottura il tutto con acqua o brodo vegetale. A parte, in un'altra padella, con poco olio e sale far insaporire la ricotta sbriciolandola con una forchetta. Unire poi la ricotta alla zuppa preparata sminestrandola nei piatti sulle fette di pane tostato."}
{"id": "1182040", "revid": "122899495", "url": "https://it.wikipedia.org/wiki?curid=1182040", "title": "Maja vestida e maja desnuda", "text": "La maja desnuda e La maja vestida sono due dipinti a olio su tela di Francisco Goya, realizzati intorno al 1800 e conservati al Museo del Prado di Madrid.\nStoria.\nUn nudo spagnolo.\nLa coppia \u00e8 formata da due fra le pi\u00f9 celebri opere di Francisco Goya. La \"Maja desnuda\" \u00e8 stata dipinta prima del 1800, in un periodo compreso fra il 1790 e il 1800, anno della prima segnalazione documentata dell'opera. La prima menzione della \"Maja desnuda\" appare infatti nel diario di Pedro Gonz\u00e1lez de Sep\u00falveda, incisore e accademico, che ne riferisce come parte della collezione d'arte di Manuel Godoy nel 1800.\nSecondo la descrizione del Sep\u00falveda, in visita al palazzo di Godoy nel novembre 1800, nel gabinetto privato del \u00abPrincipe della Pace\u00bb era presente una nutrita collezione di nudi femminili: oltre alla \"Desnuda\" vi erano appese anche una \"Venere con paesaggio\" - scuola italiana del XVI secolo - e una copia di Tiziano di un'altra \"Venere\". Non c'\u00e8 menzione n\u00e9 della \"Maja Vestida\" n\u00e9 del dipinto di Vel\u00e1zquez \"Venere allo specchio\": questi due dipinti saranno invece ritrovati nello stesso gabinetto alcuni anni dopo. Di sicuro, come detto, nel novembre 1800 la \"Desnuda\" era stata gi\u00e0 dipinta.\nOccorre a questo punto precisare che in Spagna le immagini di nudo, anche quelle ipocritamente ammantate dell'aura mitologica tipica della pittura europea del tempo, erano proibite dalla Chiesa e punite dall'Inquisizione: si arriv\u00f2 al punto che nel XVIII secolo due re spagnoli mandarono al rogo tutti i nudi presenti nelle collezioni reali. Il nudo pi\u00f9 importante della storia dell'arte spagnola prima della \"Desnuda\" \u00e8 proprio la gi\u00e0 citata \"Venere allo specchio\" di Diego Vel\u00e1zquez, oggi nota come \"Venere Rokeby\": non una donna reale, dunque, ma una Venere, con un Cupido accanto, che giace fra le lenzuola volgendo la schiena all'osservatore, cos\u00ec da nascondere seno e pube. La \"Desnuda\" \u00e8 evidentemente un nudo del tutto diverso: solo un uomo potente come Godoy poteva sfidare in modo cos\u00ec aperto le disposizioni del Sant'Uffizio e tenersi in casa un quadro del genere.\nLa duchessa de Alba.\nLa \"Maja vestida\" fu invece dipinta tra il 1802 e il 1805 probabilmente su committenza dello stesso Manuel Godoy;, manca per\u00f2 il documento della sua commissione e questo ha creato una sorta di mistero intorno ai due quadri, fino alla fantasiosa ipotesi che essi ritraessero la duchessa de Alba. Sulla possibilit\u00e0 che la Cayetana fosse la donna ritratta sono stati versati fiumi d'inchiostro: alla morte della duchessa, nel 1802, tutti i suoi quadri divennero di propriet\u00e0 di Godoy, per cui potrebbero essere pervenuti a lui in questo modo, come peraltro \u00e8 successo per la \"Venere allo specchio\" di Vel\u00e1zquez. Non c'\u00e8 dunque prova definitiva che i quadri siano appartenuti in precedenza alla duchessa n\u00e9 si pu\u00f2 escludere che possano essere divenuti propriet\u00e0 di Godoy in altro modo, inclusa la diretta committenza.\nLa propriet\u00e0 dei quadri potrebbe svelare alla fine il mistero dell'identit\u00e0 della modella: vista l'amicizia, probabilmente intima, che Goya nutriva per la duchessa d'Alba, di cui ha lasciato vari ritratti, e di una qualche somiglianza con le \"Maja\" (soprattutto con la \"Desnuda\"), si pens\u00f2 a lei come misteriosa modella dei dipinti. Nel 1843 Louis Viardot sostenne in \"Les mus\u00e9es de Espagne\" che la modella fosse appunto la duchessa. Oggi molti studiosi ritengono tuttavia che la modella della \"Maja desnuda\" fosse l'amante di Godoy, Pepita Tud\u00f3. In ogni caso, date certe somiglianze fisiche tra le due donne, \u00e8 probabile che Goya abbia ritratto Pepita evocando in qualche modo la Cayetana, immortalando dunque quest'ultima. Alcuni critici ritengono persino che la testa della \"Desnuda\", la quale non sarebbe - secondo costoro - in armonia con il corpo, fosse stata dipinta per coprire il volto di Pepita. A questo punto non sarebbe stato conveniente per Godoy tenersi in casa il ritratto dell'amante nuda: da qui l'ordine a Goya di cambiare il volto della \"Desnuda\" e di realizzare una versione casta dello stesso dipinto. Recentemente i raggi X hanno per\u00f2 definitivamente smentito quest'ipotesi. Resta il fatto che la disarmonia potrebbe derivare dal fatto che diverse modelle fossero usate per il corpo e per il volto.\nGodoy colloc\u00f2 le due opere nel gabinetto privato dove gi\u00e0 erano presenti, come sappiamo, numerosi altri nudi: quando arriv\u00f2 la \"Vestida\", Godoy aveva probabilmente gi\u00e0 ereditato anche la \"Venere allo specchio\" di Vel\u00e1zquez dalla duchessa de Alba. Questo pu\u00f2 aver prodotto l'erronea convinzione presso gli studiosi che la \"Venere\" di spalle di Vel\u00e1zquez fosse in qualche modo complementare a una delle \"Veneri\" (probabilmente di Tiziano) viste di fronte, e che quindi anche le duplici \"Maja\" fossero state concepite in modalit\u00e0 complementare. Joaqu\u00edn Ezquerra del Bayo, nel suo libro \"La Duquesa de Alba y Goya\" afferma, basandosi sulla somiglianza della postura e sulle dimensioni delle \"Maja\", che si sarebbe potuto, mediante un ingegnoso meccanismo, far sostituire la \"Vestida\" con la \"Desnuda\" in un gioco erotico svolto nell'alcova pi\u00f9 segreta di Godoy. Si sa che il duca di Osuna, nel XIX secolo, utilizz\u00f2 questo procedimento con un quadro che lasciava la vista ad un nudo.\nIl sequestro.\nNel 1807 Godoy cadde in disgrazia presso il nuovo re Ferdinando VII che si appropri\u00f2 della sua collezione di dipinti. Nel 1808 venne compilato un inventario della raccolta dal pittore Quilliet, agente di Giuseppe Bonaparte, che si espresse sui quadri con un giudizio simile a quello di Sep\u00falveda di alcuni anni prima.\nIl 16 marzo 1815 la Camera Segreta dell'Inquisizione ordin\u00f2: \u00ab... che si chiami a comparire davanti a questo tribunale il detto Goya perch\u00e9 le riconosca e dica se sono opera sua, con che motivo le fece, per incarico di chi e che fine si proponesse\u00bb. Non siamo a conoscenza delle risposte che Goya dovette dare dinanzi al Tribunale dell'Inquisizione: sappiamo tuttavia che il pittore evit\u00f2 una condanna grazie all'intercessione del cardinale Luigi Maria di Borbone-Spagna. La \"Desnuda\", purtroppo, fu comunque sequestrata perch\u00e9 \u00aboscena\u00bb e praticamente cancellata alla vista di chiunque fino all'inizio del XX secolo.\nEntrambi i quadri trovarono collocazione alla Real Academia de San Fernando, la \"Vestida\" regolarmente esposta, la \"Desnuda\" in una stanza riservata, ad accesso controllato, insieme ad altri nudi; pur uscendo allo scoperto la \"Desnuda\" continu\u00f2 tuttavia a suscitare scandalo, a tal punto che - quando negli anni trenta le Poste spagnole le dedicarono un omaggio filatelico - i direttori delle poste americane rifiutavano di accettare la corrispondenza cos\u00ec affrancata perch\u00e9 offensivo della decenza. Dal 1910 entrambi i quadri sono esposti al Museo del Prado, a Madrid.\nDescrizione.\nLa \"Maja desnuda\".\nMalgrado sia difficile schematizzare il genio di Goya entro i ristretti orizzonti di una determinata corrente artistica, \u00e8 possibile collocare il quadro nell'ambito del Romanticismo. Ciononostante quest'opera, come altre dello stesso autore, risulta audace e singolare per l'epoca, come parimenti audace \u00e8 lo sguardo malizioso e ammiccante della modella, che trasmette all'osservatore un certo turbamento a causa della sua disinibizione, e il suo atteggiamento conturbante. Ella, sembra sorridere soddisfatta e contenta delle sue grazie: \u00e8 la prima opera d'arte a noi pervenuta nel quale vengono dipinti i peli pubici, che risaltano nel complessivo erotismo della composizione. Vi \u00e8 inoltre un altro dettaglio raro e sottilmente erotico, nella presenza evidente della \"linea nigra\" che collega la vulva all'ombelico.\nOltre agli altri nudi che si trovavano nel gabinetto segreto di Godoy, gli studiosi hanno individuato altre possibili fonti iconografiche, in particolar modo Tiziano e le sue opere presenti nelle collezioni reali: il \"Baccanale degli Andrii\", la \"Danae\", \"Venere e Adone\". Tiziano doveva avere comunque un ruolo importante se, come nota P\u00e9rez S\u00e1nchez, nello stesso periodo anche F\u00fcssli prende a riferimento per un suo nudo il maestro veneziano.\nNella cultura occidentale, fino a Goya, la rappresentazione del corpo nudo femminile ha sempre dovuto ricorrere a vari sotterfugi (quale il ricorso ad allegorie mitologiche); in questo dipinto, al contrario, la donna \u00e8 reale, carne e sangue. \u00c8 cio\u00e8 il ritratto sconcertante e preciso di una donna nuda sdraiata fra lenzuola stropicciate che espone la propria sessualit\u00e0 per attrarre lo spettatore: si comprende come dovette essere celata sotto l'immagine ben pi\u00f9 rassicurante e generica della \"Vestida\". Il volto \u00e8 affilato, sottile, gli occhi senza trucco ma vivi e mobili, i capelli sono neri, morbidi e arricciati. Il corpo, di orgogliosa naturalezza, dalle minute proporzioni, \u00e8 particolarmente luminoso.\nLa luce emanata del corpo della donna e l'espressivit\u00e0 dei suoi occhi creano un forte contrasto con il resto dell'ambiente. Brani di particolare virtuosismo pittorico sono anche l'incarnato ambrato della modella e il damasco dell'alcova, attraversato da un sottile reticolo: la sua coloritura deriva da un minuzioso gioco di verdi che contrasta col bianco rosato dell'incarnato, ed \u00e8 in questo modo che la \"Maja\" sembra brillare di luce propria, sospesa nello spazio oscuro che la circonda.\nLa \"Maja vestida\".\nIl velo bianco di questa \"Maja\" si stringe talmente alla figura, in particolare ai fianchi e al seno, da farla sembrare quasi pi\u00f9 nuda della \"Maja desnuda\". La fascia ai fianchi \u00e8 di seta luminosa, la giacchettina gialla e nera non \u00e8 il classico bolero, e le sue scarpe dalla punta lunga e affusolata sono pi\u00f9 tipiche delle ricche signore che delle \"majas\": sembra quasi che il pittore abbia voluto ritrarre una donna aristocratica che amava vestirsi come le giovani popolane. Questo, insieme con gli abiti disegnati con l'unico scopo di far risaltare la vitale sensualit\u00e0 del corpo, rende il tutto carico di ambiguit\u00e0: il travestimento fonte di erotismo, lasciando allo spettatore il compito dello svelamento.\nGoya ha qui impiegato pennellate svelte, pastose e molto leggere (a differenza della \"Desnuda\"), tocchi pi\u00f9 casuali e meno rifiniti, e colori molto pi\u00f9 accesi. La giacchetta e l'alcova sono resi in modo molto sommario, i merletti e la biancheria sono modificati e semplificati. Anche lo spazio in fondo \u00e8 piatto, privo di quell'illuminazione diffusa che, nella \"Desnuda\", dava risalto al corpo nudo in primo piano.\nDella naturalezza ostentata della \"Desnuda\" rimane flebile traccia solo nel volto, il quale tuttavia \u00e8 molto diverso, tanto da far pensare a qualche critico che non si tratti in realt\u00e0 della stessa modella. In realt\u00e0 la \"Vestida\", con le guance pienotte, il mento tondo e gli occhi truccati non ha gli stessi caratteri della \"Desnuda\": volto affilato e non truccata. La \"Vestida\", a ben guardare, non rappresenta alcuna donna particolare: \u00e8 solo il generico ritratto di un \"tipo\" pittoresco di donna esuberante, raffigurazione convenzionale di una maja.\nSi pensi al modo in cui, probabilmente, i due dipinti erano posti e al meccanismo che mostrava il corpo nudo al di sotto del corpo vestito: il trucco era sottile, lo svelamento pi\u00f9 efficace. Alla parete si vedeva un quadro con una bambola umana, una caratterizzazione pittoresca di un certo tipo femminino: sotto di lei, somigliante a lei eppure diversa stava l'amante del ministro, nuda, orgogliosa, sorridente. Inevitabile, infine, il confronto fra questa \"Maja\" e \"La marchesa di Santa Cruz\", ottimo buon esempio di come la rappresentazione del corpo femminile si sia riallineata secondo i canoni: pur nell'atteggiamento simile, qui la contessa \u00e8 debitamente travestita da mito, quello di Euterpe appunto."}
{"id": "1182041", "revid": "287204", "url": "https://it.wikipedia.org/wiki?curid=1182041", "title": "Handfasting", "text": "L'handfasting (letteralmente \"legatura delle mani\") \u00e8 un rituale di nozze neopagano, riconosciuto agli effetti civili in alcuni Stati degli Stati Uniti, in Gran Bretagna e in Irlanda. In alcuni Stati, se l'officiante ha anche potest\u00e0 di diritto civile, l'unione pu\u00f2 essere comunque riconosciuta.\nIl nome deriva da un elemento fortemente simbolico della cerimonia: l'atto di legare le mani degli sposi con un nastro, che rappresenta allegoricamente la loro unione e l'impegno reciproco. Tale impegno pu\u00f2 essere anche espresso dallo scambio di anelli: molte coppie scelgono anelli che riflettono le loro tradizioni spirituali e culturali, mentre altre scelgono fedi tradizionali.\nL\"handfasting \"contempla l'unione di due persone dello stesso sesso: la wicca si caratterizza per una totale apertura verso le relazioni omosessuali, a cui riconosce pari dignit\u00e0 con quelle eterosessuali. In questo caso, il riconoscimento legale \u00e8 subordinato alla presenza negli ordinamenti giuridici degli Stati di norme sulle unioni omosessuali.\nL\"handparting \"(letteralmente \"divisione delle mani\") \u00e8 una cerimonia di divorzio, sebbene si tratti di un'innovazione moderna.\nStoria.\nL\"handfasting\" era una forma di matrimonio di prova in Irlanda e in Scozia durante il primo periodo cristiano. Era spesso celebrato in aree rurali, quando un sacerdote non era disponibile: solo successivamente la coppia si univa con rito cristiano, rendendo ufficiale la loro unione.\nUso neopagano.\nNei gruppi neopagani e in modo particolare nella wicca, la cerimonia \u00e8 stata reinterpretata, diventando l'abituale rito d'unione, sia di prova che permanente, praticato nella maggior parte dei culti. L'unione pu\u00f2 durare per \"un anno e un giorno\", per tutta la vita o per tutta l'eternit\u00e0, al di l\u00e0 della vita biologica. Infatti l\"handfasting\" spesso rappresenta l'unione dell'anima, piuttosto che quella fisica, e dunque nel successivo ciclo di reincarnazione la coppia dovrebbe incontrarsi nuovamente e ricongiungersi.\nLe \"coven\" possono optare per l'uso di cerimonie dell\"handfasting \"storicamente documentate, oppure creare una cerimonia originale. Come nella maggior parte dei rituali neopagani, non vi \u00e8 una liturgia universalmente riconosciuta e gli elementi inclusi nella cerimonia dipendono dalle credenze e dalle preferenze della coppia. Nei casi in cui la coppia appartenga a una particolare tradizione della wicca o a una particolare tradizione culturale, pu\u00f2 esservi una specifica forma del rituale. La legatura delle mani pu\u00f2 essere celebrata dall'officiante (sacerdote, sacerdotessa o entrambi), dagli ospiti, o dagli sposi stessi.\nL\"handfasting\" celebrato dagli sposi si conclude generalmente con il Grande Rito, ossia l'unione fisica e spirituale dei due sposi, nella maggior parte dei casi celebrato in forma privata. Il periodo preferenziale per la celebrazione dell\"handfasting\" \u00e8 la festa di Beltane, perch\u00e9 a maggio si celebra l'unione della Dea e del Dio, ed \u00e8 considerata una benedizione sposarsi nello stesso periodo. Tuttavia la cerimonia pu\u00f2 essere celebrata anche in altri periodi dell'anno."}
{"id": "1182054", "revid": "72396", "url": "https://it.wikipedia.org/wiki?curid=1182054", "title": "Il martello dell'eden", "text": ""}
{"id": "1182056", "revid": "94647", "url": "https://it.wikipedia.org/wiki?curid=1182056", "title": "Depressione economica", "text": ""}
{"id": "1182058", "revid": "110157", "url": "https://it.wikipedia.org/wiki?curid=1182058", "title": "Tyrannosaurus Hives", "text": "Tyrannosaurus Hives \u00e8 un album del gruppo garage punk svedese The Hives, pubblicato nel 2004 dalla Interscope Records."}
{"id": "1182063", "revid": "1305772", "url": "https://it.wikipedia.org/wiki?curid=1182063", "title": "Gocelone", "text": "Origine.\nFiglio del conte di Tolosa, duca di Narbona e marchese di Gotia, Guglielmo di Gellone (755-812), che era cugino di Carlo Magno, e di Guitberga d'Hornbach (\u2020 804), citata nel documento per la fondazione dell'Abbazia di Saint-Guilhem-le-Desert, del dicembre 804.\nBiografia.\nNell'800, suo padre, che, nel 790, aveva ricevuto la contea di Tolosa, ed affidato il governo delle contee di Raz\u00e8s, Conflent, al suo fratellastro Ber\u00e0, gli assegn\u00f2 le contee di Rossiglione e d'Emp\u00faries, che continuarono a essere governate dal padre, assieme al quale compare in un documento del dicembre 804, inerente alla fondazione del monastero di Gellone.\nSecondo la \"Ex vita Sancti Willelmi\", quando il padre si ritir\u00f2 in convento, lasci\u00f2 l'amministrazione delle sue contee ai due figli, Gocelone e Ber\u00e0.\nGocelone, dopo aver raggiunto la maggior et\u00e0, si trov\u00f2 cos\u00ec a governare la Gotia, il nucleo della futura Catalogna, assieme al fratellastro, Ber\u00e0.Il 2 aprile 812, Carlomagno rilasci\u00f2 una carta in cui citava tutti i conti della marca di Spagna, \"Berane, Gauscelino (Gocelone), Gisclafredo, Odilone, Ermengario, Ademaro, Leibulfo et Erlino comitibus\".\nMentre Ber\u00e0, figlio di Cunegonda, di origine visigota, aveva un buon rapporto con la nobilt\u00e0 locale di origine gota ed era pacifista, cio\u00e8 voleva mantenere buoni rapporti con al-Andalus e soprattutto, con i musulmani che vivevano al confine delle contee, Gocelone, figlio della franca Guitberga, sostenuto in questo dal fratellastro e fratello di Ber\u00e0, Bernardo di Settimania, era per la guerra, cio\u00e8 voleva combattere e sottrarre territori ai vicini musulmani.\nLa tensione tra i fratellastri arriv\u00f2 a tal punto che Gocelone invi\u00f2 il suo luogotenente, Sanila, all'assemblea, convocata, nel febbraio 820, ad Aquisgrana, dove formul\u00f2 contro Ber\u00e0 l'accusa di infedelt\u00e0 e tradimento; la lite fu risolta con un duello in cui Ber\u00e0 venne sconfitto e pertanto condannato a morte (l'imperatore, Ludovico il Pio, che aveva stima di Ber\u00e0 e non lo riteneva un traditore, commut\u00f2 la pena in esilio, che dovette scontare nella citt\u00e0 di Rouen, in cui mor\u00ec nell'844).\nGli onori e le contee di Ber\u00e0 per\u00f2 passarono a Ramp\u00f2, che non apparteneva a nessuna delle due fazioni (pacifisti e bellicisti) eccetto le contee di Raz\u00e8s e Conflent, che rimasero nelle mani del figlio di Ber\u00e0, Guillemundus, che gi\u00e0 le governava dall'812.\nSolo, nell'826, il fratellastro Bernardo di Settimania, anche lui fautore della guerra, divenne conte di Barcellona, di Gerona, di Besal\u00fa e di Osona.\nAssieme al fratellastro combatt\u00e9 la ribellione di Aiss\u00f3 a cui si era unito il nipote Guillemundus, a cui, dopo averlo sconfitto, nell'827, sottrassero le contee di Raz\u00e8s, Conflent.\nGocelone viene citato in un documento dell'829, in cui l'imperatore, Ludovico il Pio, conferma una propriet\u00e0 ad un monastero (\"monasterio S. Andrea Suredensis in diocese Helenensi\").\nTra l'829 e l'830, Gocelone sostitu\u00ec nel governo di tutte le sue contee il fratellastro, Bernardo, che aveva dovuto lasciare Settimania e Gotia, perch\u00e9 chiamato alla corte di Aquisgrana a sostituire il nuovo re d'Italia, Lotario I, nella custodia del figlio minore di Ludovico il Pio, Carlo il Calvo (tutti questi onori procurarono a Bernardo parecchi nemici che non tardarono a mettere in giro la voce che fosse l'amante dell'imperatrice, Giuditta di Baviera).\nNel novembre dell'831 il figlio dell'imperatore Ludovico, il re d'Aquitania, Pipino I (797-838), pur essendone stato sconsigliato dal conte di Tolosa, Berengario il Saggio, si ribell\u00f2 all'imperatore, con l'appoggio di Bernardo e Gocelone; Ludovico reag\u00ec e, con l'aiuto di Berengario, sconfisse (832) i ribelli che si dovettero presentare all'imperatore. Pipino fu imprigionato e il suo regno fu assegnato al fratellastro, Carlo il Calvo, ultimo genito dell'imperatore; Gocelone e Bernardo furono spogliati di tutti i loro possedimenti, che furono concessi a Berengario. Inizialmente Gocelone si oppose, ma poi, col suo fedele luogotenente Sunila ed il fratellastro, Bernardo, nell'833, si decise a ritornare nelle propriet\u00e0 di famiglia in Burgundia, nella contea di Autun, governata dall'altro fratellastro, Teodorico IV.\nNell'834, secondo la \"Vita Hludowici Imperatoris\", Gocelone e l'abate Adrebaldo divennero missi dominici, per conto di Ludovico il Pio, presso il figlio di quest'ultimo, Lotario I, ma quando Lotario I si ribell\u00f2 contro il padre, Gocelone col fratellastro Bernardo si schierarono contro Lotario, che pose l'assedio a Chalon-sur-Sa\u00f4ne, senza riuscire a conquistare la citt\u00e0; nel corso dell'assedio, per\u00f2, sempre in quello stesso anno, sempre secondo la Vita Hludowici Imperatoris, Lotario, dopo averli fatti prigionieri, condann\u00f2 al patibolo sia Gocelone che Sunila, ai quali fu tagliata la testa, mentre la sorellastra, la monaca Gerberga, fu annegata nel fiume Sa\u00f4ne. La decapitazione di Gocelone, per ordine di Lotario I, nell'834, \u00e8 confermata anche dalla \"Diplomata Ludovici Pii Imperatoris n\u00b0 CLIV\".\nDiscendenza.\nDi Gocelone non si conosce n\u00e9 il nome della moglie n\u00e9 alcuna discendenza"}
{"id": "1182066", "revid": "22475", "url": "https://it.wikipedia.org/wiki?curid=1182066", "title": "Agatha", "text": ""}
{"id": "1182068", "revid": "600229", "url": "https://it.wikipedia.org/wiki?curid=1182068", "title": "Romanza senza parole", "text": "La romanza senza parole \u00e8 un tipo di composizione musicale per pianoforte.\nNata in Francia nella seconda met\u00e0 del Settecento, si svilupp\u00f2 soprattutto nel periodo Romantico.\nQuesti brevi pezzi pianistici, dal carattere salottiero e sentimentale e senza forma prestabilita, si presentano come melodie accompagnate, simili a romanze (Lieder) per canto e pianoforte.\nTra le pi\u00f9 note ricordiamo le Romanze senza parole di Felix Mendelssohn (pubblicate in fascicoli successivi dal 1830 al 1845) con schema ternario corrispondente a quello di canzone:\nA volte preceduta da una breve introduzione destinata a ripresentarsi come coda.\nTalvolta si ritrova la forma di canzone binaria, rond\u00f2, raramente (e in forma ridottissima) quella di sonata."}
{"id": "1182071", "revid": "1876278", "url": "https://it.wikipedia.org/wiki?curid=1182071", "title": "Villa Massoni", "text": "La Villa di Volpigliano, o Villa della Rocca, poi conosciuta come Villa Massoni, \u00e8 situata in via Rocca a Massa, appena fuori le mura albericiane. Il nucleo originale, molto pi\u00f9 piccolo dell'attuale, venne edificato nella seconda met\u00e0 del XVI secolo e poi comprato dai Duchi della citt\u00e0 e adibito a compiti di rappresentanza, feste e cerimonie. I cardinali della casa ducale vi risiedevano durante i soggiorni a Massa.\nIl primo edificio secentesco.\nTra la fine del XVI e gli inizi del XVII secolo il nobile genovese Giulio Pacero costru\u00ec, alle pendici del colle di Volpigliano, un edificio come vertice di un ideale triangolo, che unisce il castello ed il palazzo ducale. Si trattava di una struttura che, nell'impianto, ricordava i palazzi signorili medievali. Costruita su un podio rialzato, la Villa si ergeva per tre piani ed aveva una torretta al lato settentrionale e un piccolo chiostro interno.\nLa Villa, nel 1637, fu comprata per 2500 pezze dal principe Carlo I Cybo-Malaspina: nel contratto si legge che l'edificio \u00e8 una modesta costruzione con colombaia, unita da un viale, che ne taglia il parco, alla strada che porta al castello. Come si nota dall'antico disegno, il cancello, che divideva la via per la Rocca dal parco recintato da un basso muro, era molto diverso dall'attuale e constava di un cancello centrale carraio e due cancelli laterali pedonali. Inoltre, considerando la collocazione della torretta nel disegno secentesco e la collocazione di quanto ne rimane dopo le innumerevoli ristrutturazioni succedutesi nei secoli, si pu\u00f2 dedurre che nulla rimanga dell'antico edificio originario.\nL'ampliamento.\nNei primi anni di regno il duca Carlo II Cybo-Malaspina, che amava i soggiorni collinari, d\u00e0 l'avvio a costosi rinnovi della struttura, intorno alla fine del XVII secolo. Mentre gli interventi strutturali furono contenuti, gran spesa si ebbe intorno al parco della zona di ponente, costruendo una teoria di loggiati a colonne ed archi, digradanti lungo i fianchi della collina e collegati all'edificio da terrazzamenti, balaustrate, scale e camminamenti. Questa struttura, che \u00e8 in ogni caso quella tipica del \"casino\" d'epoca con belvedere, resister\u00e0 immutata fino al XIX secolo ed \u00e8 considerata opera dell'architetto carrarese Alessandro Bergamini. Il vasto terrazzo con balaustra era ornato da pregevoli statue di marmo.\nQuesto progetto \u00e8 debitore di molteplici influenze, in primis d'area genovese, mediate con altre d'influsso romano, particolarmente care ai Cybo-Malaspina per i molteplici cardinali che avevano nella Citt\u00e0 Eterna. D'area genovese \u00e8 il precedente della villa Doria a Fassolo, in cui davanti alla facciata corrono loggiati, separati dal corpo principale. Influssi notevoli si possono percepire dalla Villa Saluzzo Bombrini ad Albaro, progettata da Andrea Vannone: l'apparato decorativo di quella, come i mascheroni ed i busti all'interno di clipei, sono replicati qui. Ma \u00e8 il concetto del giardino terrazzato, della loggia come parete di fondo scenografica e cannocchiale puntato sul mare, che \u00e8 tipico della cultura genovese del periodo.\nDel mondo romano, di gusto particolarmente archeologico, la villa \u00e8 invece debitrice per la posizione delle logge, longitudinali lungo il pendio del colle, per la funzione termale che svolgono al livello del secondo piano della villa e per la loro decorazione di ispirazione classica, quando non originariamente romano-antica. Al gusto colto e classico del cardinale Alderano Cybo, che da Ostia spediva reperti e che aggiornava la corte sulle ultime tendenze culturali di Roma, si aggiungeva, con queste citazioni dell'antico, il tentativo di esaltazione, nobilitazione e storicizzazione della dinastia.\nIl Settecento.\nMorto Carlo II nel 1710, inizia per il ducato un periodo di decadimento molto rapido, culminato nel tentativo di vendere lo Stato alla corona inglese. Il duca Alderano I Cybo-Malaspina nel 1721 per i troppi debiti vende le statue che ornano i loggiati in parte al fratello cardinale Camillo, in parte ad emissari dello zar Pietro I di Russia. Molte sono le statue di marmo che ornano San Pietro e Castel Gandolfo, ad essere state trasferite a Roma dal cardinale Cybo stesso. Dai rendiconti tenuti dal conte Ceccopieri Maruffi per queste vendite si sa che la villa era adorna di vasi di marmo, busti, statue, in parte di artigiani locali in parte romani o provenienti dagli scavi di Ostia. Dopo la spoliazione la villa resta abbandonata e nel 1738 il pittore tedesco Georg Christoph Martini ne loda giusto la coltivazione dei gerani. Divenuto infatti l'edificio non pi\u00f9 abitabile, la propriet\u00e0 viene retrocessa a rustico di campagna e sfruttata solo per le colture arboree.\nNel 1771 viene affittata per sei anni al colonnello Wisard, a capo delle truppe modenesi stanziate a Modena: la duchessa Maria Teresa Cybo-Malaspina \u00e8 infatti moglie del duca Ercole III d'Este. Nel 1779 viene concessa al militare a titolo vitalizio, purch\u00e9 abbatta la colombaia, alzi la facciata di due braccia e rifaccia il tetto.\nNel 1793 la Villa passa all'architetto ducale Carlo Giosu\u00e8 Marchelli, che mette in progetto lavori di restauro; nel 1797 passa nuovamente di propriet\u00e0 e viene acquistata dal conte Adolfo Federico Munck, che affida a Marchelli il compito di ammodernare l'edificio, ed assolda scalpellini, pittori e stuccatori. Oltre al restauro e recupero dei loggiati balaustrati, vengono anche costruite le stalle, una casa per contadini e la rimessa per le carrozze.\nL'Ottocento.\nAnche Maria Anna Bonaparte, detta Elisa utilizz\u00f2 la Villa. Elisa spos\u00f2 a Marsiglia il 5 maggio 1797, contro il volere del fratello, il capitano Felice Baciocchi (1762 \u2013 1841) membro della nobilt\u00e0 corsa. Divenuto imperatore di Francia, Napoleone cre\u00f2 e assegn\u00f2 a Felice, il 18 marzo 1805, il principato di Lucca e Piombino. L'anno dopo, Napoleone I vi un\u00ec il ducato di Massa e Carrara. Il territorio venne di fatto governato dalla volitiva Elisa pi\u00f9 che dal marito. Elisa Baciocchi in qualit\u00e0 di duchessa di Massa e principessa di Carrara, abit\u00f2 la Villa.\nNel 1828 l'industriale carrarese Pantaleone Del Nero ne affida il restauro all'ingegnere Isidoro Raffo. In questo periodo esistono delle piante dell'edificio depositate nell'Archivio di Stato di Modena, che dimostrano come l'edificio non avesse ancora raggiunto le forme odierne. Del Nero la ceder\u00e0 nel 1843 alla nobildonna Giuseppa Tori che la porter\u00e0 in dote nel matrimonio con il marchese lucchese Pietro Massoni. Ulteriori lavori quindi sono successivi a quest'ultimo passaggio di propriet\u00e0: il muro di cinta verr\u00e0 rialzato, il portale di ingresso sar\u00e0 modificato con la tamponatura dei due passaggi pedonali anche al fine di rafforzarne la struttura e si svilupper\u00e0 un progetto, mai concluso, per realizzare un complesso simmetrico di loggiati sul lato sud dell'edificio che oramai era stato anch'esso raddoppiato. Della seconda serie di loggiati restano le fondamenta e la struttura muraria che non verr\u00e0 sviluppata oltre con loggiati come era stato previsto. La Villa andr\u00e0 in eredit\u00e0 al marchese Gaspero Massoni.\nIl Novecento.\n L'edificio coi primi del '900 verr\u00e0 ristrutturato ulteriormente con la copertura delle terrazze-tetto poste sul fondo dell'edificio che allora furono coperte e trasformate in una semplice e austera cappella dal marchese Gaspero Massoni il quale - malato - aveva difficolt\u00e0 a recarsi in chiesa. L'edificio ancora oggi si compone di una facciata rivolta a sud con due ali laterali di quattro piani che inquadrano una terrazza centrale dotata di un vestibolo colonnato ed un corpo arretrato e timpanato in corrispondenza della cappella novecentesca. Gaspero Massoni ebbe due figli che nacquero nella Villa: Piero che fu eroe della Grande Guerra col grado di tenente di aviazione nella Squadriglia \"La Serenissima\" che partecip\u00f2 al Volo su Vienna con Gabriele D'Annunzio nell'agosto 1918 per lanciarvi volantini, e Giannina secondogenita. Giannina spos\u00f2 durante gli anni '20 il medico tisiologo Mario Casonato ed eredit\u00f2 la Villa della Rocca. A Piero viceversa tocc\u00f2 il palazzo Massoni di Lucca che pass\u00f2 in eredit\u00e0 - quando egli mor\u00ec d'infarto alla guida di un'auto sportiva - al figlio Fabrizio che svolse la professione forense a Bruxelles. Fu Giannina a far dipingere la villa che prima era di color ocra di un rosso mattone tipico delle ville apuo-liguri.\nDurante la Seconda Guerra Mondiale tra il 1944 ed il 1945, quando il fronte si trovava sulla Linea Gotica la villa, di fatto requisita, ospit\u00f2 il locale comando della Wehrmacht. Dopo la guerra vi furono diverse ulteriori ristrutturazioni e riparazioni degli edifici rurali e la rinnovazione del tetto danneggiato dai tiri alleati.\nDopo la II Guerra Mondiale la moglie del poeta Ezra Pound - imprigionato dagli alleati a Pisa con l'accusa di tradimento - abit\u00f2 nella Villa ospite della sua amica di lunga data Giannina Massoni.\nTra gli anni '70 e '90 del XX secolo la sezione locale del Partito Comunista Italiano per circa tre lustri utilizz\u00f2 e sistem\u00f2 il parco della Villa per tenervi la Festa dell'Unit\u00e0 (organizzate dai due segretari politici (Marino Lippi 76/81 e Mario Ricci 82/90). Abitata da tre famiglie, negli anni settanta fu affittato un bilocale allo scultore svedese Gert Markus che per circa un ventennio l'estate realizz\u00f2 diverse opere e bozzetti. ; lo scultore Ottorino Tonelli ha realizzato diverse opere utilizzando il legno ricavato dalle due pi\u00f9 antiche piante di tasso di Massa che sono nella Villa.\nCondizioni attuali.\nLa villa \u00e8 da anni in uno stato di grave abbandono e incuria. \u00c8 stato ipotizzato un acquisto da parte del comune in ordine alla sua rivalorizzazione .\nDiverse iniziative sono state promosse da associazioni locali, come una raccolta di firme per farla diventare \"Luogo del cuore\" tramite il sondaggio del FAI.. Molto contesa ed al centro di rivalit\u00e0 fra i due eredi, Marco e Piero Casonato, il 1 Novembre 2017 la villa \u00e8 stata posta sotto sequestro dai Carabinieri a seguito dell'omicidio perpetrato immediatamente fuori dalla cancellata da parte del fratello maggiore Marco Casonato.."}
{"id": "1182072", "revid": "63945", "url": "https://it.wikipedia.org/wiki?curid=1182072", "title": "Torrente Senio", "text": ""}
{"id": "1182074", "revid": "181699", "url": "https://it.wikipedia.org/wiki?curid=1182074", "title": "Abraham Joshua Heschel", "text": "Biografia.\nAbraham Joshua Heschel nacque a Varsavia, allora parte dell'Impero Russo, l'11 gennaio 1907, il pi\u00f9 giovane di sei figli di Moshe Mordechai e Reizel Perlow. Discendente di una famiglia ebraica ortodossa di grandi chassidim, era imparentato sia per il ramo paterno che materno con le pi\u00f9 famose dinastie di Tzaddikim dell'Europa orientale. La sua fu un'educazione ebraica tradizionale: fin dalla pi\u00f9 tenera et\u00e0 venne introdotto allo studio della Torah, del Talmud e della Qabbalah. A nove anni perse il padre, morto di influenza; gi\u00e0 a dieci anni le sue doti precoci si erano manifeste, tanto da essergli preconizzato un brillante futuro da Rabbino. Verso i quindici anni manifest\u00f2 l'intenzione di accedere a studi secolari e, malgrado le perplessit\u00e0 della famiglia, si trasfer\u00ec per studiare al Real-Gymnasium di Vilna, in Lituania, e successivamente all'Universit\u00e0 di Berlino. Nella capitale tedesca studi\u00f2 filosofia, filologia semitica e storia; frequent\u00f2 la celebre Hochschule f\u00fcr die Wissenschaft des Judentums e si laure\u00f2 nell'autunno del 1933 con una tesi sulla \u201ccoscienza profetica\u201d, pubblicata pochi anni dopo col titolo \"Die Prophetie\".\nLa pubblicazione della tesi e la contemporanea edizione di una sua biografia di Maimonide lo fecero conoscere ed apprezzare nel mondo accademico, tanto che nel 1937 venne scelto da Martin Buber, ormai in procinto di emigrare a Gerusalemme, quale proprio successore allo \"Judisches Lehrhaus\" di Francoforte ed all'Istituto centrale di educazione ebraica degli adulti.\nMa il 10 ottobre 1938, col decreto di espulsione degli ebrei, Heschel fu arrestato dalla Gestapo e deportato in Polonia; a Varsavia insegn\u00f2 per dieci mesi filosofia ebraica all\"'Istituto di studi ebraici\". Sei settimane prima dell'invasione tedesca della Polonia, Heschel lasci\u00f2 Varsavia, con l'aiuto di Julian Morgenstern, presidente dello Hebrew Union College di Cincinnati - professore associato di pensiero ebraico in quel famoso centro del Reform Judaism - che tanto si adoper\u00f2 per far ottenere dei permessi di residenza negli USA per accademici ebrei. Cinque anni dopo, per disaccordi con gli indirizzi di fondo del Reform Judaism, pass\u00f2 ad insegnare al Jewish Theological Seminary of America di New York, cuore del Conservative Judaism, dove rest\u00f2 fino alla morte (1972) quale docente di Musar (Etica ebraica), Qabbalah (mistica ebraica) e Chassidut (piet\u00e0 ebraica).\nIl periodo americano fu il pi\u00f9 fecondo di opere e di intensa attivit\u00e0 pubblica. \"Man is not Alone\" (1951) e \"God in Search of Man\" (1955) sono i due lavori pi\u00f9 importanti di filosofia del giudaismo. Altre opere molto significative sono: \"Man's Quest for God\" (1954), raccolta di saggi sulla preghiera; \"The Sabbath\" (1951), un libro suggestivo sul significato ebraico profondo dello Shabbat; \"The Prophets\" (1962), rielaborazione della tesi di laurea sul profetismo; \"Who is Man?\" (1965), una sintesi del pensiero ebraico sull'uomo; \"The Insecurity of Freedom\" (1966), raccolta dei suoi saggi ed articoli pi\u00f9 importanti, alcuni fondamentali nello sviluppo del pensiero ebraico; \"Israel: an Echo of Eternity\" (1967), scritto dopo la guerra dei Sei giorni e centrato sull'essenza della Terra d'Israele per l'ebraismo; \"A Passion for Truth\" (1973, postumo), analisi di due grandi figure chassidiche: il Baal Shem Tov e Rabbi Mendel di Kotzk e soprattutto suggestivo paragone tra quest'ultimo e Kierkegaard. Infine, vanno menzionate due opere che saranno ricordate pi\u00f9 avanti con maggiore ampiezza: \"Torah min ha-shamaim\" (1962-1965), due ponderosi volumi in ebraico sulla teologia del giudaismo, e \"The Earth is the Lord's\" (1950), sul mondo interiore del chassidismo.\nLa fama di Heschel non fu limitata al mondo accademico. Ebbe un ruolo di rilievo nella lotta per i diritti civili e contro la segregazione razziale; si impegn\u00f2 con interventi pubblici per il miglioramento delle condizioni di vita e per la libert\u00e0 degli ebrei dell'Unione Sovietica; fu tenace oppositore alla guerra del Vietnam.\nNell'ambito dell'ebraismo americano si distinse per la sua posizione equilibrata, contro gli eccessi dell'affievolimento dei legami con la pi\u00f9 genuina tradizione ebraica, e s'impegn\u00f2 a fondo nel movimento ecumenico, mantenendo proficui legami con ambienti cristiani. A tal proposito, ebbe parte attiva nei lavori preparatori del Concilio Vaticano II e incontr\u00f2 personalmente Paolo VI.\nIl suo lavoro raccoglie temi, concetti e suggestioni svolti nelle sue ricerche attorno a quattro capisaldi dell'ebraismo: Torah, pensiero ebraico, chassidismo, Talmud e Qabbalah. A questi temi Heschel ha dedicato una serie di saggi, articoli e libri certamente meno conosciuti e diffusi delle opere maggiori, quali Man is not Alone e God in Search of Man, ma assai rilevanti per una compiuta comprensione del pensiero ebraico.\nLa filosofia del giudaismo elaborata da Heschel costituisce il riferimento per l'analisi del suo pensiero ed \u00e8 il metro di paragone pi\u00f9 valido per giudicare dell'importanza delle fonti ebraiche del suo lavoro. Tanto pi\u00f9 in quanto essa ha quale proprio esclusivo interlocutore il mondo ebraico, si presenta come risposta ebraica alla crisi dell'ebreo moderno e a ci\u00f2 che Heschel definisce \u201cil tragico fallimento\u201d del pensiero occidentale.\nIl pensiero ebraico.\nIl metodo della filosofia del giudaismo in Heschel \u00e8 enunciato molto bene nelle pagine iniziali di God in Search of Man. Il punto di partenza \u00e8 la situazione concreta dell'ebreo moderno, segnata dalla secolarizzazione, da una crisi d'identit\u00e0 e di valori che portano a smarrire ci\u00f2 che Heschel chiama \u201cgli interrogativi ultimi dell'esistenza\u201d. In altre parole, l'ebreo moderno ha perso un orientamento adeguato per dare un senso alla propria vita e per fondare tanto un universo di valori, quanto una corretta azione concreta.\nLa tesi fondamentale di Heschel \u00e8 che il giudaismo \u00e8 precisamente una risposta agli interrogativi ultimi dell'uomo. Ma prima di accedervi, \u00e8 necessario risvegliare quegli stessi interrogativi ai quali il giudaismo risponde. Occorre aprire la mente ed il cuore dell'ebreo a porsi le domande giuste. \u00c8 questo il compito precipuo della filosofia del giudaismo: in quanto filosofia, sa porre le domande giuste; in quanto giudaismo, conosce il cammino verso la risposta.\nCome deve svolgersi concretamente una siffatta filosofia del giudaismo? Heschel distingue tra \u201cpensiero concettuale\u201d e \u201cpensiero situazionale\u201d. Il primo concerne la conoscenza del mondo; \u00e8 un atto di ragione che presuppone un distacco dall'oggetto investigato ed ha come punto di partenza il dubbio e la curiosit\u00e0. Il pensiero situazionale si pone invece il problema dell'esistenza; esso partecipa intimamente all'oggetto di cui si occupa; suo punto di partenza \u00e8 la meraviglia. Il pensiero situazionale \u00e8 essenzialmente autocomprensione, non riguarda cio\u00e8 solo l'analisi di principi, dottrine, teorie, bens\u00ec \u00e8 anche un osservare l'io in atto, \u00e8 analisi di eventi e intuizioni.\nSul piano religioso si deve distinguere, parallelamente, tra analisi dell'\u201datto del credere\u201d e analisi del \u201ccontenuto del credere\u201d. La filosofia del giudaismo che si muove sul terreno del pensiero situazionale ha per oggetto situazioni concrete; altrimenti ha per oggetto rapporti concettuali. Teologicamente si pu\u00f2 parlare di \u201cteologia concettuale\u201d, o analisi del contenuto della fede, e di \u201cteologia del profondo\u201d (depth theology), o analisi dell'atto di fede.\n\u00c8 di particolare importanza notare il rilievo accordato da Heschel alla nozione di \u201cteologia del profondo\u201d. Cosa intenda Heschel con questa formula \u00e8 chiarito nel suo saggio \u201cDepth Theology\u201d (1960), in \u201cThe Insecurity of Freedom\u201d: \u201cIl tema della teologia \u00e8 il contenuto del credere; il tema della teologia del profondo \u00e8 l'atto di credere, il suo intento di esplorare la profondit\u00e0 della fede, il substrato dal quale sorge la credenza. Ha a che fare con atti che precedono l'articolazione e che sono privi di definizione... La teologia \u00e8 come la scultura, la teologia del profondo \u00e8 come la musica. La teologia \u00e8 nei libri; la teologia del profondo \u00e8 nei cuori. La prima \u00e8 dottrina, la seconda \u00e8 un evento\u2026\u201d. Il giudaismo \u00e8 equilibrio tra l'atto di credere e il contenuto del credere. Uno non pu\u00f2 esistere senza l'altro e viceversa.\nHeschel, in definitiva, adottando il pensiero situazionale, giunge a definire la filosofia del giudaismo una \u201ccompleta autocomprensione del giudaismo nei propri termini spirituali\u201d.\nLa filosofia del giudaismo, sostiene ancora, \u00e8 ben distinta dalla filosofia greca. C'\u00e8 tensione tra i due termini. Una completa riconciliazione condurrebbe all'effetto deleterio di una rarefazione della religione ebraica da un lato, e di una identificazione tra filosofia e razionalismo dall'altro, nel momento in cui s'intendesse la disciplina filosofico-religiosa quale supporto razionale alla religione.\nQuanto al soggetto della filosofia del giudaismo in Heschel: \u00e8 la tradizione ebraica, cio\u00e8 su quel patrimonio dato che costituisce il contenuto della rivelazione. In quanto riflessione sulla tradizione ebraica, si pu\u00f2 parlare, per l'ebreo Heschel, di filosofia dell'ebraismo. Il giudaismo \u00e8 il soggetto.\nL'uomo non \u00e8 solo.\nLa filosofia del giudaismo in senso stretto ha per fine di riscoprire una dimensione esistenziale dimenticata o trascurata, la cosiddetta \u00abdimensione santa\u00bb (holy dimension) della vita ebraica, e di mostrare come essa rappresenti la fonte pi\u00f9 intima dell'essere ebreo, il piano pi\u00f9 adeguato per accedere all'essenza stessa dell'uomo. \u00c8 altres\u00ec una via privilegiata per scoprire, nella contemplazione del mondo, le tracce del Divino e per saper scorgere in tutto ci\u00f2 che esiste un'allusione al trascendente, attraverso lo studio della Torah.\nHeschel esprime una critica serrata alle prove classiche dell'esistenza di Dio e, pi\u00f9 in generale, alla illusione di ascendere a Dio per via speculativa. La via ebraica non \u00e8 speculativa. Qual \u00e8 l'intrinseca debolezza delle prove razionali dell'esistenza divina? Si tratta fondamentalmente dell'inadeguatezza dello strumento, la ragione dialettica, rispetto all'oggetto: Dio. Senza negare il valore della ragione quale fonte di certezza, Heschel ritiene che, per la dimensione religiosa ebraica, occorra utilizzare un'altra via di certezza, questa volta di segno intuitivo, che sappia scendere in profondit\u00e0 nella natura dell'uomo e che procuri la chiave d'accesso all'interrogativo ultimo: il regno dell'ineffabile e non la speculazione \u00e8 l'ambito in cui sorge l'interrogativo ultimo, ed \u00e8 appunto in questa sua dimora, qui dove il mistero \u00e8 accessibile a tutti i pensieri, che l'interrogativo dev'essere studiato. All'ambito di conoscenza proprio della scienza, e nel suo campo pienamente legittimo, va contrapposto il cosiddetto \u201dregno dell'ineffabile\u201d, nella cui dimensione anche ci\u00f2 che non \u00e8 definibile pu\u00f2 essere conosciuto.\nIn concreto, il regno dell'ineffabile \u00e8 descritto mediante sei termini divisi in tre coppie: il sublime e lo stupore, il mistero ed il timore, la gloria e la fede. Se l'uomo si pone di fronte alla realt\u00e0 con stupore, timore e fede, vi scorger\u00e0 il sublime, il mistero e la gloria.\nLo stupore pu\u00f2 essere punto di partenza tanto della scienza, e in questo caso \u00e8 meglio definibile come \u201ccuriosit\u00e0\u201d, quanto della religione, e allora si parla di \u201cmeraviglia radicale\u201d. Lo stupore in senso religioso ebraico nasce nella scoperta del sublime, intendendo con questo termine non una categoria estetica rapportata al bello, bens\u00ec l'allusivit\u00e0 trascendente di tutte le cose.\nIl timore \u00e8 invece l'autentica risposta al mistero del mondo. Non si tratta di una resa all'ignoto, di una abdicazione della ragione, ma piuttosto della ricerca di una comunicazione con ci\u00f2 che trascende il mistero. Anche qui il timore permette la percezione del trascendente e svela le allusioni al Divino nella realt\u00e0.\n\u00c8 dunque mediante lo stupore ed il timore che l'uomo acquista la consapevolezza di non essere solo nel mondo e del carattere allusivo del creato. L'uomo \u00e8 cos\u00ec nella condizione di aprirsi alla possibilit\u00e0 di Dio. Sembra un cammino parallelo alle prove razionali dell'esistenza di Dio, ma Heschel ne rimarca la differenza: la possibilit\u00e0 di porre il problema di Dio non \u00e8 un avanzamento da certe premesse alla prova, bens\u00ec l'inverso. \u00c8 proprio la presenza divina a consentire il processo di auto-coscienza e di auto-esame che svela, dietro la realt\u00e0 quotidiana, quella realt\u00e0 ultima, quel presupposto ontologico che \u00e8 l'essere divino. Questa \u00e8 dunque la successione che s'instaura nel nostro pensiero e nella nostra esistenza: ci\u00f2 che \u00e8 supremo, ovverosia Dio, viene prima e il nostro ragionamento su di lui viene dopo. La speculazione metafisica invece ha invertito l'ordine: il ragionamento viene prima e soltanto dopo si pone il problema della sua realt\u00e0: o se ne d\u00e0 la dimostrazione o egli non \u00e8 reale.\nMa la piena consapevolezza di un mondo riempito dalla gloria divina \u00e8 raggiungibile solo mediante la fede e lo studio della Torah. \u00c8 in essa che l'uomo scopre come la via verso Dio sia in realt\u00e0 l'itinerario di Dio, come la ricerca umana di Dio abbia quale esito la scoperta che Dio per primo \u00e8 alla ricerca dell'uomo. \u00c8 l'iniziativa divina a rendere possibile l'incontro.\nOttenere la fede, d'altro canto, non \u00e8 in totale potere dell'uomo: con le sue sole forze Abramo pot\u00e9 conseguire soltanto meraviglia e stupore, l'intuizione: la consapevolezza del Dio vivente gli fu data da Dio. Qui \u00e8 racchiusa la via per il regno dell'ineffabile, la via della religiosit\u00e0 ebraica, della rivelazione e della profezia. La grande utilit\u00e0 di una teologia ebraica, che si adoperi a risvegliare la sensibilit\u00e0 al mistero, consiste nel provare a rimuovere uno dei pi\u00f9 grandi ostacoli alla fede. Ma tal fine, per giungere effettivamente alla concreta relazione tra Dio e uomo, pu\u00f2 essere compiuto solo mediante l'adesione all'evento profetico, per l'ebraismo, nella fede nella Rivelazione del Sinai e nel carattere divino della Torah. Lo studio della Torah \u00e8 la via verso la consapevolezza di un mondo riempito dalla gloria divina, verso la fede, la concreta relazione tra Dio e uomo.\nDio alla ricerca dell'uomo.\nDio che si rivela, sostiene Heschel, significa innanzitutto che egli \u00e8 interessato all'uomo ed alla storia; anzi, come l'uomo ha bisogno di Dio, anche Dio ha bisogno dell'uomo: \u201cVi \u00e8 un solo modo per definire la religione ebraica. Essa \u00e8 consapevolezza dell'interesse di Dio per l'uomo, consapevolezza di un patto, di una responsabilit\u00e0 che investe tanto Lui quanto noi\u201d.\nIl documento di questo patto, sancito nell'evento unico del Sinai, \u00e8 la Torah. Ed \u00e8 nella riflessione sulla Torah che giungiamo al cuore dell'opera di Heschel. Ogni suo lavoro, ad iniziare da Die Prophetie, \u00e8 un confronto con il pensiero ebraico ed un tentativo di aderire alle categorie della Torah. L'esempio pi\u00f9 probante \u00e8 nella sua opera fondamentale di filosofia dell'ebraismo: God in Search of Man, dove sono analizzate tre vie che conducono a Dio: vi sono tre punti di partenza per giungere alla contemplazione di Dio, tre vie che conducono a Lui. La prima \u00e8 di intuire la presenza di Dio nel mondo, nelle cose; la seconda via \u00e8 d'intuirne la presenza nella Torah; la terza \u00e8 d'intuirne la presenza negli atti sacri, nelle Mitzvot. Queste tre vie sono suggerite in altrettanti passi della Torah: \"Levate in alto i vostri occhi e guardate: chi ha creato tutte queste cose?\" (Is 40, 26). \"Io sono il Signore tuo Dio\" (Es 20, 2). \u201dFaremo e ascolteremo\u201d (Es 24, 7). Queste tre vie corrispondono nella tradizione ebraica ai pi\u00f9 importanti aspetti dell'esistenza religiosa: culto e preghiera ebraica, studio della Torah, e azione nell'osservanza delle Mitzvoth. Le tre vie sono in realt\u00e0 una sola, e dobbiamo percorrerle tutte e tre contemporaneamente per giungere all'unica destinazione.\nDunque le tre vie nascono primariamente dalla stessa Torah e si svolgono in coerenza con precisi canoni ermeneutici. La contemplazione del mondo che conduce al senso dell'ineffabile si sostanzia nel sostituire alle categorie abituali dell'approccio scientifico modi d'essere e categorie tratti dalla Torah: \u201cCome si pu\u00f2 giungere alla consapevolezza di Dio attraverso la contemplazione del mondo, qui e ora? Per comprendere la risposta ebraica dobbiamo cercare di scoprire che cosa significa il mondo e capire le categorie secondo cui la Torah lo vede, e cio\u00e8: il sublime, la meraviglia, il mistero, il timore e la gloria\u201d.\nIl pensiero di Heschel \u00e8 quindi un incessante e instancabile studio della Torah, motivi intrinseci chiariscono la sua opzione verso il libro. L'ebraismo, sostiene infatti, \u201c\u00e8 un confronto con la Torah e una filosofia dell'ebraismo deve essere un confronto con il pensiero della Torah\u201d. Di qui la proposta di un principio semplice ma di assoluta rilevanza nel giudaismo: la Torah \u00e8 l'essenza dell'ebraismo. Su questa premessa si svolge tutto il pensiero di Heschel: \u201cLa Torah non \u00e8 la sapienza ma il destino d'Israele; non la nostra letteratura, ma la nostra essenza. Si dice che essa non \u00e8 venuta alla luce per via di speculazione o di ispirazione poetica ma attraverso la profezia e la rivelazione\u201d.\nQueste parole meritano un approfondimento. Pu\u00f2 stupire l'affermazione che la Torah non sia la sapienza d'Israele, ma il termine si chiarisce immediatamente nell'evidente parallelismo tra sapienza e speculazione, letteratura e ispirazione poetica. Sapienza dunque come intelligenza umana, sforzo di comprensione che ha origine nelle capacit\u00e0 razionali dell'uomo. Parimenti, letteratura come opera poetica che nasce dal genio creativo dell'uomo. Ora, la Torah \u00e8 precisamente la testimonianza che la direzione \u00e8 invertita: in essa non si procede tanto dall'uomo a Dio, dalla ragione o dall'immaginazione verso l'idea di Dio, quanto piuttosto da Dio all'uomo. La Torah, proprio e solo in quanto profezia e rivelazione, \u00e8 il destino e l'essenza d'Israele. Soprattutto, l'assolutezza della Torah si compendia nel suo essere una \u201crisposta all'interrogativo supremo: che cosa richiede Dio da parte nostra\u201d.\nNello specifico ambito ebraico occorrono tanto lo studio che l'applicazione della Torah. Anzi, parafrasando Kierkegaard, Heschel ritiene che all'ebreo sia chiesto innanzitutto, pi\u00f9 che un salto nella fede, un \u201csalto nell'azione\u201d. L'adempimento dei precetti, prima ancora dell'adesione intellettuale, costituisce quell'a priori che rende possibile la confessione di fede.\nIl messaggio dei Profeti.\nL'opera giovanile pi\u00f9 importante che segna una tappa fondamentale nella riflessione di Heschel \u00e8 Die Prophetie (1936). Oltre a far intravedere alcuni tratti fondamentali del suo pensiero, poi esplicitati nelle opere maggiori, \u00e8 il testo ove sono elaborati per la prima volta, quale chiave interpretativa della natura peculiare del profetismo ebraico, i concetti di \u201cpathos divino\u201d e \u201csimpatia profetica\u201d. La rivelazione divina che il profeta ispirato partecipa al popolo eletto, sostiene Heschel, nasce dal \u201cpathos divino\u201d per Israele. Le parole profetiche esprimono in modo multiforme questo \u201csentimento\u201d di Dio. In esse si colgono ora l'ira e la delusione di Dio, ora l'amore e la benevolenza; in una parola: il \u201cpathos\u201d che muove Dio alla sollecitudine per il suo popolo. \u201cL'esperienza fondamentale del profeta va intesa come un con-sperimentare i \u201csentimenti\u201d di Dio, come un con-sentire con il \u201cpathos di Dio\u201d, che \u00e8 il movente di fondo della profezia, come un con-sperimentare che si attua attraverso un'intima imitazione o empatia\u201d. Il profeta, in altre parole, non \u00e8 recipiente vuoto e inanimato del messaggio rivelato, latore anonimo, bens\u00ec l'uomo della simpatia col \u201cpathos di Dio\u201d. La partecipazione divina alla vicenda umana, la scoperta dell'antropotropismo di Dio, trascinano il cuore del profeta a condividere lo stesso sentimento divino. E tali emozioni esprime al popolo nel farsi portavoce della volont\u00e0 celeste.\nAttraverso il concetto di \u201cpathos divino\u201d, Heschel polemizza esplicitamente con la tradizione filosofica di origine greca che affermava l'assoluta impassibilit\u00e0 divina e manifesta una costante della sua riflessione: la coscienza della radicale differenza tra il \u201cDio dei filosofi\u201d e il \u201cDio di Abramo, Isacco e Giacobbe\u201d, tra le categorie della Torah ed i presupposti della metafisica occidentale.\nD'altra parte, per intendere adeguatamente il tono e gli obiettivi di questo testo, occorre tenere presente che Die Prophetie \u00e8 come il suggello del soggiorno berlinese di Heschel, il passaggio dall'entusiasta attrazione per l'universo accademico ad una riconsiderazione critica fondata su una nuova consapevolezza delle proprie radici ebraiche. \u00c8 a Berlino che Heschel manifesta il pi\u00f9 netto e definitivo rifiuto di ogni assimilazione. Heschel scrive: \u201cGiunsi all'Universit\u00e0 di Berlino con una grande fame di studiare filosofia... Tuttavia, a dispetto della forza e dell'onest\u00e0 intellettuale che fui privilegiato di testimoniare, divenni sempre pi\u00f9 consapevole del baratro che separava le mie idee da quelle sostenute all'Universit\u00e0... Mi resi conto che i miei insegnanti erano prigionieri di un modo di pensare greco-tedesco. Erano impigliati in categorie che implicavano presupposti indimostrabili. Le questioni a cui ero interessato non avrebbero potuto essere adeguatamente espresse nelle loro categorie di pensiero... Al tempo stesso mi convinsi: la filosofia avrebbe potuto apprendere molto dalla vita ebraica\u201d.\nFilosofi ebrei sefarditi del Medioevo.\nUn altro lascito degli studi berlinesi fu il profondo interesse per il pensiero ebraico sefardita medievale. Nel quindicennio 1935-1950 Heschel mise a frutto la ricerca assidua su questi robusti rami della tradizione ebraica sefardita e pubblic\u00f2 tutti i suoi lavori pi\u00f9 importanti sul tema: scritti su Maimonide, Ibn Gabirol, Abrabanel, Saadia HaGaon.\nDi particolare interesse sono le analisi condotte da Heschel sul rapporto fede-ragione, in particolare nel pensiero di Maimonide e Saadia HaGaon. \u00c8 proprio in questi lavori che si rivela l'irrevocabile opzione per una concezione della fede che privilegia l'intuizione sulla speculazione e che rimarca la differenza tra il discorso razionale su Dio e le istanze della rivelazione. L'esito di queste ricerche \u00e8 l'affermazione dell'incongruit\u00e0 di fede e ragione; dell'impossibilit\u00e0 razionale di rendere conto, in modo convincente, delle fonti della fede: \u201cFede e ragione, sono incline a supporre, non dovrebbero essere comparate l'una con l'altra. Sono incongrue, per certi aspetti persino non commisurabili. \u00c8 impossibile rendere gli aspetti essenziali della fede in nozioni astratte, e neppure la sua verit\u00e0 pu\u00f2 essere provata mediante argomenti logici... La certezza della fede \u00e8 intuitiva, non speculativa\u201d. La giustificazione razionale della fede non pu\u00f2 esprimerne l'essenza. La fede, infatti, resa secondo concetti speculativi, non \u00e8 altro che un pallido fantasma. Lo strumento pi\u00f9 adeguato per descrivere l'atto del credere \u00e8 invece di natura fenomenologica: cogliere nella vita dell'uomo l'esperienza reale del contatto con Dio.\nSenza negare profonda ammirazione e rispetto per il grande tentativo conciliatore dell'ebraismo sefardita medievale, Heschel ritiene tuttavia che lo scacco del pensiero, nel tentativo di armonizzare fede e ragione, sia inevitabile, se condotto con gli strumenti e le categorie della metafisica classica.\nMa l'ebraismo non conosce solo il razionalismo di certi pensatori sefarditi medievali. Heschel scopre nell'eredit\u00e0 ebraica aschkenazita, che ebbe il suo culmine nel chassidismo, una traduzione espressiva pi\u00f9 convincente della fede ebraica. Vi scopre un linguaggio dinamico che non pretende di afferrare l'esperienza di Dio e della sua rivelazione e convogliarla in contenuti cristallizzati e in formule che deludono sulla vera natura della fede.\nIl pensiero di Heschel riesce a superare la fase puramente negativa di rifiuto di un mero discorso concettuale su Dio, punto d'approdo dei suoi studi sui filosofi ebrei sefarditi medievali, affidandosi ad altre radici ebraiche e precisamente a quella struttura \u201cmidrashico-narrativa\u201d espressa dal Talmud, dalla letteratura rabbinica e dal chassidismo. Su queste due basi fondamentali, pensiero rabbinico e chassidismo, la filosofia del giudaismo di Heschel evita il razionalismo, senza cedere al puro linguaggio della retorica religiosa o della letteratura edificante.\nIl Chassidismo.\nAbbiamo ricordato le profonde origini chassidiche di Heschel ed anche il suo riavvicinamento, a Berlino, alle proprie radici religiose. Su questo fatto Samuel Dresner, gi\u00e0 allievo di Heschel ed editore di alcuni suoi scritti sul chassidismo, osserva: \u201cIl contatto con la cultura occidentale, particolarmente con l'ebraismo tedesco, le sue sinagoghe e le sue accademie di studio, accrebbero in Heschel la convinzione che il pensiero e la vita chassidica contenessero un tesoro che doveva essere reso disponibile all'ebreo moderno assimilato. I suoi primi studi sulla profezia e su Maimonide avevano trattato temi quali il \u201cpathos divino\u201d, il desiderio della profezia e l'imitatio Dei, concetti ai quali era stato reso sensibile dal chassidismo\u201d.\nHeschel giunse in America con l'angoscia del dramma che andava consumandosi in Europa e dell'impotenza a prestare aiuto. Racconta in un'intervista del 1963: \u201cIo ero un immigrato, un rifugiato. Nessuno mi ascoltava... Nel 1941 incontrai un autorevole capo della comunit\u00e0 ebraica, sionista devoto. Gli dissi che gli ebrei del ghetto di Varsavia continuavano a credere che l'ebraismo americano lavorasse incessantemente in loro aiuto. Se avessero saputo della nostra indifferenza, gli ebrei di Varsavia sarebbero morti dalla sorpresa. Le mie parole caddero nel vuoto... Nel 1943 partecipai alla American jewish Conference di tutte le organizzazioni ebraiche per fare un appello perch\u00e9 si agisse per spegnere le fiamme che divoravano l'ebraismo dell'Europa orientale. La conferenza aveva una lunga agenda: Eretz Israel, fascismo, finanze ecc. L'ultimo argomento era: gli ebrei sotto i tedeschi. Prima di arrivare a questo argomento, quasi tutte le rappresentanze se n'erano andate. Me ne uscii sconsolato\u201d.\nIn ogni caso, ad Heschel un compito parve primario e ineludibile: raccontare della vita distrutta dell'ebraismo dell'Europa orientale, conservare, tramandare e insegnare i valori autenticamente ebraici insiti nei modelli di vita del chassidismo. Pi\u00f9 di una volta, riferisce Dresner, Heschel osserv\u00f2 in privato che \u201cdopo l'Olocausto, la comunit\u00e0 ebraica avrebbe dovuto votarsi a ci\u00f2 che resta della Yiddishkeit (\u201ccultura ebraica, stile di vita ebraico e universo dei valori ebraici\u201d).\nDa parte sua, Heschel s'impegn\u00f2 in due direzioni: un paziente lavoro di ricerca storica sul chassidismo e l'ebraismo dell'Europa orientale in generale e la descrizione delle caratteristiche fondamentali e dei valori perenni del mondo ebraico. Pur trattando a pi\u00f9 riprese del chassidismo, non lasci\u00f2 un'opera compiuta di interpretazione globale. Ben si comprendono, allora, le parole di rammarico di Dresner: \u201cDiscendente di una dinastia chassidica ed erede della tradizione vivente nella sua fonte pi\u00f9 vitale, maestro del metodo occidentale in campo filosofico e storico, in possesso di inusuali talenti creativi, Heschel era forse il solo studioso che avrebbe potuto offrirci un lavoro definitivo sul chassidismo\u201d.\nNel campo della ricerca storica Heschel, appena giunto in America, si preoccup\u00f2 di raccogliere materiale, di salvarlo dalla dispersione e nel 1949 fond\u00f2 il Yivo Hasidic Archives, diretto da Moses Shulvass. In quegli anni inizi\u00f2 anche a lavorare intorno ad un progetto rimasto poi incompiuto: un'opera sulla vita e sul pensiero del Baal Shem Tov, il fondatore del pensiero chassidico. Del piano iniziale restano quattro monografie di importanti personaggi della cerchia del Baal Shem ed uno schema provvisorio, trovato da Dresner fra le carte di Heschel e pubblicati nel libro \u201cThe Circle of the Baal Shem Tov: Studies in Hasidism\u201d. All'opera mancata sul Besht suppliscono in parte alcune pagine iniziali di \u201cA Passion for Truth\u201d. Negli ultimi anni prese corpo un lavoro assai interessante su un'altra grande figura chassidica, Rabbi Menachem Mendel di Kotzk, considerato quasi l'antitesi del Baal Shem Tov. A questa enigmatica guida del tardo chassidismo \u00e8 dedicata l'ultima fatica di Heschel: due volumi in yiddish (\u201cKotzk: In gerangl far emesdikeit\u201d, 1973) parzialmente riassunti nella gi\u00e0 citata edizione inglese di \u201cA Passion for Truth\u201d.\n\u201cThe Earth is the Lord's. The inner World of the Jew in East Europe\u201d \u00e8 da considerarsi come uno dei primi tentativi di risposta alla Shoah. \u00c8 un libro molto caro ad Heschel; pubblicato in yiddish nel 1946, in inglese nel 1950, alcuni suoi brani appaiono inseriti in altre sue opere ed ulteriori saggi ed articoli ne riassumono ed amplificano le tematiche. In questa opera non si deve ricercare tanto l'accuratezza storica o l'esame critico di un'epoca. Si tratta piuttosto della descrizione di un mondo e di un universo ebraico nel quale si stagliano i contorni di ci\u00f2 che Heschel pensa dell'autentica natura dell'essere ebrei. La commemorazione, se mai traspare, cede subitaneamente il passo ad un discorso attuale e bruciante: il significato dell'ebraismo, la necessit\u00e0 di una risposta alla questione ebraica dopo il tragico fallimento dell'assimilazione. \u00c8 uno scritto dal tono narrativo, ma pu\u00f2 ben occupare un posto di rilievo tra le opere pi\u00f9 importanti di filosofia dell'ebraismo. Attraverso la rivelazione di quattro processi storici, l'istruzione religiosa del popolo, la diffusione degli ideali della piet\u00e0 mistica, la propagazione delle idee cabalistiche, la nascita del chassidismo, l'ebraismo matura i suoi tratti originali.\nAltrove Heschel precisa ulteriormente quell'affermazione sorprendente che crea un collegamento tra l'approccio dell'ebraismo sefardita e la Haskalah in Germania: \u201cLa corrente della cultura ebraica serfardita non fu confinata nelle cosiddette comunit\u00e0 ispano-portoghesi. Nell'epoca moderna, la sua influenza perme\u00f2 altri gruppi ebraici, specialmente in Germania. Fu l'ammirazione degli studiosi ebreo-tedeschi del XIX secolo per il Medioevo sefardita a determinare l'inclinazione della moderna Scienza dell'Ebraismo (Wissensckaft des Judentums). Gli studiosi dell'emancipato ebraismo tedesco videro nel periodo spagnolo la Et\u00e0 d'Oro della storia ebraica e la celebrarono come il felice connubio di progresso e tradizione sul quale desideravano modellare il loro proprio corso. Nella loro ricerca giunsero al punto di applicare i modelli culturali dell'Et\u00e0 d'Oro alla letteratura degli ultimi secoli. Per alcuni studiosi ebrei moderni, tutta la letteratura ebraica datata dopo il 1492, l'anno nel quale cess\u00f2 in Spagna la vita ebraica, non era degna di una ricerca scientifica. Il loro esempio venne seguito nel predisporre i curricula delle scuole superiori di insegnamento ebraico, che non lasciarono spazio alle opere scritte dopo il 1492 e prima dell'inizio della moderna letteratura ebraica\u201d. Heschel critica in particolare la tendenza di certi studiosi ebrei moderni a fraintendere il tipico entusiasmo chassidico, confinandolo nello stravagante o nell'irrazionale e polemizza con la posizione verso il chassidismo di ricercatori quali H. Graetz, I. Elbogen, M. Steinschneider (fautori della riforma).\nHeschel non teme cio\u00e8 di contrapporre i criteri di giudizio neosefarditi ai canoni di interpretazioni riscontrabili nell'eredit\u00e0 dell'ebraismo orientale. Compie cos\u00ec un rovesciamento: non l'ebraismo sefardita medievale bens\u00ec la nascita del pensiero chassidico \u00e8 la vera et\u00e0 aurea nella storia del popolo d'Israele. Questo giudizio nasce dalla rivendicazione della singolarit\u00e0 dei criteri interpretativi applicabili all'ebraismo e soprattutto al chassidismo: \u201cDifficilmente esiste uno specchio migliore, per riconoscere le caratteristiche uniche delle nostre origini, della vita culturale della realt\u00e0 ebraica dell'Europa orientale. Essa non deve essere valutata in base a modelli \u201csefarditi\u201d, fare questo equivarrebbe a pesare le bellezze dell'architettura gotica sulle bilance della grecit\u00e0 classica\u201d.\nLa vita ebraica delle comunit\u00e0 orientali, come dice Heschel, \u00e8 una storia non raccontata e, per certi versi, quasi impossibile a narrarsi. La grande difficolt\u00e0 ad operare sistematicamente sui contenuti dell'esperienza chassidica si fonda sul suo carattere di movimento orale: \u201c\u00c8 una tragedia che questo grande movimento sia essenzialmente un movimento orale, che non pu\u00f2 essere conservato in forma scritta. \u00c8 in fin dei conti un movimento vivente. Non \u00e8 contenuto completamente in un qualche suo libro\u201d. Del resto il giudaismo si fonda su un massimo di Torah Orale e un minimo di Torah Scritta. \u201cIl chassidismo appassisce quando viene esibito. La sua sostanza non \u00e8 percepibile all'occhio. Non basta leggere le sue parole scritte\u201d.\nAltri studiosi del chassidismo sottolineano la difficolt\u00e0 di una interpretazione rigorosa del fenomeno in chiave speculativa: \u201cL'elemento nuovo non va ricercato sul piano dottrinario e letterario: lo si trova piuttosto nell'esperienza del risveglio ebraico, nella spontaneit\u00e0 del sentimento ebraico, conseguenza dell'incontro con incarnazioni viventi della mistica ebraica\u201d (Gershom Scholem). A proposito del fondatore del pensiero chassidico, il Baal Shem Tov, scrive Wiesel: \u201cNon sorprende... che il Baal Shem abbia avuto cos\u00ec scarsa fortuna presso gli storici ebrei \"dell'esterno\": sfugge a loro... Se gli storici ebrei... gli dedicano un'animosit\u00e0 che travalica la cornice ideologica, \u00e8 anche perch\u00e9 li disturba nel loro ruolo di storici. Se lo calunniano, se lo trattano da ciarlatano, da volgare ubriacone malevolo, da guaritore ignorante e vorace, se lo detestano fino a farne un personaggio d'una bassezza malefica, \u00e8 perch\u00e9 gli serbano rancore: nonostante i loro sforzi non sono mai arrivati a definirlo, a chiuderlo dentro le loro norme\u201d.\nHeschel scrisse l'ultima sua opera sul Kotzker, in yiddish, perch\u00e9 convinto dell'intraducibilit\u00e0 di quell'esperienza: \u201cChi tenti di descrivere il chassidismo sulla sola base delle fonti letterarie, senza attingere alla tradizione orale, ignora l'autentica fonte vivente e si affida a materiale dal carattere artificiale. Senza la tradizione orale e senza la prossimit\u00e0 ai personaggi chassidici, si pu\u00f2 malamente descrivere il chassidismo. La sua essenza di rado fu espressa negli scritti, e ci\u00f2 che \u00e8 stato scritto \u00e8 stato tradotto in uno stile che raramente ha reso la lingua vivente dei maestri. La letteratura chassidica \u00e8 una letteratura di traduzione, e non sempre di traduzione soddisfacente. Per comprendere il chassidismo si deve imparare come ascoltare e come avvicinare quelli che lo hanno vissuto\u201d.\nSu questi presupposti Heschel individua, al di l\u00e0 delle reali divisioni e contraddizioni dell'Ostjudentum, il filo invisibile che lega insieme le diverse espressioni di quella realt\u00e0. Il messaggio degli ebrei dell'Europa orientale \u00e8 il rifiuto dell'assimilazione e dell'emancipazione offerte a prezzo dell'infedelt\u00e0 alla tradizione d'Israele.\nIl pensiero rabbinico.\n\u00c8 interessante notare come Heschel individui il punto critico per l'identit\u00e0 ebraica nel mutato rapporto con la Torah e con la sua interpretazione secolare.\nLa Haskalah (Illuminismo ebraico), e prima ancora Spinoza, hanno identificato l'ebraismo, sostiene Heschel, con la \u201cortoprassi\u201d. Cos\u00ec facendo hanno precluso una valenza teologica al pensiero rabbinico. In questo modo la Torah resta confinata nel solo ramo legalistico; diventa esclusivamente nomos, legge. In questo modo si creano le premesse per l'abbandono della pratica dei precetti ebraici privati del proprio supporto ideologico indispensabile.\nContrariamente a quanto sostenuto da alcuni critici, l'equilibrio tra Halakhah e Haggadah sottolineato da Heschel non rischia affatto di limitare l'importanza della Halakhah.\nNon riuscendo a inquadrare Heschel, Samuel Dresner, nel suo ultimo lavoro, Heschel, Hasidism, and Halakha, tenta di forzare la mano. L'autore attribuisce ci\u00f2 che Heschel chiama \u201cPan-Alachismo\u201d all'Ortodossia. Cos\u00ec facendo Dresner sostiene la tesi che vede nell'Ortodossia ebraica una devianza storica dal \u201cvero Giudaismo storico\u201d (che si esprimerebbe oggi nel Conservative Judaism) tanto quanto la Riforma classica. Dresner evidentemente, per contrapporre Heschel all'Ortodossia, attribuisce a quest'ultima una patente di \u201cPan-Alachismo\u201d (inteso in senso negativo) che non le \u00e8 propria e che Heschel non le ha mai attribuito\u2026 L'autore ignora che lo stesso Heschel vede come origine del concetto di \u201cPan-Alachismo\u201d e di \u201cComportamentismo Religioso\u201d la Haskalah nata con Spinoza e Moses Mendelssohn che affermano che il Giudaismo sarebbe solo in una \u201cLegge\u201d, in una \u201cortoprassi\u201d. Dresner stesso, nella sua Introduzione al The Circle of the Baal Shem Tov: Studies in Hasidism di Heschel conferma che questa posizione di equilibrio tra Halakhah e Haggadah \u00e8 tipicamente Chassidica. \u00c8 difficile quindi situare il pensiero di Heschel nel Conservative Judaism (almeno cos\u00ec come lo intende Dresner).\nAffermare che l'essenza del Giudaismo consiste esclusivamente nella Halakhah \u00e8 sbagliato, esattamente come lo \u00e8 affermare che l'essenza del Giudaismo consiste esclusivamente nella Haggadah."}
{"id": "1182086", "revid": "2196166", "url": "https://it.wikipedia.org/wiki?curid=1182086", "title": "Rocca aldobrandesca (Capalbio)", "text": "La Rocca aldobrandesca \u00e8 un castello nel centro storico di Capalbio.\nStoria.\nLa rocca venne eretta in epoca medievale come possedimento dell'Abbazia delle Tre Fontane di Roma. Nel corso del Duecento pass\u00f2 alla famiglia Aldobrandeschi che la fortific\u00f2 ulteriormente; la famiglia ne ebbe il controllo a vicende alterne fino alla fine del Trecento, quando la perse definitivamente a vantaggio degli Orsini di Pitigliano.\nLa permanenza di Capalbio e della sua rocca nella Contea degli Orsini fu, tuttavia, molto breve, a causa della conquista da parte dei Senesi avvenuta agli inizi del Quattrocento. Da allora fu uno degli avamposti pi\u00f9 meridionali della Repubblica di Siena. I Senesi eseguirono dei lavori di ristrutturazione, conferendo al monumento architettonico l'aspetto definitivo.\nNella seconda met\u00e0 del Cinquecento, con la definitiva caduta di Siena, pass\u00f2 nelle mani dei Medici entrando nei confini del Granducato di Toscana.\nNel 1989 \u00e8 stato utilizzato dal regista Duccio Tessari per gran parte delle riprese del film \"C'era un castello con 40 cani\" con Peter Ustinov e Salvatore Cascio.\nDescrizione.\nLa rocca \u00e8 situata nel punto pi\u00f9 alto del borgo ed \u00e8 costituita da una torre e da un palazzo signorile, noto come Palazzo Collacchioni, addossati tra loro su un lato.\nLa torre costituisce il nucleo originario del complesso e si presenta a sezione quadrangolare poggiante su un basamento a scarpa cordonato; la parte alta \u00e8 coronata da una merlatura sommitale che poggia su mensole che racchiudono archetti ciechi.\nIl palazzo \u00e8 di epoca rinascimentale ed \u00e8 addossato alla torre sul lato corto. Il fabbricato si sviluppa su tre livelli, presenta alcune decorazioni sulla facciata principale, dove si apre il portale che conduce al cortile interno dove \u00e8 collocato un pozzo per la raccolta d'acqua nella sottostante cisterna interrata. Al suo interno sono conservati mobili d'epoca e un fortepiano Conrad Graf, suonato anche da Giacomo Puccini che spesso soggiornava presso la non lontana Torre della Tagliata."}
{"id": "1182089", "revid": "287204", "url": "https://it.wikipedia.org/wiki?curid=1182089", "title": "Il martello dell'Eden", "text": "Il martello dell'Eden (\"The Hammer of Eden\") \u00e8 un romanzo di Ken Follett pubblicato nel 1998.\nTrama.\nAmbientato negli anni novanta negli Stati Uniti, in una citt\u00e0 e in un ambiente geografico in parte inventato (tranne per qualche ben raro riferimento a valli vinicole) della California.\nLa vicenda narra le avventure di una delle ultime comunit\u00e0 di hippy (che vive in una valle californiana pregando un dio inventato con dei mantra inventati dal leader spirituale della comune, producendo vino) che riesce a vivere nascondendosi dal resto del mondo civilizzato. Ma la situazione \u00e8 destinata allo sconvolgimento per il progetto di costruire una diga nella valle con l'allagamento delle case e della vigna da cui dipende la comune e con la distruzione dell'ambiente. Priest, il leader del gruppo, ordir\u00e0 un piano ingegnoso per costringere il governatore della California ad abbandonare il progetto per riuscire a prolungare la vita della comune lontano dalla societ\u00e0 corrotta e inquinata. Priest vuole infatti rubare un vibratore sismico \u2013 realmente esistente \u2013 per provocare terremoti dalle parti della celebre faglia di Sant'Andrea, minacciando di distruggere la famosa citt\u00e0 californiana di San Francisco. Questo folle piano, che Priest riuscir\u00e0 a far decollare, sar\u00e0 ostacolato dall'agente Judy Maddox, membro dell'FBI. Le vicende assumono un ritmo serrato con un alto livello di particolari nell'indagine che la Maddox avvier\u00e0 nel tentativo di fermare Priest che ben presto diverr\u00e0 il suo nemico fino allo scontro finale. L'autore non fa subito capire se \u00e8 pro o contro la decisione degli hippy, se li vuole far \"vincere o perdere\". All'inizio sembra favorire, con numerosissime descrizioni dettagliate, la vita appartata e ambientalista degli hippy, facendo moltissimi riferimenti agli usi e costumi positivi e benefici della comune \u2013 come per esempio il totale disprezzo per il denaro, che lasciano maneggiare onestamente da un loro amico \u2013 ma poi mette in risalto la loro crudelt\u00e0, il totale disinteresse per una vita umana e la loro follia, che li porter\u00e0 a uccidere molte vite innocenti per arrivare al loro scopo inizialmente benefico.\nCritica.\nParte dei recensori ha testimoniato che il romanzo non manca di suspense, in modo particolare nel finale. Altri invece hanno messo in rilievo l'egregia rappresentazione del paesaggio dove \u00e8 ambientata la storia e si dislocano i personaggi, tutti dotati dei propri caratteri che racchiudono in s\u00e9 aspetti negativi e positivi al contempo. Molto apprezzati sono anche la descrizione del mondo hippy e il senso di amarezza che trasmette il finale."}
{"id": "1182091", "revid": "4327", "url": "https://it.wikipedia.org/wiki?curid=1182091", "title": "Palazzo Collacchioni", "text": ""}
{"id": "1182092", "revid": "436907", "url": "https://it.wikipedia.org/wiki?curid=1182092", "title": "Generazione X (album)", "text": "Generazione X \u00e8 il terzo album in studio del rapper italiano Mondo Marcio, pubblicato il 22 giugno 2007 dalla Virgin Records.\nDescrizione.\nIl disco \u00e8 stato prodotto su base commerciale con vari spezzoni di situazioni in aeroporto, in aereo fino alla caduta finale con tanto di esplosione e urla in panico dei passeggeri. Molto curiosa \u00e8 la bonus track \"Che senso ha\" con il ritornello ripreso da una famosa canzone di Anna Oxa. Molto rappresentativa \u00e8 anche la canzone \"Notoriet\u00e0\" che racconta i risultati delle sue fatiche e della sua esperienza nel mondo della musica. E viene anche confessato il suo \"amore\" per l'attrice Giorgia Surina.\nNel disco \u00e8 inoltre presente il brano \"Ladro di bambini\", inciso in duetto con il rapper italiano Caparezza."}
{"id": "1182094", "revid": "248219", "url": "https://it.wikipedia.org/wiki?curid=1182094", "title": "Cadlininae", "text": ""}
{"id": "1182095", "revid": "287204", "url": "https://it.wikipedia.org/wiki?curid=1182095", "title": "A\u1e25\u0101b\u012bsh", "text": "Col termine A\u1e25\u0101b\u012bsh () si indicarono, nel periodo in cui l'Islam prese ad operare (primo quarto del VII secolo d.C.), quegli arabi abitanti del \u1e24ij\u0101z, di cui non si conosce il preciso insediamento, che probabilmente sono riconducibili alla stirpe dei B. Kin\u0101na. Essi solevano fornire i propri servigi militari alla trib\u00f9 dei Quraysh di Mecca e come tali presero ad esempio parte alla battaglia di U\u1e25ud e a quella del Khandaq di Medina.\nLo studioso belga Henri Lammens, partendo dalla somiglianza del termine con quello arabo \"\u1e24abasha\" (Abissini), ipotizz\u00f2 che essi potessero essere per l'appunto mercenari provenienti dall'Etiopia ma l'ipotesi maggiormente invalsa fra gli studiosi del primo Islam \u00e8 quella che gli \"A\u1e25\u0101b\u012bsh\" fossero gruppi di fuoriusciti dalle varie trib\u00f9 che si riferivano ai Kin\u0101na.\nIl termine stesso significa \"gruppo di persone non tutti di una trib\u00f9\" e il pi\u00f9 importante raggruppamento era quello dei Ban\u016b l-\u1e24\u0101rith b. \u02bfAbd Man\u0101t b. Kin\u0101na. Vi erano tuttavia anche i B. Nuf\u0101tha b. \u02bfAd\u012b b. al-Du\u02beil b. Bakr, i B. al-\u1e24ay\u0101, i B. al-Mu\u1e63\u1e6daliq e gli al-Ha\u016bn (a loro volta divisi in al-Q\u0101ra e \u02bfA\u1e0dal).\nSecondo un'informazione di Ibn Hab\u012bb (\"Mukhabbar\"), gli Ahabish avrebbero particolarmente venerato gli idoli meccani di Is\u0101f e N\u0101\u02beila."}
{"id": "1182096", "revid": "1652635", "url": "https://it.wikipedia.org/wiki?curid=1182096", "title": "Maurizio Ferrini", "text": "Biografia.\nNato artisticamente nella trasmissione del 1985 \"Quelli della notte\", dove fu Renzo Arbore a volerlo come presenza fissa, Ferrini inizia subito a mostrare il suo modo eccentrico di fare comicit\u00e0 interpretando il ruolo di un rappresentante di pedal\u00f2 di una fantomatica ditta la \"Cesenautica\". Grazie alla trasmissione di Arbore, Ferrini si fa subito conoscere ed apprezzare dal pubblico televisivo, lanciando il popolare tormentone \"Non capisco, ma mi adeguo\".\nLa grande occasione per essere lanciato si presenta all'inizio degli anni novanta, quando partecipa con grande successo all'edizione 1989-1990 di \"Domenica in\", trasmissione nella quale si mostra \"en travesti\" con uno dei suoi personaggi pi\u00f9 riusciti: \"la signora Emma Coriandoli\", parodia della casalinga media italiana.\nLa signora Coriandoli e altre esperienze.\nGrazie a questa interpretazione, Ferrini viene chiamato a girare spot per alcuni sponsor dell'epoca (come quelli per FIAT e Amadori e Lavazza), e nel 1992 Antonio Ricci lo chiama a condurre la trasmissione satirica \"Striscia la notizia\" (fino al 1994) dove fa coppia prima con Sergio Vastano, poi con Alba Parietti.\nInoltre, Maurizio Ferrini tra gli anni ottanta e gli anni novanta prende parte anche ad alcuni film: nel 1986, nel ruolo dell'agente Gridelli, partecipa al film \"Il commissario Lo Gatto\", diretto da Dino Risi, questa volta al fianco di Lino Banfi. Due anni dopo \u00e8 la volta di \"Compagni di scuola\", film corale diretto da Carlo Verdone, dove Ferrini interpreta l'ex alunno Armando Lepore; questa volta un'interpretazione cinica per lui, che nel film forma una coppia forzata con Alessandro Benvenuti.\nInfine nel 1992 Ferrini partecipa alla commedia on the road \"Sognando la California\", diretta da Carlo Vanzina, al fianco di tre comici quali Massimo Boldi, il vecchio amico Nino Frassica e Antonello Fassari. In seguito, inizia ad allontanarsi sempre di pi\u00f9 sia dal cinema che dalla tv, dove lo si vede qualche volta solo come ospite. Tutto questo fino al 2005, quando Simona Ventura lo chiama a partecipare al reality show \"L'isola dei famosi\", tra l'altro ad edizione gi\u00e0 in corso; Ferrini si classifica al secondo posto con il 25% dei voti. Nel 2007 recita una piccola parte nella fiction \"Ma chi l'avrebbe mai detto\" al fianco di Ornella Muti e Katia Ricciarelli. Nel 2011 recita nel ventitreesimo episodio di Don Matteo 8, dove interpreta Dorelli."}
{"id": "1182099", "revid": "1305772", "url": "https://it.wikipedia.org/wiki?curid=1182099", "title": "Sa'dun al-Ruayni", "text": "Eletto, nel 796, wali (governatore) di Barcellona ben presto si mise in contrasto con l'emiro di Cordova, Al-Hakam. Nell'aprile del 797, si present\u00f2 ad Aix-la-Chapelle ed offr\u00ec a Carlo Magno la sottomissione della citt\u00e0 in cambio di un aiuto nella lotta contro al-Andalus e della sua conferma al potere. Nella primavera dell'800, in un'assemblea, tenuta a Tolosa, fu deciso di inviare a Barcellona il figlio di Carlo, il re d'Aquitania, Ludovico il Pio, e un'armata, capitanata da Rostano di Gerona, Ademaro di Narbona e Guglielmo di Gellone, con la speranza di poter entrare facilmente nella citt\u00e0. Sa'dun, per\u00f2, rifiut\u00f2 di consegnare la citt\u00e0, obbligando l'armata franca a porre l'assedio alla citt\u00e0, che cominci\u00f2 nell'autunno dell'800. Sa'dun tent\u00f2 allora di raggiungere Cordova, per chiedere aiuto all'emiro; ma fu catturato dagli assedianti, e di lui non si hanno altre informazioni. Fu sostituito da Harun, nobile musulmano imparentato con le pi\u00f9 importanti famiglie Gote di Barcellona."}
{"id": "1182100", "revid": "2181294", "url": "https://it.wikipedia.org/wiki?curid=1182100", "title": "Luxo Junior", "text": "Luxo Junior (\"Luxo Jr.\") \u00e8 un cortometraggio animato del 1986, diretto da John Lasseter. Il corto \u00e8 la prima opera artistica dei Pixar Animation Studios, che adotteranno il personaggio di Luxo Jr. come simbolo della compagnia, tanto da inserirlo nel logo degli studios.\nTrama.\nUna piccola lampada da tavolo, Luxo Jr., gioca saltellando con una palla, passando davanti ad una lampada pi\u00f9 grande, Luxo, (il genitore di quella pi\u00f9 piccola), il quale, tramite i propri movimenti, esprime la sua frustrazione nel non riuscire a fermare il figlio. Preso dalla foga, Luxo Jr. comincia a saltare continuamente sopra la palla che, alla fine, si sgonfia, ponendo fine ai suoi giochi. Mentre Luxo osserva la palla bucata, controllando se sia possibile rigonfiarla, improvvisamente una palla ancora pi\u00f9 grande della precedente entra in scena, rincorsa subito da Luxo Jr, ancora pi\u00f9 divertito di prima. Il corto termina con Luxo che guarda verso lo spettatore, per poi abbassare la testa scuotendola in segno di disappunto.\nEdizioni home video.\nVHS.\nA causa della loro stessa natura, i cortometraggi Pixar non vennero mai distribuiti nel mercato dell'home video. Solo dopo il successo di \"Toy Story\" venne distribuito a partire dal 29 ottobre 1996 il VHS \"Tiny Toy Stories\", contenente i cinque corti prodotti fino ad allora: \"The Adventures of Andr\u00e9 and Wally B.\", \"Luxo Junior\", \"Il sogno di Red\", \"Tin Toy\" e \"Knick Knack\".\nDVD.\nNel 2007, un'edizione rimasterizzata di \"Luxo Junior\" fu inclusa nella raccolta \"Pixar Short Films Collection: Volume 1\", che presenta tutti i cortometraggi prodotti dalla compagnia fino al 2007. L'opera usc\u00ec il 6 novembre 2007 e fu pubblicata su DVD e Blu-ray; le edizioni sui due supporti sono fra loro identiche."}
{"id": "1182106", "revid": "729019", "url": "https://it.wikipedia.org/wiki?curid=1182106", "title": "Battaglia di Ctesifonte", "text": "La battaglia di Ctesifonte fu combattuta il 26 maggio 363 di fronte a Ctesifonte, tra l'esercito dell'imperatore romano Giuliano e quello sasanide che difendeva la propria capitale. La battaglia fu vinta da Giuliano, che per\u00f2 dovette porre fine alla propria campagna e ritirarsi senza conquistare la citt\u00e0.\nAntefatto.\nAlla sua assunzione al trono, il re sasanide Sapore II aveva ripreso le ostilit\u00e0 contro l'Impero romano; una prima campagna era stata fallimentare, ma la seconda aveva portato alla conquista della fondamentale fortezza frontaliera di Amida, caduta nel 359. L'imperatore Costanzo II non era riuscito a contrastare l'offensiva sasanide, anche perch\u00e9 era stato obbligato a rivolgere la propria attenzione alla ribellione del cugino e cesare Giuliano: il 3 novembre 361 Costanzo era per\u00f2 morto, succeduto proprio da Giuliano. Dopo essersi occupato della riorganizzazione dell'impero per due anni, Giuliano decise di riprendere l'offensiva contro i Sasanidi.\nIl 5 marzo Giuliano lasci\u00f2 Antiochia con 65.000 uomini; a Carre un contingente di 30.000 soldati, comandato da Procopio, prese la via dell'Armenia da dove, assieme alle forze del re armeno, avrebbe dovuto attaccare la Persia da nord. Giuliano entr\u00f2 in territorio sasanide con 35.000 soldati, all'inizio di aprile e, seguendo il corso dell'Eufrate, penetr\u00f2 nel territorio nemico conquistandone le fortezze fino a giungere a maggio inoltrato in vista di Ctesifonte, la capitale sasanide.\nBattaglia.\nL'esercito sasanide attendeva quello romano nella piana davanti a Ctesifonte, delimitata dall'altro lato dal fiume Tigri: comandato dallo \"spahbod\" Merena, schierava i \"Savaran\" (catafratti) al centro e arcieri a cavallo corazzati sui fianchi, mentre nella retroguardia erano presenti gli elefanti da guerra. I generali di Giuliano temevano molto la cavalleria pesante sasanide, ma l'imperatore ordin\u00f2 l'attraversamento del fiume.\nL'esercito romano riusc\u00ec ad attraversare il Tigri malgrado l'opposizione sasanide e si dispose a mezzaluna per evitare di essere accerchiato dalle truppe nemiche, secondo la tattica preferita dai Sasanidi. Le ali romane ingaggiarono rapidamente il nemico, per evitare di rimanere esposte a lungo al tiro degli arcieri, molto numerosi, e la battaglia ebbe inizio. Malgrado l'inferiorit\u00e0 numerica, l'esercito romano ottenne una schiacciante vittoria: Gore Vidal, nel suo romanzo storico \"Giuliano\", riporta che i Sasanidi ebbero perdite (su un esercito di circa unit\u00e0) a fronte dei 75 caduti romani (su un esercito di circa unit\u00e0) e furono costretti a ritirarsi verso la citt\u00e0, dove sarebbero stati raggiunti dal loro nemico se il comandante dell'avanguardia romana, Vittore, non fosse stato ferito alla spalla da una freccia.\nRitirata e morte di Giuliano.\nLa mancanza di macchine di assedio, la lunghezza delle linee di rifornimento romane, la possibilit\u00e0 di essere oggetto di attacchi da parte dell'esercito sasanide di Sapore fino ad allora lontano dal campo di battaglia, il mancato arrivo di Procopio e del re di Armenia sono tra le possibili ragioni che convinsero Giuliano a rinunciare a prendere Ctesifonte e a ritirarsi verso nord, lungo il Tigri.\nUn mese dopo, il 26 giugno, Giuliano cadde in battaglia, dopo essere intervenuto personalmente in una scaramuccia con la cavalleria sasanide senza aver indossato l'armatura. L'esercito romano acclam\u00f2 imperatore Gioviano, il quale negozi\u00f2 con i Sasanidi una dura pace per permettere all'esercito di tornare nel territorio romano."}
{"id": "1182110", "revid": "1782831", "url": "https://it.wikipedia.org/wiki?curid=1182110", "title": "Guelfi Firenze", "text": "I Guelfi Firenze sono una squadra di football americano della citt\u00e0 di Firenze, nata ad opera di un gruppo di ex giocatori delle precedenti squadre fiorentine, Apaches e Renegades. Dal campionato dell'anno 2016 militano nel campionato di Prima Divisione IFL della FIDAF.\nStoria.\nDisputano il primo campionato nel 2000 arrivando a giocare la finale nazionale, persa contro i Kings Gallarate; nel 2001 il loro cammino si ferma alla semifinale persa sempre contro i Kings. Nel 2002 la squadra si ferma ancora in finale contro i Titans Forl\u00ec, mentre nel 2003 i Guelfi vincono il Ninebowl davanti a quasi 6000 spettatori nella cornice dello stadio Artemio Franchi di Firenze contro i Crusaders Cagliari. Nel 2004 i Guelfi passano dal football a 9 giocatori a quello a 11, arrivando alla semifinale persa di misura conto i Panthers Parma. Nel 2005 i Guelfi ottengono una perfect season e si aggiudicano il Silverbowl contro i Briganti Napoli nello stadio Luigi Ridolfi che li ospiter\u00e0 per 6 anni. Nel 2006 una decisione del Giudice Sportivo esclude i Guelfi dai playoff per non aver trovato l'accordo per la disputa dei quarti di finale a Palermo. Nel 2007 i Guelfi arrivano alla finale di campionato di Novi Ligure persa contro gli Hogs Reggio Emilia. Nel 2008 terminano il campionato ai quarti di finale sempre contro gli Hogs. nel 2009 vengono sconfitti in semifinale contro gli Sharks Palermo. Nel 2010 i Guelfi sono sconfitti in finale per soli 2 punti dai Barbari Roma Nord. Nel 2011 la squadra arriva ai quarti di finale, sconfitta nuovamente dai Barbari. Nel 2012 la gestione tecnica \u00e8 affidata a Coach Jeff Scurran vincitore di diversi titoli statali in Arizona sia a livello di high school che di college, campionato che si concluder\u00e0 in semifinale contro i Grizzlies Roma.\nNel 2008 hanno partecipato alla Serie A NFLI, il massimo campionato di football americano italiano, venendo eliminati nei quarti di finale dei play-off dai Hogs Reggio Emilia.\nNel 2015 hanno partecipato per la prima volta al campionato di categoria U13 Tackle, laureandosi campioni nello Youthbowl vincendo in finale contro i Doves Bologna.\nNel 2016 hanno disputato il campionato di Prima Divisione, qualificandosi terzi nel girone Sud con un record di 6 - 4 e perdendo nel primo turno dei playoffs contro i Panthers Parma per 35 - 14.\nLe 'Elfe.\nNel settembre del 2013 nasce la sezione femminile, chiamata 'Elfe Firenze. Durante il primo anno la squadra si \u00e8 cimentata nel flag football; a dicembre 2015 le 'Elfe hanno deciso di prepararsi per il campionato nazionale di tackle seguite dai coach Simone Iori e Paolo Moretti, non riuscendo per\u00f2 ad accedere ai play off."}
{"id": "1182113", "revid": "834", "url": "https://it.wikipedia.org/wiki?curid=1182113", "title": "Patria Mercedes Mirabal", "text": ""}
{"id": "1182114", "revid": "834", "url": "https://it.wikipedia.org/wiki?curid=1182114", "title": "Minerva Argentina Mirabal", "text": ""}
{"id": "1182115", "revid": "834", "url": "https://it.wikipedia.org/wiki?curid=1182115", "title": "Antonia Mar\u00eda Teresa Mirabal", "text": ""}
{"id": "1182116", "revid": "729019", "url": "https://it.wikipedia.org/wiki?curid=1182116", "title": "Detective Quantum Efficiency", "text": "Nei sistemi di imaging biomedico a raggi X la detective quantum efficiency (DQE) \u00e8 un indice della qualit\u00e0 del rivelatore basato sulla quantit\u00e0 di rumore che esso introduce nell'immagine. Pi\u00f9 specificatamente, indica come il rivelatore degrada il rapporto segnale/rumore dell'immagine in ingresso. \nFormalmente, la DQE \u00e8 definita come:\nformula_1\nDove SNROUT e SNRIN sono rispettivamente il rapporto segnale/rumore in uscita e in ingresso.\nLa DQE \u00e8 un indice della sola qualit\u00e0 del rivelatore, ma non necessariamente della qualit\u00e0 dell'immagine finale ottenuta dal sistema di imaging, la quale dipende anche dagli altri componenti del sistema. Il detettore ideale, possiede DQE = 1: ci\u00f2 significa che tutta la radiazione incidente sul detettore \u00e8 stata convertita in informazione d'immagine. Oggi i detettori digitali hanno DQE= 0,5 cicli/mm (Hz). \nLa DQE non deve essere confusa con la QDE (\"quantum detection efficiency\") che indica la frazione di fotoni dei raggi X che vengono assorbiti dal rivelatore rispetto alla quantit\u00e0 complessiva dei fotoni che lo colpiscono."}
{"id": "1182120", "revid": "125997407", "url": "https://it.wikipedia.org/wiki?curid=1182120", "title": "Giovanni di Trast\u00e1mara", "text": "Origine familiare e infanzia.\nDiscendente per via materna dal casato di Trast\u00e1mara, Giovanni avrebbe ereditato la Castiglia alla morte della regina Isabella, mentre sarebbe divenuto re di Sicilia, di Aragona e dell'Alta Navarra, succedendo al padre, Ferdinando II.\nDopo il primo parto, da cui era nata una figlia (Isabella), e un aborto, la regina Isabella di Castiglia temeva di non avere pi\u00f9 figli. And\u00f2 quindi in pellegrinaggio al santuario di San Giovanni di Ortega, protettore delle gravidanze improbabili. Dodici mesi dopo nacque un bambino riconosciuto dalle \"cortes\" come erede dei regni di Castiglia e Aragona, cui venne messo il nome di Giovanni. Il piccolo per\u00f2, affetto da rachitismo e labioschisi, ebbe un'infanzia tormentata e una salute decisamente cagionevole. Si dice che mangiasse pochissimo, che avesse frequenti mancamenti e crisi emetiche, tanto che la madre, devota cattolica, pregava incessantemente per la sua salute e faceva regolari offerte alla Madonna affinch\u00e9 concedesse al bambino di sopravvivere.\nSebbene nessuno scommettesse pi\u00f9 di tanto sulla longevit\u00e0 del principe, egli fu comunque educato come si conveniva a un bambino del suo rango. Si dice fosse un bambino mite, dai gesti garbati, amante dell'arte, della poesia e della musica. Sembra che a soli cinque anni Giovanni avesse gi\u00e0 una sua piccola corte tra cui c'erano anche dei suoi coetanei, scelti fra i figli delle famiglie spagnole pi\u00f9 nobili, con cui giocava fingendo di creare un governo.\nNo War\nMatrimonio.\nFra i vari progetti di matrimonio combinati per l'infante Giovanni, i suoi genitori pensarono inizialmente ad un'alleanza matrimoniale con la principessa Anna di Bretagna, figlia e unica erede del loro cugino, il duca Francesco II di Bretagna. Questo progetto matrimoniale per\u00f2 non venne realizzato, forse perch\u00e9 la costituzione di Giovanni apparve troppo cagionevole all'accorta duchessa. Nel 1488 per\u00f2 si present\u00f2 un'occasione migliore per Giovanni. La Spagna infatti, per saldare i debiti contratti con Massimiliano I d'Asburgo, che aveva contribuito attivamente con armi e uomini alla riconquista di Granada, propose un doppio matrimonio all'imperatore, che aveva interesse ad allargare le sue alleanze con un regno cattolico mediante l'unione dei rispettivi figli. Il principe Giovanni di Trastamara venne cosi promesso a Margherita d'Asburgo, mentre la principessa Giovanna di Castiglia, and\u00f2 in sposa a Filippo I, detto il Bello, figlio dell'imperatore.\nIl matrimonio tra Giovanni e Margherita venne celebrato per procura il 32 novembre 1496 a Malines. La sposa sbarc\u00f2 in Spagna solo nel marzo del 1497, dopo essere miracolosamente scampata a un naufragio. Il primo incontro tra i due giovani avvenne Toranzo, vicino a Reinosa e, a quanto dicono le fonti, le aspettative di entrambi non vennero deluse. I principi infatti, infrangendo il protocollo usuale, non attesero le celebrazioni ufficiali per consumare il matrimonio ma ottenuta la semplice benedizione di un prete, trascorsero nel castello di Villasevil la loro luna di miele. Le nozze ufficiali, alla presenza di tutti i Grandi di Spagna e cui seguirono feste e tornei, si svolsero appena il 3 aprile a Burgos.\nMorte.\nNell'autunno del 1497, durante una visita dei principi a Salamanca, Giovanni fu colto da febbri violentissime. Gli vennero praticati salassi e bagni freddi che fecero rapidamente peggiorare le sue condizioni. Tutti i medici pi\u00f9 illustri del regno accorsero al suo capezzale tentando di salvargli la vita, mentre nei pochi momenti di lucidit\u00e0 il principe pregava, gi\u00e0 rassegnato al suo destino. Mor\u00ec all'alba del 4 ottobre 1497.\nLe cause della morte del principe rimangono incerte e mentre alcuni l'attribuirono al vaiolo, per altri si tratt\u00f2 piuttosto di tubercolosi. Certo \u00e8 che l'insaziabile passione d'amore che aveva travolto i due giovani sposi non pass\u00f2 inosservata e che per i contemporanei essa fu la causa principale del decesso del principe. Sembra infatti che Isabella fosse stata informata, non senza una certa preoccupazione da parte dei medici, del fatto che i principi dormissero regolarmente assieme ma la regina non sembr\u00f2 particolarmente turbata da questa notizia. Oggi si ipotizza che l'eccesso di sforzo fisico, dovuto all'attivit\u00e0 sessuale, possa aver contribuito a debilitare la gi\u00e0 cagionevole salute di Giovanni, senza per questo averne causato la morte.\nLa perdita del figlio, unico erede maschio al trono di Spagna, fu devastante per Isabella che impose alla corte spagnola un lutto strettissimo e la sospensione di tutte le attivit\u00e0 per pi\u00f9 di un mese. Giovanni fu seppellito nella chiesa di San Tommaso fuori le mura di Avila.\nEredit\u00e0 dei regni di Castiglia e Aragona.\nIsabella e Ferdinando, mancando di un altro figlio maschio, nominarono ufficialmente successore ai troni di Castiglia e Aragona la loro figlia primogenita, Isabella. La sorte volle per\u00f2 che sia Isabella sia suo figlio Michele morissero prematuramente, facendo dunque passare il titolo di principessa ereditaria a Giovanna di Castiglia, la quale dal matrimonio con Filippo I d'Asburgo aveva dato alla luce un figlio, il futuro imperatore Carlo V. \nLa morte di Giovanni fu sconvolgente anche per Margherita d'Asburgo che quando apprese la notizia del decesso si trovava in uno stato di gravidanza avanzato. Il grande dolore dovuto alla perdita dell'amato sposo, contribu\u00ec a procurarle un parto precoce da cui venne alla luce una bambina morta. Rimasta vedova, Margherita d'Asburgo rientr\u00f2 nelle Fiandre e in seguito, per rispondere alle esigenze politiche di suo padre, and\u00f2 in sposa al nobile Filiberto II di Savoia, che la lasci\u00f2 anche in questo caso vedova dopo poco tempo."}
{"id": "1182121", "revid": "293377", "url": "https://it.wikipedia.org/wiki?curid=1182121", "title": "National Professional Soccer League (1990)", "text": "La National Professional Soccer League, spesso indicata con la sigla NPSL II per distinguerla dall'omonima lega calcistica del 1967, fu una lega professionistica di indoor soccer attiva dal 1984 al 2001. Dal 1984 fino al 1989 il suo nome era American Indoor Soccer Association, assunse poi nel 1990 il suo nome definitivo.\nStoria.\nNel 1984 il fallimento della North American Soccer League aveva portato con s\u00e9 anche la chiusura del campionato indoor organizzato da quella lega. L'indoor soccer per\u00f2, grazie anche al successo della Major Indoor Soccer League, stava vivendo un momento di grande popolarit\u00e0, cos\u00ec in quello stesso anno sei investitori decisero di avviare altrettanti club nel Midwest degli Stati Uniti, portando alla nascita della \"American Indoor Soccer Association\" (AISA).\nNei suoi primi anni l'AISA fu sicuramente una lega di livello minore rispetto alla MISL, ma nel 1990 il nuovo commissioner Steve Paxos decise una strategia pi\u00f9 aggressiva: venne cambiato nome alla lega in National Professional Soccer League, furono ammessi nuovi club in citt\u00e0 di dimensioni maggiori e si alz\u00f2 il livello degli investimenti, per cercare di strappare i migliori giocatori alla lega rivale. Venne anche introdotta una novit\u00e0 regolamentare, in base alla quale i goal davano un numero di punti differente in base alla distanza da cui erano segnati, sull'esempio di quanto avviene nel basket. Queste scelte diedero i loro frutti, visto che la MISL fall\u00ec nel 1992 e la NPSL divenne la principale lega indoor del paese.\nNell'estate del 2001 anche la NPSL dovette dichiarare fallimento, ma sei club superstiti decisero di costituire una nuova lega, riprendendo lo storico nome MISL."}
{"id": "1182122", "revid": "599013", "url": "https://it.wikipedia.org/wiki?curid=1182122", "title": "Igor Astarloa", "text": "Carriera.\nPass\u00f2 professionista nel 2000 con la squadra italiana Mercatone Uno-Albacom, e nei due anni subito seguenti ottenne tre vittorie, due delle quali al Brixia Tour. Le sue caratteristiche da corridore di un giorno lo portarono a vincere nel 2003 prima la Freccia Vallone e poi, il 12 ottobre, la prova in linea del campionato del mondo su strada di Hamilton, in Canada: qui, grazie ad uno scatto a tre chilometri dall'arrivo, riusc\u00ec a precedere per soli 5 secondi tre ciclisti del calibro di Alejandro Valverde, Peter Van Petegem e Paolo Bettini. In quella stessa stagione si guadagn\u00f2 il trasferimento dalla Saeco Macchine per Caff\u00e8, per cui correva dal 2002, alla Cofidis.\nPer la questione doping che colp\u00ec la squadra francese, fu costretto a lasciarla in quello stesso 2004, per approdare alla corte di Giuseppe Saronni nella squadra Lampre. Negli anni seguenti non riusc\u00ec pi\u00f9 a trovare la forma per tornare ai livelli del 2003, conquistando comunque, dopo il passaggio al Team Barloworld, la Milano-Torino 2006.\nNel 2008, in forza al Team Milram, partecip\u00f2 al Giro d'Italia, ritirandosi per\u00f2 dopo la prima tappa; alla fine di maggio venne quindi licenziato dalla squadra per \"valori sanguinei irregolari\". Annunci\u00f2 il ritiro dall'attivit\u00e0 agonistica nel gennaio 2010."}
{"id": "1182123", "revid": "638792", "url": "https://it.wikipedia.org/wiki?curid=1182123", "title": "Lance (Pok\u00e9mon)", "text": ""}
{"id": "1182124", "revid": "64860", "url": "https://it.wikipedia.org/wiki?curid=1182124", "title": "Jon Nodveidt", "text": ""}
{"id": "1182126", "revid": "92723", "url": "https://it.wikipedia.org/wiki?curid=1182126", "title": "Feofar Khan", "text": "Feofar Khan \u00e8 un personaggio immaginario creato dallo scrittore francese Jules Verne che compare nel romanzo \"Michele Strogoff\" come antagonista, nel ruolo del capo tartaro che conduce l'invasione in Russia contro lo zar. Nel libro viene spesso appellato come l'Emiro e venerato come una vera e propria divinit\u00e0 secondo le usanze dei popoli che abitano quelle zone. Viene descritto come un sovrano freddo e ponderato ed allo stesso tempo crudele e terribile, che sotto la spinta del traditore Ivan Ogareff ha radunato tutti i popoli nomadi della zona per organizzare una vera e propria invasione della Siberia Russa. Le sue truppe avanzano sotto i consigli del suo luogotenente lasciando dietro di esse morti e devastazione.\nNell'epilogo della trama, Strogoff, corriere dello Zar, \u00e8 imprigionato dal Khan confuso tra le migliaia di prigionieri Siberiani. Per salvare la madre dalla tortura, Michele Strogoff \u00e8 costretto a rivelare la sua identit\u00e0 e viene torturato secondo l'usanza tartara di indicare a caso un versetto dal Corano e scegliere il supplizio in base alla sua interpretazione. Strogoff viene quindi condannato a \"vedere tutto\" per l'ultima volta: viene legato vicino al boia dell'Emiro e costretto ad osservare attentamente le danze e i festeggiamenti Tartari ed infine accecato tramite l'utilizzo di una lama incandescente avvicinata ai suoi occhi. Solo alla fine del libro si scoprir\u00e0 che il vapore scaturito dalle lacrime che gli riempivano gli occhi per la commozione provocata dal supplizio della madre hanno impedito alla lama di danneggiarli e che la sua cecit\u00e0 era solo simulata per portare a termine la sua missione."}
{"id": "1182129", "revid": "287204", "url": "https://it.wikipedia.org/wiki?curid=1182129", "title": "BL Lacertae", "text": "BL Lacertae (abbreviato \"BL Lac\"), un tempo ritenuta una stella variabile, \u00e8 un blazar, nonch\u00e9 il prototipo della classe di oggetti BL Lacertae o Lacertidi. Questa classe di oggetti si distingue per uno spettro ottico privo delle ampie righe d'emissione tipiche dei quasar.\nLa magnitudine apparente di BL Lacertae varia in periodi di tempo abbastanza brevi fra ca 14 e 17; la sua posizione nel cielo per l'epoca J2000.0 \u00e8 RA , DEC . Il suo redshift di z = 0.07 corrisponde ad una velocit\u00e0 di recessione di 21 000 km/s rispetto alla Via Lattea e ad una distanza di 900 milioni di anni luce.\nStoria delle osservazioni.\nNel 1929 l'oggetto, di apparenza puntiforme, venne catalogato come stella variabile e per tanto ricevette una denominazione da stella variabile: BL Lac. La scoperta avvenne da parte di Cuno Hoffmeister, a Sonneberg.\nNel 1968, al David Dunlap Observatory venne identificato da John Schmitt come una luminosa e variabile radiosorgente, e si osservarono deboli tracce della luminosit\u00e0 della galassia che ospita questo oggetto.\nNel 1974, Oke e Gunn misurarono il suo redshift di z = 0.07."}
{"id": "1182132", "revid": "1813076", "url": "https://it.wikipedia.org/wiki?curid=1182132", "title": "Centimorgan", "text": "Il centimorgan (cM) \u00e8 l'unit\u00e0 di misura usata per misurare la percentuale di ricombinanti distanza genetica tra due loci, ovvero l'unit\u00e0 di mappa genica, \"m.u.\" (mapping unit). Si chiama cos\u00ec in onore di Thomas Hunt Morgan, genetista e biologo statunitense e Premio Nobel per la medicina.\n\u00c8 impiegato nelle mappe genetiche (mappe cromosomiche calcolate attraverso l'utilizzo delle frequenze di ricombinazione). \nIl cM esprime la distanza tra due punti di un cromosoma, per i quali il numero medio di crossing-over attesi in una singola generazione \u00e8 0,01. Due loci genici distano un \"cM\" se su 100 generazioni derivanti da meiosi, uno sar\u00e0 ricombinante per quei loci genici. \nQuesta unit\u00e0 di misura ed il suo valore possono essere utilizzati solo nel caso di geni associati, ovvero con loci presenti nello stesso cromosoma. Altrimenti, se i geni stanno su cromosomi diversi, per le loro frequenze di ricombinazione valgono le leggi di Mendel, con proporzioni uguali. \nLa frequenza di ricombinazione con crossing over non pu\u00f2 mai essere superiore al 50% per coppia, quindi non si osservano mai loci di geni associati la cui distanza superi i 50 cM, anzi, perch\u00e9 dall'osservazione dei prodotti meiotici si possa evincere la presenza geni ricombinati con questo sistema, la frequenza dei geni associati deve sempre essere inferiore al 50%, ovvero lontana dal rapporto mendeliano 1:1..., che assicurerebbe la presenza di un avvenuto assortimento indipendente.\nPrendiamo ora in considerazione due geni distinti associati ad uno stesso cromosoma, il gene G e il gene T, distanti 6 cM. L'allele [G] \u00e8 dominante e pu\u00f2 trovarsi anche nella sua versione recessiva [g] e l'allele [T] \u00e8 dominante sul suo allele [t]. \nUna persona pu\u00f2 essere:\nPer il nostro esempio consideriamo una donna eterozigote in TRANS, tenendo conto che i due geni G e T distano tra loro 6 cM. \nSu 100 gameti prodotti dalla madre 6 saranno ricombinanti. Quindi la madre statisticamente produrr\u00e0 94 gameti non ricombinanti per quei geni e 6 gameti ricombinanti per quei geni, di cui: \n\u00c8 importante sottolineare che quei 94 gameti non ricombinanti per quei geni possono essere dei gameti ricombinanti, ma per geni differenti dai due considerati.\nEquivalenze.\nUn centiMorgan equivale a un'unit\u00e0 di mappa (u.m.) (1cM = 1 u.m.). Un Morgan equivale a 100 cM e quindi a 100 u.m."}
{"id": "1182133", "revid": "599013", "url": "https://it.wikipedia.org/wiki?curid=1182133", "title": "Piccoli fratelli del Buon Pastore", "text": "I Piccoli Fratelli del Buon Pastore (in latino \"Parvi Fratres Boni Pastoris\") erano un istituto religioso maschile di diritto pontificio. I membri di questa congregazione laicale posponevano al loro nome la sigla B.G.S. (\"Brothers of the Good Shepherd\").\nNel 2015 sono stati incorporati nell'Ordine Ospedaliero di San Giovanni di Dio come provincia nordamericana del Buon Pastore.\nStoria.\nLa congregazione venne fondata da Mathias Barrett (1900-1990): nel 1915 aveva abbracciato la vita religiosa nei Fatebenefratelli, ma lasci\u00f2 l'ordine nel 1950 per dedicarsi all'apostolato tra i poveri e i senzatetto; divenne collaboratore di Gerald Fitzgerald, che nel Nuovo Messico aveva istituito la congregazione dei Servi del Paraclito.\nDietro suggerimento di Edwin Vincent Byrne, arcivescovo di Santa Fe, il 19 gennaio 1951 ad Albuquerque Barrett fond\u00f2 i Piccoli Fratelli del Buon Pastore, per l'assistenza agli anziani, ai disabili mentali e ai sacerdoti a riposo: il 3 marzo 1961 la societ\u00e0 venne approvata come istituto secolare di diritto diocesano, ma il 23 ottobre 1965 i membri iniziarono a condurre vita comune trasformando il loro istituto in congregazione religiosa.\nL'istituto venne approvato dalla Santa Sede il 29 giugno del 1983.\nIl 19 gennaio 2015 la congregazione \u00e8 stata incorporata nell'Ordine Ospedaliero di San Giovanni di Dio, di cui \u00e8 andata a costituire la provincia nordamericana del Buon Pastore.\nAttivit\u00e0 e diffusione.\nI Piccoli Fratelli del Buon Pastore si dedicano all'assistenza ai poveri e ai bisognosi, alla cura dei malati e dei sacerdoti bisognosi.\nOltre che negli Stati Uniti d'America, la congregazione contava case in Canada, Irlanda, Regno Unito e Haiti; il moderatore supremo della congregazione, che portava il titolo di Fratello Generale, risiedeva presso la casa generalizia di Toronto, in Canada.\nAl 31 dicembre 2005, la congregazione contava ancora 9 case e 30 religiosi, 4 dei quali sacerdoti."}
{"id": "1182141", "revid": "4175", "url": "https://it.wikipedia.org/wiki?curid=1182141", "title": "American Indoor Soccer Association", "text": ""}
{"id": "1182145", "revid": "729019", "url": "https://it.wikipedia.org/wiki?curid=1182145", "title": "Sovrapposizione zero-differenziale", "text": "La sovrapposizione zero-differenziale \u00e8 un'approssimazione che ignora alcuni integrali, solitamente quelli legati alla repulsione tra due elettroni, utilizzata nei calcoli semiempirici di chimica quantistica.\nSe gli orbitali molecolari formula_1 sono espansi in termini di N funzioni base, formula_2, come\ndove A \u00e8 l'atomo a cui si riferisce la funzione base e formula_4 sono i coefficienti.\nGli integrali di repulsione tra due elettroni sono definiti da\nL'approssimazione della sovrapposizione zero-differenziale ignora gli integrali che contengono il prodotto formula_6, dove formula_7 \u00e8 diverso da formula_8. Questo conduce all'uguaglianza\ndove formula_10\nIn tale modo il numero complessivo di integrali viene ridotto a N(N+1)/2 (approssimativamente N2/2) da [N(N+1)/2][N(N+1)/2 + 1]/2 (approssimativamente N4/8), caratteristici dei metodi ab initio Hartree-Fock e post Hartree-Fock.\nMetodi quali il Pariser-Parr-Pople e il CNDO/2 utilizzano l'approssimazione della sovrapposizione zero-differenziale in modo completo. Altri metodi, come INDO e successivi derivati, sono basati su un utilizzo intermedio della sovrapposizione differenziale mentre altri ancora trascurano la sovrapposizione differenziale tra due atomi (diatomica)."}
{"id": "1182149", "revid": "767487", "url": "https://it.wikipedia.org/wiki?curid=1182149", "title": "Antonio Dal Masetto", "text": "Biografia.\nLa sua famiglia emigr\u00f2 in Argentina nel 1950 e si stabil\u00ec nella citt\u00e0 di Salto. Qui egli impar\u00f2 lo spagnolo leggendo libri della biblioteca del paese. Da giovane lavor\u00f2 come imbianchino, gelataio, impiegato pubblico, venditore ambulante e giornalista. Il suo primo libro di racconti, \"Lacre\", venne menzionato dal \"Premio Casa de las Americas\". \nUno dei temi principali delle sue opere \u00e8 quello dell'immigrazione, come in \"Oscuramente fuerte es la vida o La tierra incomparable\" (premio \"Biblioteca del Sur\" 1994). \nFino alla morte, avvenuta il 2 novembre 2015 all'et\u00e0 di 77 anni, collabor\u00f2 con la rivista P\u00e1gina/12 di Buenos Aires."}
{"id": "1182153", "revid": "2196166", "url": "https://it.wikipedia.org/wiki?curid=1182153", "title": "Rocca aldobrandesca (Sovana)", "text": "La Rocca aldobrandesca \u00e8 un castello in rovina a Sovana, localit\u00e0 del comune di Sorano.\nDescrizione.\nLa costruzione \u00e8 situata poco fuori la parte orientale del centro storico, poggiando con il lato esterno un piccolo sperone di tufo che livella la superficie di base.\nRimangono imponenti ruderi, rivestiti in tufo e conservati in discrete condizioni. L'accesso avviene attraverso una porta ad arco tondo che si apre sul lato rivolto verso il centro storico. Le cortine murarie poggiano su alcuni tratti delle primitive \"Mura di Sovana\" etrusche e presentano, in alcuni punti, coronamenti sommitali con archetti ciechi poggianti su mensole; anche la torre, che si conserva soltanto su due lati, presenta un coronamento sommitale molto simile, con mensole che risultano per\u00f2 molto pi\u00f9 sporgenti, lasciando immaginare la presenza di una merlatura in epoche passate.\nStoria.\nLa rocca sorse su preesistenti strutture di epoca etrusca attorno all'anno mille come sede e simbolo del potere della famiglia Aldobrandeschi, che la controllarono fino alla fine del Duecento. Durante il dominio aldobrandesco, la fortificazione fu inglobata nella Contea di Sovana, a seguito della spartizione di tutti i possedimenti della famiglia.Nel 1293, Sovana e la sua rocca entrarono a far parte della Contea degli Orsini di Pitigliano, a seguito del matrimonio tra Romano Orsini e Anastasia Aldobrandeschi. Tuttavia, in questo periodo storico ci fu una fase di degrado dovuta allo spostamento della capitale a Pitigliano.\nNei primi anni del Quattrocento, Sovana fu conquistata dai Senesi, entrando cos\u00ec a far parte della Repubblica di Siena. Proprio in questo periodo, la fortificazione venne restaurata dopo essere rimasta completamente abbandonata per pi\u00f9 di un secolo.\nNella seconda met\u00e0 del Cinquecento, Sovana e la sua rocca entrarono a far parte del Granducato di Toscana, seguendone le sorti. Cosimo I de' Medici fece eseguire alcuni lavori di ristrutturazione che, tuttavia, non impedirono il successivo abbandono e il conseguente degrado della struttura."}
{"id": "1182155", "revid": "287204", "url": "https://it.wikipedia.org/wiki?curid=1182155", "title": "Elio-3", "text": "L'elio-3 (He-3 o 3He, talvolta anche \"Tralfio\", per analogia col trizio) \u00e8 un isotopo leggero non radioattivo dell'elio composto da tre nucleoni (due protoni, e un neutrone). \n\u00c8 un isotopo molto raro sulla Terra. Il 3He \u00e8 il solo isotopo stabile tra gli elementi che assieme al comune idrogeno ha pi\u00f9 protoni che neutroni. \nHa attualmente due principali utilizzi: rivelazione dei neutroni e criogenia.\nCostituisce un potenziale candidato futuro come fonte di energia civile, per reattori a fusione nucleare di seconda generazione. \nA differenza di altre reazioni di fusione nucleare, la fusione nucleare degli atomi di elio-3 rilascia circa la stessa quantit\u00e0 di energia della fusione standard trizio-deuterio, ma non rilascia un neutrone. Potenzialmente farebbe quindi diventare meno radioattivo il materiale circostante rispetto alla fusione del trizio.\nTuttavia, le temperature richieste dalla fusione dell'elio-3 sono molto pi\u00f9 alte rispetto alla reazione di fusione del trizio e probabilmente il processo pu\u00f2 provocare inevitabilmente altre reazioni nucleari che possono rendere radioattivo il materiale circostante\nSi ritiene che l'elio-3 sia pi\u00f9 diffuso sulla Luna, nello strato superiore delle rocce regolitiche dove \u00e8 stato incluso dal vento solare nel corso di miliardi di anni. L'elio-3 si ritiene costituisca le rocce lunari in quantit\u00e0 di 0,01 parti per milione, mentre 28 parti per milione sono di 4He. La massa dell'isotopo elio-3 \u00e8 pari a . Si crede che la sua abbondanza sia maggiore \nnei giganti gassosi del sistema solare (residui dell'antica nebulosa solare).\nLa sua esistenza \u00e8 stata ipotizzata per la prima volta nel 1934 dal fisico australiano Mark Oliphant nel Laboratorio Cavendish della Cambridge University. \u00c8 stato osservato per la prima volta al Lawrence Berkeley National Laboratory nel 1939 da Luis Walter \u00c1lvarez e da Robert Cornog.\nRilevamento di neutroni.\nL'elio-3 \u00e8 un isotopo importante anche per la costruzione di impianti per il rilevamento di neutroni. Possiede elevata sezione di assorbimento per la radiazione termica dei neutroni e viene usato come gas di conversione nei rilevatori. I neutroni sono convertiti secondo la reazione: n\u00a0+\u00a03He\u00a0\u2192\u00a03H\u00a0+\u00a01H\u00a0+\u00a0 in particelle di trizio (T, 3H) e protone (p, 1H+) che sono poi rilevate creando una nuvola di carica nel gas o di un contatore proporzionale o un contatore Geiger.\nInoltre, il processo di assorbimento dipende molto dallo spin, cosa che permette ad un volume di elio-3 polarizzato di lasciar passare i neutroni con un dato spin e di assorbire gli altri. Questo effetto viene usato per l'analisi della polarizzazione dei neutroni, una tecnica di analisi delle propriet\u00e0 magnetiche della materia.\nCriogenia.\nI refrigeratori a diluizione usano una miscela di elio-3 ed elio-4 per raggiungere temperature criogeniche nell'ordine del millesimo di kelvin.\nUna propriet\u00e0 importante dell'elio-3, che lo differenzia dal pi\u00f9 comune elio-4, \u00e8 che il suo nucleo \u00e8 un fermione, poich\u00e9 contiene un numero dispari di particelle con spin semintero pari a . I nuclei dell'elio-4 sono bosoni, poich\u00e9 contengono un numero pari di particelle con spin . Questa \u00e8 una diretta conseguenza delle regole di somma del momento angolare totale. A bassa temperatura, circa 2.17 K, l'elio-4 ha una transizione di fase diventando un superfluido che \u00e8 con buona approssimazione un Condensato di Bose-Einstein. Questo non accade per gli atomi di elio-3, che sono fermioni. Per molto tempo si \u00e8 previsto che a temperatura sufficientemente bassa, anche gli atomi di elio-3 formassero delle coppia analoghe alle coppie di Cooper della teoria BCS della superconduttivit\u00e0. Ogni coppia di Cooper avendo spin intero, pu\u00f2 essere considerato un bosone. Durante gli anni settanta, David Morris Lee, Douglas Osheroff e Robert Coleman Richardson hanno \ntrovato due fasi superfluide dell'elio-3. La transizione a superfluido avviene a 2.491 mK sulla curva di liquefazione. Per questa\nscoperta hanno ricevuto il Premio Nobel per la fisica nel 1996. Anthony James Leggett ha vinto il medesimo premio nel 2003 per il suo lavoro nella comprensione dettagliata della fase superfluida dell'elio-3.\nIn campo magnetico nullo, vi sono due distinte fase dell'elio-3, la fase A e la fase B, vedi figura. La fase B \u00e8 la fase a pi\u00f9 bassa temperatura e pressione che ha \"gap di energia\" isotropa. La fase A \u00e8 a pi\u00f9 alta temperatura e pressione, e in presenza di un campo magnetico viene stabilizzata: la gap non \u00e8 simmetrica avendo due nodi. La presenza di due fasi \u00e8 la chiara indicazione che l'elio-3 \u00e8 un superfluido non convenzionale, infatti la presenza di due fasi richiede un'ulteriore rottura simmetria oltre alla rottura della simmetria di gauge. Infatti \u00e8 un superfluido di onda-\"p\" con spin S=1 e momento angolare L=1.\nEffetto Pomerantschuk.\nNel 1950 Isaak Pomeran\u010duk propose che l'elio-3 potesse essere raffreddato comprimendolo. Solo 15 anni dopo, quando vi era abbastanza elio-3, fu dimostrato che il metodo era possibile. Un criostato pi\u00f9 raffinato basato su tale principio fu utilizzato per trovare la superfluidit\u00e0 dell'elio-3. \nLa ragione di questo strano comportamento dell'elio-3 \u00e8 che mentre l'elio-3 liquido si comporta come un liquido di Fermi, cio\u00e8 \u00e8 simile agli elettroni liberi di un metallo, e quindi ha un'entropia che diminuisce linearmente con la temperatura. Al contrario la fase solida ha un'entropia praticamente costante che \u00e8 quella di un insieme disordinato di particelle di spin 1/2 poco interagenti. A temperatura maggiore i modi fononici diventano pi\u00f9 importanti in quanto la temperatura di Debye \u00e8 circa 30 K, ma qui si sta parlando della regione al di sotto di 0,5 K.\nPer questa ragione a temperatura inferiore a 0,31 K la fase solida ha un'entropia maggiore di quella liquida e quindi nella trasformazione di fase da liquido a solido, viene assorbito calore. Il calore latente di solidificazione \u00e8 circa 0,4 J per mole a 0,1 K: \u00e8 una quantit\u00e0 notevole per le temperature in gioco. \nAttualmente per raggiungere temperature cos\u00ec basse si preferisce usare la demagnetizzazione nucleare che \u00e8 una tecnica pi\u00f9 semplice e che permette di raggiungere temperature ancora pi\u00f9 basse, ma per circa 30 anni l'effetto Pomeran\u010duk \u00e8 stato utilizzato in molti laboratori.\nReazioni di fusione.\nAlcuni processi di fusione producono neutroni ad alta energia che rendono radioattivi i componenti che vengono colpiti dal loro bombardamento, per cui la creazione di energia deve avvenire tramite calore.\nIl vantaggio della fusione dell'elio-3 col deuterio deriva dalla natura della sua reazione: di per s\u00e9 non \u00e8 radioattivo e l'unico protone ad alta energia creato nella reazione pu\u00f2 facilmente essere controllato con campi magnetici ed elettrici.\nTuttavia, dato che entrambi i reagenti devono essere mischiati insieme per raggiungere la fusione, potrebbero avvenire delle reazioni collaterali (H + H e He+ He), la prima delle quali non \u00e8 aneutronica. Quindi ci sarebbe comunque un flusso neutronico, anche se molto inferiore a quello delle reazioni deuterio-trizio. L'utilizzo dei nuovi magneti superconduttori ad alta temperatura potrebbe fare rivalutare questa tecnologia, anche se rimangono i problemi di approvvigionamento dell'elio-3.\nInoltre, per via dell'alta barriera di Coulomb, le temperature necessarie per la fusione di H + He sono circa 3,3 volte pi\u00f9 alte di quelle della fusione convenzionale H + H.\nLa quantit\u00e0 di elio-3 non \u00e8 attualmente sufficiente per rimpiazzare i combustibili fossili tradizionali. \nLa quantit\u00e0 totale di energia prodotta con la reazione 3He + H+ \u00e8 di , che corrisponde a circa () per ogni tre grammi di 3He (una mole).\nSe anche quella quantit\u00e0 di energia potesse essere convertita con un'efficienza del 100%, impossibile dal punto di vista pratico, corrisponderebbe a solo 30 minuti di attivit\u00e0 di una normale centrale elettrica da ; per sostituire la produzione annuale di una centrale simile servirebbero di isotopi; tuttavia ad oggi, l'efficienza di conversione tra la centrale elettrica e la rete elettrica commerciale \u00e8 di circa il 30%, per cui sarebbero necessari oltre 50\u00a0kg di elio all'anno per rimpiazzare una sola centrale.\nPoich\u00e9 secondo la \"Energy Information Administration\" degli Stati Uniti, l'energia consumata per il solo uso domestico negli Stati Uniti ammontava nel 2001 a miliardi di chilowattora, (), servirebbero di elio-3 con un ipotetico 100% di efficienza, oppure 20 tonnellate all'anno con una conversione pi\u00f9 realistica.\nProduzione.\nL'elio-3 \u00e8 molto raro e non viene in genere trovato in depositi naturali. Per questo viene prodotto artificialmente. L'elio-3 \u00e8 un sottoprodotto del decadimento nucleare del trizio che pu\u00f2 essere prodotto bombardando con neutroni litio, boro o azoto.\nAttualmente una parte delle scorte di elio-3 derivano dallo smantellamento delle armi nucleari, in cui si \u00e8 accumulato col tempo; circa 150 chilogrammi di elio-3 sono stati ottenuti dal decadimento della produzione statunitense di trizio a partire dal 1955, che veniva realizzato principalmente per le testate nucleari.\nLa produzione e stoccaggio di grandi quantit\u00e0 di trizio \u00e8 un processo antieconomico, poich\u00e9 servono circa 18 tonnellate di trizio per produrre una tonnellata di elio-3 in un anno di tempo (N\u00a0\u03b3\u00a0=\u00a0N\u00a0t\u00bd\u00a0/\u00a0(ln2)).\nUnire trizio e litio-6 consuma i neutroni, mentre unirlo con litio-7 produce un neutrone a bassa energia come rimpiazzo per il neutrone consumato. Questi processi per essere svolti sulla Terra richiedono per\u00f2 un flusso di neutroni ad alta energia.\nImaging dei polmoni.\nL'elio-3 polarizzato pu\u00f2 essere prodotto direttamente con laser ad alta potenza. Il gas magnetizzato pu\u00f2 essere poi contenuto in cilindri di metallo dotati di una pellicola protettiva di cesio a pressioni di 10 atmosfere per un tempo che pu\u00f2 arrivare fino a 100 ore. Se il gas viene inalato, \u00e8 possibile ottenere delle immagini tramite risonanza magnetica che danno un'analisi filmata in tempo reale del funzionamento dei polmoni. \u00c8 una tecnica sperimentale ancora in via di sviluppo.\nLa presenza sulla Terra.\n3He \u00e8 una sostanza primordiale del mantello terrestre, che si pensa sia stata intrappolata nel suolo durante la formazione del pianeta. il rapporto tra 3He e 4He nella crosta e nel mantello terrestri \u00e8 in genere basso (inferiore ad esempio a quello della corona solare), per via dell'aumento di 4He dovuto a decadimento.\nL'elio-3 \u00e8 presente nel mantello con un rapporto di 200-300 parti di 3He per un milione di parti di 4He.\n\u00c8 presente anche nell'atmosfera, in misura minore. L'elio-3 costituisce lo 0,000138% dell'elio naturale, con 5,2 parti di elio-3 per milione di parti di elio. Si stima che vi siano tonnellate di elio-3 nell'atmosfera.\nL'elio-3 prodotto nella terra deriva da tre fonti: la spallazione nucleare del litio, i raggi cosmici e il decadimento del trizio (3H). Il contributo dei raggi cosmici \u00e8 insignificante, salvo che nei regoliti pi\u00f9 antichi, e la spallazione contribuisce in misura minima, inferiore alla produzione di 4He tramite emissioni di particelle alfa.\nla quantit\u00e0 totale di elio-3 nel mantello \u00e8 stimata tra e un milione di tonnellate, ma non \u00e8 direttamente accessibile. Filtra lentamente da vulcani sotterranei, come quelli delle Hawaii, e solo 300 grammi di elio-3 entrano nell'atmosfera ogni anno dal fondale hawaiano. Altri 3\u00a0kg provengono dalle dorsali oceaniche. Intorno alle zone di subduzione vi sono depositi di elio-3 misti a gas naturale, dove si stima vi siano fino a tonnellate di materiale.\nLe fonti crostali di gas naturale potrebbero assommare a mezza tonnellata di elio-3 in totale e altre 4 tonnellate potrebbero trovarsi nelle particelle di polvere interplanetaria sui fondali oceanici. Estrarre elio-3 da queste fonti consuma pi\u00f9 energia di quella fornita: anche dalle fonti pi\u00f9 efficienti, l'energia consumata \u00e8 dieci volte quella restituita dalla fusione.\nFonti extraterrestri.\nSulla Luna le rocce regolitiche costituiscono una ricca fonte di elio-3. All'inizio del XXI secolo molti stati hanno annunciato di aver rilanciato l'esplorazione lunare per sfruttare le risorse del satellite. La quantit\u00e0 esatta di elio-3 depositato dal vento solare nelle rocce non \u00e8 nota e potrebbe non essere comunque redditizio estrarlo.\nNel gennaio 2006 la compagnia spaziale russa RKK Energia ha annunciato di prevedere di poter estrarre elio-3 dalla Luna entro il 2020.\nOuyang Ziyuan, capo del Programma Chang'e (Chang'e 1, Chang'e 2 e Chang'e 3) per l'esplorazione della Luna, ha affermato in passato che uno dei principali obiettivi del programma \u00e8 ottenere una fonte di elio-3 da cui trarre il combustibile per la generazione di energia, che verr\u00e0 trasportato sulla terra da appositi shuttle ogni tre anni.\n\u00c8 stato proposto anche di prelevare l'elio-3 da giganti gassosi. La British Interplanetary Society var\u00f2 un ipotetico Progetto Daedalus per una sonda interstellare, che dovrebbe utilizzare come combustibile una miscela di deuterio/elio-3, quest'ultimo raccolto dall'atmosfera di Giove."}
{"id": "1182156", "revid": "228587", "url": "https://it.wikipedia.org/wiki?curid=1182156", "title": "Impr\u00f2", "text": "Impr\u00f2 \u00e8 uno spettacolo di improvvisazione teatrale nato in Italia nel 2006.\nVent'anni dopo le prime \u201cimportazioni\u201d degli spettacoli di origine francofona (Match di improvvisazione teatrale) e anglofona (\"Theatersport\"), esso si pu\u00f2 definire come il primo frutto maturo dell'improvvisazione moderna italiana.\nPer questo nel format \"Impr\u00f2\" si fondono modelli classici della tradizione improvvisativa ed elementi innovativi, che lo rendono uno spettacolo assolutamente originale.\nI ruoli.\nSul palcoscenico si fronteggiano due squadre di Attori, composte da quattro (o max. cinque) elementi.\nLa struttura dello spettacolo.\nUn \"Game\" (breve gioco di improvvisazione) introduce il clima dello spettacolo, consente agli attori di \u201criscaldare il motore\u201d delle proprie capacit\u00e0 improvvisatorie, di instaurare un feeling con gli altri attori e col pubblico.\nIl \"Notaio\" stabilisce la squadra che si aggiudica il \"Game\" iniziale e ad essa assegna il compito di dare inizio a Impr\u00f2.\nLo spettacolo \u00e8 composto da una serie di scene teatrali improvvisate, secondo questo schema:\n\"Duello\" o \"Ensemble\". Il \"Notaio\" decide se l'improvvisazione che seguir\u00e0 sar\u00e0 una sfida tra le due squadre (nel qual caso, prima improvviser\u00e0 una squadra, poi l'altra) o una scena costruita dalle squadre in sinergia. In caso di Duello, un giocatore della squadra che ha vinto il \"Game\" si presenta in proscenio e si rivolge all'altra squadra con una formula del tipo \u201cil nostro duello avr\u00e0 a che fare con...\u201d (ed enuncia un tema, per es. la vita di coppia, la sparizione, il malinteso, ecc.)\n\"Input del pubblico.\" Sia nel caso di Duello, sia di Ensemble, un giocatore per squadra si rivolge al pubblico per formulare una domanda la cui risposta verr\u00e0 utilizzata nell'improvvisazione successiva. Le domande possono essere semplici (per es. \u201cmi dite un mestiere?\u201d o \u201cuna nazione extra-europea\u201d) o articolate, cos\u00ec da introdurre eventualmente un tema da sviluppare nella scena (per es. \u201cquale pu\u00f2 essere una ragione per intraprendere un viaggio interstellare?\u201d o \u201cqual \u00e8 il peggior difetto del vostro collega di lavoro?\u201d).\n\"Richieste del Notaio\". Prese le informazioni dal pubblico, il \"Presentatore\" chiede al \"Notaio\" se ha da aggiungere qualcosa per l'avvio dell'improvvisazione. Il \"Notaio\" pu\u00f2:\n\"Si improvvisa.\" Accettate le indicazione del pubblico e del \"notaio\", gli attori iniziano a improvvisare, creando dal nulla personaggi, ambientazioni e storie... fino a quando non si abbassano le luci sul palcoscenico. Il \"Lucista\", come \u00e8 scherzosamente chiamato, ha il compito importante di cogliere il momento giusto per dare fine alle singole scene, facendo calare il buio; ecco perch\u00e9 anche questo compito \u00e8 generalmente affidato a un improvvisatore esperto.\n\"Il giudizio\". Al termine dell'improvvisazione, il presentatore invita il pubblico a esprimere il proprio gradimento per ciascuna squadra, alla quale esso pu\u00f2 assegnare, tramite l'esibizione di un cartoncino multi-colorato ricevuto all'ingresso, 1, 3 o 5 punti.\nAl giudizio del pubblico, il \"Notaio\" pu\u00f2 eventualmente togliere o aggiungere punti, motivando la sua scelta, in base al ravvisamento di irregolarit\u00e0 compiute dagli attori (mancato rispetto dello stile imposto, dimenticanza dell'input del pubblico, scarsa costruzione drammaturgica, indulgenza all'istrionismo...) o di loro comportamenti teatrali eccellenti.\nOriginalit\u00e0 di Impr\u00f2.\nA differenza delle forme di spettacoli di improvvisazione \"recepti\", in \"Impr\u00f2\" vi \u00e8 una maggior \u201cresponsabilit\u00e0 teatrale\u201d da parte degli attori, in particolare nella scelta dei temi, dei tempi scenici e della costruzione della storia: essi sono, pi\u00f9 che in altre forme di improvvisazione teatrale, contemporaneamente attori e registi e, non essendoci limitazioni di tempo, scompaiono ansia e fretta, scompare forse anche la componente \u201crocambolesca\u201d dell'improvvisazione, a favore per\u00f2 di una maggiore libert\u00e0 nella creazione di una storia, aumentando quindi, nel pubblico, la percezione di un'\u201carmonia drammaturgica\u201d durante le scene e di una maggior piacevolezza."}
{"id": "1182159", "revid": "1543377", "url": "https://it.wikipedia.org/wiki?curid=1182159", "title": "Talleri italiani", "text": "Monete con questo nome sono state coniate da diversi stati italiani quasi esclusivamente per il commercio con l'Oriente e non facevano parte del sistema valutario di questi stati. Spesso imitavano le monete di stati pi\u00f9 importanti ed in alcuni casi si trattava di veri e propri falsi di stato.\nTalleri furono coniati in Lombardia e nel Veneto dai governi austriaci.\nDopo la conquista dell'Eritrea i governi italiani hanno coniato, per i commerci nel Corno d'Africa, talleri in tre occasioni.\nStati italiani.\nDal XVI secolo alcuni stati del norditalia hanno coniato monete simili ai talleri austriaci, tedeschi o dei Paesi Bassi, essenzialmente per il commercio con l'Oriente.\nA questo periodo risalgono monete come i talleri e le piastre coniate in Toscana per i commerci con l'Oriente.\nIl granducato di Toscana ha coniato talleri anche nel XVII secolo con i granduchi Cosimo II e Cosimo III della famiglia Medici.\nTalleri furono coniati anche a Mantova e Messerano ad imitazione di monete tedesche.\nA Modena furono coniati dalla met\u00e0 del XVII secolo.\nAnche il ducato di Savoia e la repubblica di Ragusa hanno coniato talleri per i loro commerci. Venezia ha imitato per i suoi commerci il tallero di Maria Teresa.\nAsburgo.\nDucato di Milano.\nGli austriaci hanno governato Milano dal 1706. Sotto il loro governo sono stati pi\u00f9 volte coniati talleri. Queste monete erano di tipo austriaco.\nI primi talleri furono i Kronentaler coniati dall'imperatore Giuseppe II a Milano nel 1786. La coniazione di Giuseppe II prosegu\u00ec fino al 1790\nAl dritto c'\u00e8 la testa laureata dell'imperatore ed intorno la scritta ed in basso il segno di zecca M.\nAl rovescio c'\u00e8 la croce di Borgogna con le corone d'Austria, Ungheria e Boemia sopra ed ai lati ed ornata in basso dal Toson d'oro, di cui Giuseppe II era Gran Maestro. Intorno ARCH. AVST. DVX. BVRG. LOTH. BRAB. COM. FLAN.\nQuesta moneta veniva chiamata anche \"Crocione\" o \"Tallero delle corone\".\nLe dimensioni sono 40\u00a0mm e 29,44 grammi. L'argento ha un titolo di 873/1000. Accanto al tallero fu coniato anche il 1/2 tallero negli anni 1786-1790.\nSotto Leopoldo II sono stati coniati sia il mezzo tallero che il tallero. Anche in questo caso si tratta di Kronentaler e i tipi sono sostanzialmente gli stessi del suo predecessore. Il 1/2 tallero fu coniato a Milano nel 1791 ed il tallero nel 1791 e nel 1792 nella stessa zecca. Anche in questo caso la moneta era soprannominata \"Crocione\". Anche peso titolo e diametro erano simili.\nFrancesco II sal\u00ec al trono imperiale alla morte del padre nel 1792. Nello stesso anno inizia la monetazione del \"Crocione\" con le stesse caratteristiche dei suoi predecessori. La moneta viene coniata ininterrottamente sino al 1796 quando in seguito all'invasione delle truppe francesi l'Austria perse il controllo del Ducato di Milano. In seguito alla riconquista il tallero fu coniato nuovamente nel 1799 e nel 1800.\nRegno Lombardo Veneto.\nDopo le guerre napoleoniche l'Austria riprese il controllo del Ducato di Milano e Mantova cui fu aggiunto l'ex Repubblica di Venezia. La nuova struttura statuale fu denominata Regno Lombardo Veneto. Francesco II d'Asburgo-Lorena rientr\u00f2 quindi nel possesso di Milano con il nuovo titolo di Francesco I Imperatore d'Austria.\nNella sua seconda monetazione Francesco, ora primo d'Austria, coni\u00f2, accanto ad altre monete, Talleri e Mezzi talleri.\nIl tallero pesava 28,06 g, aveva un diametro di 40\u00a0mm ed un titolo di 835/1000; fu coniato a Milano nel 1818, '19, '20, '21, '22 e a Venezia nel '18, '20 e '21.\nSul contorno IVSTITIA REGN. FONDAMENTVM\nIl mezzo tallero, con uguali tipi e leggende fu battuto a Venezia nel 1818 e 1821.\nFerdinando I coni\u00f2 talleri nel 1837 e '38 solo a Milano.\nFrancesco Giuseppe sal\u00ec al trono in seguito all'abdicazione di Francesco I causata dai moti del 1848.\nI talleri coniati da questo imperatore sono dei Vereinstaler. Con il trattato monetario di Vienna (Wiener M\u00fcnzvertrag) del 1857 il nuovo tallero fu ufficialmente coniato anche nell'Austria-Ungheria. Queste monete hanno caratteristiche completamente diverse da quelli dei predecessori.\nIl governo austro ungarico coni\u00f2 nel Lombardo Veneto i Vereinstaler dal 1857 al 1865.\nLe monete avevano un diametro di 33\u00a0mm e pesavano 18,52 grammi, con un titolo di 900/1000, cio\u00e8 16 2/3 grammi di argento fino. Furono coniati a Milano dal 1858 al 1859 e a Venezia dal 1857 al 1865.\nRegno.\nDopo l'unit\u00e0 d'Italia ci sono state tre emissioni di talleri per i commerci nel Corno d'Africa: un tallero coniato da Umberto I tra il 1890 ed il 1896; un tallero detto \"Italicum\" coniato da Vittorio Emanuele III nel 1918. Dopo l'insuccesso di questa coniazione il governo italiano, in base ad accordi con il governo austriaco, coni\u00f2 a Roma il tallero di Maria Teresa."}
{"id": "1182174", "revid": "122561028", "url": "https://it.wikipedia.org/wiki?curid=1182174", "title": "Appennino faentino", "text": "LAppennino faentino (detto anche Appennino ravennate) \u00e8 una porzione occidentale dell'Appennino tosco-romagnolo. Confina ad ovest con l'Appennino imolese e ad est con l'Appennino forlivese e a sud con il Mugello.\nGeografia fisica.\nL'Appennino faentino comprende le valli dei fiumi Senio, Lamone e Marzeno.\nLa montagna pi\u00f9 alta dell'Appennino faentino \u00e8 il monte Lavane (comune di Marradi, 1.241 m), parte del gruppo dell'Alpe di San Benedetto. Altra cima importante \u00e8 il monte Faggiola (comune di Palazzuolo), con 1.031 metri d'altitudine. Il passo principale che mette in comunicazione l'Appennino faentino con il Mugello \u00e8 la Colla di Casaglia (913\u00a0m s.l.m.).\nDalla valle del Marzeno si diparte una catena montuosa che attraversa pi\u00f9 valli fino alla valle del Savio (Appennino cesenate). \u00c8 composta di un'arenaria calcarea, in gran parte fossilifera, depositatasi poco pi\u00f9 di 3 milioni di anni fa (Pliocene Medio) in quello che allora era un ambiente marino subtropicale. Nella valle del Marzeno tale catena inizia con i colli di Pietramora e Ceparano.\nGeografia politica.\nDal punto di vista amministrativo, l'Appennino faentino si estende su tre province, inserite in due regioni diverse: le province di Ravenna e Forl\u00ec, in Emilia-Romagna, e la Provincia di Firenze, in Toscana. \nI comuni della valle del Senio nella provincia di Ravenna sono Riolo Terme e Casola Valsenio; in provincia di Firenze vi \u00e8 Palazzuolo sul Senio. I comuni della valle del Lamone sono Brisighella (provincia di Ravenna) e Marradi (provincia di Firenze). I comuni della valle del Marzeno sono Modigliana e Tredozio (provincia di Forl\u00ec).\nIl Passo del Giogo \u00e8 sito nel comune di Firenzuola (FI)."}
{"id": "1182178", "revid": "123877469", "url": "https://it.wikipedia.org/wiki?curid=1182178", "title": "Lissago", "text": "Lissago (\"Liss\u00e0gh\" in dialetto varesotto) \u00e8 una frazione di circa 1.000 abitanti situata nella zona inferiore di Varese, raggiungibile attraversando il torrente Luna, dopo Bobbiate provenendo da Casbeno, o dopo Calcinate degli Orrigoni provenendo da Masnago.\nTra gli elementi architettonici di maggior pregio presenti nella frazione spicca la chiesa, rimodernata nella facciata, mosaicata e dedicata a San Carlo Borromeo, che nella sua parte pi\u00f9 antica - quella absidale - risale al sec. XVII. Ampliata nel 1896, fu consacrata nel 1899. L'altare in marmo presente al suo interno risale al XVIII secolo.\nDegno di considerazione \u00e8 il centro rurale del paese, che riconsegna un'immagine di vita legata alla coltura della terra dissonante da quella operosa ed industriale che si svolge pi\u00f9 a monte.\nLissago costitu\u00ec un comune autonomo fino al 1927, quando venne soppresso e aggregato a Varese.\nStoria.\nRegistrato agli atti del 1751 come un borgo di 125 abitanti, nel 1786 Lissago con Calcinate entr\u00f2 per un quinquennio a far parte dell'effimera Provincia di Varese, per poi cambiare continuamente i riferimenti amministrativi nel 1791, nel 1798 e nel 1799. Alla proclamazione del Regno d'Italia nel 1805 risultava avere 220 abitanti. Nel 1812 si registr\u00f2 la prima esperienza di unione con Varese, dopo un triennio di comunanza con Masnago, su risultanza di un regio decreto di Napoleone, ma il Comune di Lissago fu poi ripristinato con il ritorno degli austriaci. L'abitato crebbe poi lentamente, tanto che nel 1853 risult\u00f2 essere popolato da 331 anime, salite a 376 nel 1871. Dopo una leggera crescita demografica nella seconda met\u00e0 del XIX secolo, la situazione si stabilizz\u00f2 fino ai 516 residenti del 1921. Fu quindi il fascismo a riproporre nel 1927 l'antico modello napoleonico, stabilendo la definitiva annessione a Varese."}
{"id": "1182184", "revid": "1977557", "url": "https://it.wikipedia.org/wiki?curid=1182184", "title": "Johann Franz Encke", "text": "Viene spesso confuso con un altro astronomo tedesco, Karl Ludwig Hencke.\nBiografia.\nEncke studi\u00f2 matematica e astronomia all'Universit\u00e0 di Gottinga sotto la guida di Carl Friedrich Gauss. Successivamente si arruol\u00f2 nell'esercito prussiano per la campagna del 1813-1814 diventando tenente di artiglieria nel 1815. Ritorn\u00f2 a Gottingen nel 1816, quando Bernhardt von Lindenau lo nomin\u00f2 suo assistente.\nA Gottinga complet\u00f2 le sue indagini sulla cometa, apparsa nel 1680, e per questo vinse il \"Cotta Prize\" nel 1817. La cometa in questione \u00e8 adesso chiamata 12P/Pons-Brooks. Encke attribu\u00ec alla cometa, esattamente, un periodo di 71 anni.\nSulla scorta di un'intuizione di Jean-Louis Pons, e sospettando che una delle tre comete scoperte nel 1818 fosse stata in realt\u00e0 da lui avvistata in precedenza, nel 1805, cominci\u00f2 a calcolare il periodo orbitale di tale cometa. Ai suoi tempi, tutte le comete conosciute avevano un periodo orbitale di 70 e pi\u00f9 anni e con l'afelio ben oltre l'orbita di Urano. La cometa pi\u00f9 famosa tra queste \u00e8 quella di Halley, con un'orbita di 76 anni. Pertanto l'orbita della cometa scoperta da Pons appariva singolare, poich\u00e9 aveva un periodo orbitale di soli 3,3 anni e aveva un afelio vicino al pianeta Giove. Encke annunci\u00f2 il ritorno della cometa nel 1822. Essa non venne vista nell'emisfero boreale, come si aspettava, bens\u00ec nell'emisfero australe, ove la sua comparsa venne descritta da Carl Ludwig Christian Rumker in Australia. La cometa era identificabile con una gi\u00e0 vista precedentemente da Pierre M\u00e9chain nel 1786 e da Caroline Herschel nel 1795.\nOnori.\nGli sono stati dedicati l'asteroide 9134 Encke e il cratere lunare Encke di 28 km di diametro.\nNel 1824 e nel 1830 gli fu assegnata la Medaglia d'Oro della Royal Astronomical Society.\nCollegamenti esterni.\nMedaglia d'Oro della Royal Astronomical Society"}
{"id": "1182199", "revid": "76963", "url": "https://it.wikipedia.org/wiki?curid=1182199", "title": "Harun", "text": "Origine.\nNobile musulmano imparentato con le pi\u00f9 importanti famiglie Gote di Barcellona. \nBiografia.\nNell'autunno dell'800, quando Sa'dun al-Ruayni, wali di Barcellona, fu catturato dai Franchi mentre cercava lasciare la citt\u00e0, per andare a Cordova a richiedere l'aiuto dell'emiro di al-Andalus, Al-Hakam, Harun fu nominato nuovo wali di Barcellona, assediata dai Franchi, per condurre una resistenza ad oltranza. \nDato che la popolazione soffriva per la fame, dopo alcuni mesi gli stessi parenti di Harun, che lo avevano fatto eleggere, lo fecero prigioniero e lo consegnarono ai Franchi, assieme alla citt\u00e0. \nProbabilmente Ludovico il Pio, che guidava l'assedio, entr\u00f2 in citt\u00e0 il 4 aprile 801, il giorno dopo la resa.\nBer\u00e0, che aveva partecipato all'assedio col padre, il conte di Tolosa, Guglielmo di Gellone, fu investito della contea di Barcellona e contemporaneamente ricevette il titolo di marchese, in quanto governava una contea di frontiera dell'impero carolingio.\nDi Harun, dopo la consegna ai Franchi non si hanno altre informazioni."}
{"id": "1182207", "revid": "125810328", "url": "https://it.wikipedia.org/wiki?curid=1182207", "title": "Seoul World Cup Stadium", "text": "Il Seoul World Cup Stadium (\uc11c\uc6b8\uc6d4\ub4dc\ucef5\uacbd\uae30\uc7a5), in italiano: Stadio della coppa del mondo di Seoul \u00e8 uno stadio di calcio situato a Sangam, presso Seul, nella Corea del Sud.\nSede delle partite interne dell'FC Seul dal 2004, ha una capienza di 66.704 posti (Incluso: 816 per i VIP e 754 per i media e 75 per i Sky Box). Fu costruito per il , del quale lo stadio fu una delle sedi e vi si svolsero le seguenti gare:"}
{"id": "1182210", "revid": "404449", "url": "https://it.wikipedia.org/wiki?curid=1182210", "title": "Rocca aldobrandesca (Arcidosso)", "text": "La rocca aldobrandesca \u00e8 un castello situato nella parte pi\u00f9 alta del centro storico di Arcidosso, comune del monte Amiata nella provincia di Grosseto, in Toscana.\nStoria.\nIl castello inizi\u00f2 ad essere costruito probabilmente intorno all'anno 860 poco prima del pieno Medioevo, dalla famiglia Aldobrandeschi su preesistenti costruzioni di epoca longobarda; pass\u00f2 successivamente nella Contea di Santa Fiora a seguito della spartizione dei beni tra i due rami della famiglia. Recenti studi archeologici hanno stabilito che, quando intorno al 1100 gli Aldobrandeschi decisero di costruire la torre maestra, la rocca possedeva di gi\u00e0 un palazzo in pietra di due piani fatto edificare molto probabilmente dal Merchese Ugo di Toscana tra il 970 e il 995. Quello di Arcidosso \u00e8 il pi\u00f9 antico palazzo extraurbano di governo statale in Italia e uno dei pi\u00f9 antichi d'Europa, qui risiedevano i Visconti del Monte Amiata nominati da Ugo. Gli Aldobrandeschi trasformarono e ampliarono Il Castello sopraelevando di due piani il palazzo costruendo le sue torri e le due cinte murarie merlate, anch'esse provviste di torri.\nGli ultimi interventi medievali furono eseguiti dalla Repubblica di Siena dopo il 1332.\nInfatti nel corso del Trecento i Senesi cercarono pi\u00f9 volte di espugnare il luogo, cosa che avvenne nel 1331 grazie all'assedio portato avanti da Guidoriccio da Fogliano; da allora Arcidosso e il suo Castello entrarono a far parte della Repubblica di Siena. Gli eventi storici successivi si legano con la storia della Repubblica senese. Nel 1980, nel Palazzo Pubblico di Siena, \u00e8 venuto alla luce un affresco che Luciano Bellosi ha attribuito a Duccio di Buoninsegna e che raffigurerebbe la conquista di Giuncarico, secondo le precisazioni di Max Seidel; tale proposta non ha mai convinto parte della critica anglosassone che riconosce nel dipinto il Castello di Arcidosso che si arrese a Guidoriccio da Fogliano nel 1331.\nNella seconda met\u00e0 del Cinquecento, a seguito della definitiva caduta di Siena, il luogo venne inglobato nel Granducato di Toscana, seguendone le sorti da quel momento in poi.\nDai primi del 2000 viene utilizzato sempre pi\u00f9, in funzione civile e istituzionale.\nDescrizione.\nIl castello \u00e8 costituito da un imponente edificio a due corpi di fabbrica (uno dei quali pi\u00f9 ribassato), caratterizzati, nell'insieme, da una sezione quadrangolare che poggia, a tratti, su imponenti basamenti a scarpa; le pareti esterne sono rivestite in filaretto.\nIl lato settentrionale del complesso fortificato si caratterizza per la presenza di una torre maestra che si eleva oltre il tetto del corpo di fabbrica pi\u00f9 alto e la cui sommit\u00e0 \u00e8 coronata da una serie di archetti ciechi poggianti su mensole, le quali costituiscono la base della merlatura soprastante. \nRimane un tratto della prima cinta muraria che collega il castello con l'ex Palazzo della Cancelleria, dove, prima che venisse costruito nel 1700, c'era una torre che collegava le mura vicine al castello con la \"Porta di Castello\". "}
{"id": "1182212", "revid": "339392", "url": "https://it.wikipedia.org/wiki?curid=1182212", "title": "Seul World Cup Stadium", "text": ""}
{"id": "1182215", "revid": "1260685", "url": "https://it.wikipedia.org/wiki?curid=1182215", "title": "Sport in Liguria", "text": "Lo sport nella sua accezione moderna si \u00e8 diffuso in Liguria sin dalla seconda met\u00e0 del XIX secolo con la fondazione di diverse societ\u00e0 di ginnastica come la Cristoforo Colombo, una delle pi\u00f9 antiche a livello nazionale. Numerosi atleti liguri vennero schierati dall'Italia in occasione delle medaglie d'oro vinte nel concorso a squadre di ginnastica artistica in quattro edizioni dei Giochi olimpici tra il 1912 e il 1932.\nLe societ\u00e0 di ginnastica promuovevano la pratica di diverse discipline incluso il calcio e le squadre regionali ne beneficiarono dominando la scena durante i primi decenni della storia di questo sport in Italia: il Genoa vinse nove volte il Campionato italiano di calcio tra il 1898 e il 1924, mentre il Vado vinse la prima edizione in assoluto della Coppa Italia nel 1922. Solo un'altra squadra ligure, la Sampdoria, ha vinto uno scudetto: \u00e8 anche l'unica compagine regionale a vantare un successo in ambito europeo: la Coppa delle Coppe 1989-1990.\nUn ulteriore sport di squadra in cui le squadre liguri vantano numerosi successi \u00e8 la pallanuoto: al termine della stagione 2020-2021 hanno ottenuto 56 titoli nazionali su 102 edizioni disputate. La societ\u00e0 pi\u00f9 vittoriosa in assoluto \u00e8 la Pro Recco, con 33 scudetti e 9 affermazioni in Champions League. I pallanuotisti liguri sono inoltre sempre stati presenti tra i convocati nella Nazionale in occasione delle medaglie d'oro conquistate ai Giochi olimpici (1948, 1960 e 1992) ed ai Campionati mondiali (1978, 1994, 2011 e 2019).\nLa Liguria \u00e8 sede di importanti manifestazioni sportive, quali la classica del ciclismo Milano-Sanremo nata nel 1907 e inserita nel circuito UCI World Tour e il torneo di tennis Genoa Open Challenger facente parte della serie internazionale ATP Challenger Tour.\nTra gli impianti sportivi regionali spicca lo Stadio Luigi Ferraris che ha ospitato partite di ben due diverse edizioni dei campionati mondiali di calcio.\nPrincipali impianti sportivi.\nSul territorio regionale si trovano numerosi impianti sportivi, il pi\u00f9 capiente tra questi \u00e8 lo Stadio Luigi Ferraris.\nImpianti all'aperto.\nSegue un elenco dei principali impianti all'aperto, in ordine di capienza decrescente.\nImpianti al chiuso.\nSegue un elenco dei principali impianti al chiuso, in ordine di capienza decrescente.\nImpianti in disuso.\nTra gli impianti in disuso, si citano i principali:\nPrincipali manifestazioni sportive.\nManifestazioni internazionali.\nLa Liguria vanta una lunga tradizione nell'organizzazione di eventi sportivi internazionali: la citt\u00e0 di Sanremo ospit\u00f2 gi\u00e0 negli anni 1930 un importante Torneo scacchistico internazionale, un'edizione del Campionato internazionale di scherma ed un Gran Premio automobilistico. Dal 1907, inoltre, \u00e8 sede di arrivo di una delle celebri classiche del calendario ciclistico internazionale: la Milano-Sanremo.\nTra gli appuntamenti ciclistici in territorio regionale vi sono anche il Giro dell'Appennino e il Trofeo Laigueglia, entrambi appartenenti al circuito UCI Europe Tour, mentre non \u00e8 pi\u00f9 organizzata la Nizza-Alassio, altra corsa in linea che vide la partecipazione di campioni internazionali negli anni 1980. Tra le corse a tappe, non \u00e8 raro che il Giro d'Italia attraversi la Liguria (Genova \u00e8 stata sede di arrivo di tappa per trentadue volte, Sanremo in tredici occasioni) come talvolta anche il percorso della Tirreno-Adriatico.\nLe partite di due diverse edizioni (1934 e 1990) di uno degli eventi sportivi mondiali di maggior richiamo, il Campionato mondiale di calcio, si sono disputate nel capoluogo. Nel territorio regionale si tengono annualmente anche alcune partite del Torneo di Viareggio, competizione giovanile tra le pi\u00f9 prestigiose al mondo. \nGenova ha ospitato i Campionati europei di karate nel 1988 e quelli di atletica leggera indoor nel 1992, oltre alle Final Eight di Champions League di pallanuoto nel 2003 e nel 2018. La citt\u00e0 \u00e8 stata anche sede delle Finali di World League di pallavolo nel 1992 e di pallanuoto nel 2008, ed \u00e8 stata selezionata per la tappa finale della Ocean Race 2023 di vela.\nDal 2003 ricorre ogni anno il torneo di tennis Genoa Open Challenger, facente parte dell'ATP Challenger Tour. Il capoluogo \u00e8 stato inoltre sede di partite valevoli per la Coppa Davis (2009 e 2018) e per la Fed Cup (2015 e 2018), mentre a Sanremo \u00e8 stato organizzato il torneo Sanremo Tennis Cup tra il 2002 e il 2010.\nManifestazioni nazionali.\nRelativamente agli eventi di importanza nazionale, diverse localit\u00e0 liguri hanno ospitato edizioni dei Campionati italiani di nuoto e dei Campionati italiani di triathlon, mentre parte del territorio regionale \u00e8 stata sede dei Campionati italiani di ciclismo su strada nel 2007. Genova \u00e8 stata inoltre sede dei Campionati italiani assoluti di atletica leggera nel 1931 e nel 1948.\nNel 1936 \u00e8 stata disputata a Genova una delle finali della Coppa Italia di calcio tenutesi in campo neutro. In varie localit\u00e0 del territorio regionale si sono tenute le partite della fase finale del Campionato Primavera 2014-2015, con finale a Chiavari, che ospit\u00f2 anche la Supercoppa italiana 2020 di calcio femminile, mentre alla Spezia si tenne l'edizione 2018. Sempre alla Spezia \u00e8 organizzato anche un evento annuale di canottaggio: il Palio del golfo.\nA Santa Margherita Ligure si \u00e8 tenuta nel 1981 la prima edizione del Superbowl italiano di Football americano; l'edizione del 1983 si tenne a Genova. Nel capoluogo regionale si sono inoltre disputate due edizioni della Supercoppa italiana di pallacanestro, nel 2001 e nel 2002.\nTra gli eventi motoristici ospitati in Liguria spicca il Rally di Sanremo, che tra il 1973 e il 2003 fece parte del Campionato del mondo rally. Altro appuntamento rallistico \u00e8 il Rally della Lanterna, mentre in passato si tennero eventi automobilistici e motociclistici sul Circuito della Superba, tra il 1937 e il 1961.\nPrincipali societ\u00e0 sportive.\nCalcio.\nSegue un elenco delle principali squadre di calcio liguri ordinate secondo il criterio della tradizione sportiva adottato dalla Federazione Italiana Giuoco Calcio, basato sulla partecipazione ai campionati e sui trofei vinti.\nPallacanestro.\nPallacanestro Maschile\nPallacanestro Femminile\nSociet\u00e0 non in attivit\u00e0:\nPallanuoto.\nPallanuoto maschile.\nSegue un elenco delle principali societ\u00e0 pallanuotistiche liguri, in ordine decrescente di partecipazioni al massimo campionato italiano aggiornato alla stagione 2021-2022.\nPallanuoto femminile.\nSegue un elenco delle societ\u00e0 pallanuotistiche liguri vincitrici del massimo campionato italiano.\nPallavolo.\nSociet\u00e0 non in attivit\u00e0:\nPrincipali successi di sportivi.\nNumerosi sportivi liguri si sono distinti sulla scena internazionale, principalmente nell'ambito degli sport di squadra come la pallanuoto o nei concorsi a squadre degli sport individuali, come la ginnastica artistica.\nVengono citati nel seguito gli sportivi regionali che hanno ottenuto i pi\u00f9 importanti riconoscimenti a livello internazionale. \nCampioni del mondo.\nSegue un elenco degli atleti liguri che si sono laureati campioni del mondo, suddivisi per disciplina.\nCalcio.\nLuigi Bertolini fece parte della Nazionale che vinse il Campionato mondiale di calcio 1934.\nMotociclismo.\nMarco Lucchinelli ha vinto il campionato del mondo del 1981 nella classe 500 su Suzuki.\nPallanuoto.\nLa Nazionale ha vinto il titolo iridato in quattro occasioni, sempre in presenza di giocatori liguri.\nAi mondiali di Berlino Ovest 1978 i rappresentanti regionali furono Silvio Baracchini, Alessandro Ghibellini e Paolo Ragosa.\nNella Nazionale che vinse i mondiali di Roma 1994 erano presenti Gianni Averaimo, Alessandro Bovo e Ferdinando Gandolfi. Tutti e tre erano reduci dalla conquista della medaglia d'oro ai giochi olimpici di Barcellona 1992.\nArnaldo Deserti, Giacomo Pastorino e Maurizio Felugo fecero parte della Nazionale che vinse l'oro ai mondiali di Shanghai 2011, quest'ultimo contribu\u00ec alla vittoria segnando il goal decisivo in finale. Con loro anche Matteo Aicardi, Niccol\u00f2 Figari e Pietro Figlioli che ottennero un nuovo successo ai mondiali di Gwangju 2019. A questa seconda affermazione presero parte anche Edoardo Di Somma, Gonzalo Echenique e Stefano Luongo.\nAnche nella Nazionale femminile lauretasi campione ai mondiali di Perth 1998 era presente una rappresentante ligure: Eleonora Gay.\nPallavolo.\nNella Nazionale lauretasi campione ai mondiali di Grecia 1994 era presente Giacomo Giretto.\nMedaglia d'oro alle Olimpiadi.\nSegue un elenco degli atleti liguri che hanno conquistato una medaglia d'oro olimpica, suddivisi per disciplina.\nCanottaggio.\nPiero Poli vinse la medaglia d'oro nel quattro di coppia ai giochi di Seul 1988.\nCiclismo.\nGiuseppe Olmo vinse la medaglia d'oro nella corsa a squadre ai giochi di Los Angeles 1932. Successivamente fond\u00f2 a Celle Ligure l'omonima azienda produttrice di biciclette da corsa.\nEquitazione.\nGiuseppe Ravano vinse la medaglia d'oro nel concorso completo a squadre ai giochi di Tokyo 1964.\nGinnastica artistica.\nL'Italia vinse quattro medaglie d'oro nei concorsi a squadre ai giochi di Stoccolma 1912, Anversa 1920, Parigi 1924 e Los Angeles 1932.\nLe squadre vincenti erano composte da diversi atleti liguri, in particolare Luigi Cambiaso, Carlo Fregosi e Mario Lertora presero parte a due di queste edizioni, Fernando Bonatti, Oreste Capuzzo, Carlo Costigliolo, Luigi Costigliolo, Roberto Ferrari, Romualdo Ghiglione, Ezio Roselli e Giovanni Tubino ad una.\nPallanuoto.\nLa Nazionale ha vinto per tre volte la medaglia d'oro ai giochi olimpici: in tutte e tre le edizioni furono presenti atleti liguri.\nNella Nazionale vincente ai giochi di Londra 1948 erano presenti Mario Majoni e Geminio Ognio.\nFranco Lavoratori e Eraldo Pizzo fecero invece parte della Nazionale che vinse l'oro ai giochi di Roma 1960; il secondo segn\u00f2 7 goal durante il torneo.\nNella Nazionale che vinse ai giochi di Barcellona 1992 erano presenti Gianni Averaimo, Alessandro Bovo e Ferdinando Gandolfi, che segn\u00f2 il goal decisivo in finale. Tutti e tre vinsero anche i mondiali di Roma 1994.\nPugilato.\nAureliano Bolognesi vinse la medaglia d'oro nei pesi leggeri ai giochi di Helsinki 1952.\nSollevamento pesi.\nFilippo Bottino vinse la medaglia d'oro nei pesi massimi ai giochi di Anversa 1920, Pierino Gabetti ottenne lo stesso risultato nei pesi piuma ai giochi di Parigi 1924.\nVela.\nBruno Bianchi, Domenico Mordini, Giovanni Reggio e i fratelli Enrico e Luigi Poggi fecero parte dell'equipaggio che vinse la medaglia d'oro nella classe 8 metri ai giochi di Berlino 1936.\nAltri riconoscimenti.\nSegue un elenco degli atleti liguri che hanno conquistato altri trofei o riconoscimenti di assoluta rilevanza mondiale, suddivisi per disciplina.\nCiclismo.\nAlessandro Petacchi ha vinto in carriera la classifica a punti di tutti e tre i grandi Giri ed un totale di quarantotto tappe nelle tre manifestazioni.\nTennis.\nFabio Fognini ha vinto il torneo di doppio maschile agli Australian Open nel 2015."}
{"id": "1182227", "revid": "399", "url": "https://it.wikipedia.org/wiki?curid=1182227", "title": "Christian Ludwig Nitzsch", "text": ""}
{"id": "1182229", "revid": "30610", "url": "https://it.wikipedia.org/wiki?curid=1182229", "title": "Theodore von K\u00e1rm\u00e1n", "text": "Si occup\u00f2 soprattutto di aeronautica e astronautica. \u00c8 stato il fautore di molti progressi chiave in aerodinamica e prezioso fu il suo lavoro sulla caratterizzazione di flussi supersonici e ipersonici.\nBiografia.\nI primi anni.\nVon K\u00e1rm\u00e1n nacque in una famiglia ebrea a Budapest, Austria-Ungheria, come K\u00e1rm\u00e1n T\u00f3dor. Uno dei suoi antenati fu Rabbi Judah Loew ben Bezalel. Suo padre, Moritz von K\u00e1rm\u00e1n, professore di filosofia all'Universit\u00e0 di Budapest, fu autore della riforma del sistema scolastico secondario ungherese. Frequent\u00f2 il Minta Gymnasium, scuola fondata da suo padre, durante la quale si distinse per le sue non comuni doti intellettuali.\nStudi\u00f2 ingegneria nella Regia Universit\u00e0 Tecnica della citt\u00e0, conosciuta oggi come BME (Budapesti M\u0171szaki \u00e9s Gazdas\u00e1gtudom\u00e1nyi Egyetem). Dopo essersi laureato nel 1902, ottenne una borsa di studio biennale all'Universit\u00e0 di Gottinga, in Germania. Dopo un periodo presso l'Universit\u00e0 di Parigi, egli ritorn\u00f2 a Gottinga dove si un\u00ec a Ludwig Prandtl e complet\u00f2 il suo dottorato nel 1908. Lavor\u00f2 a Gottinga per quattro anni. Nel 1912 accett\u00f2 l'incarico di direttore dell'Istituto Aeronautico ad Aquisgrana, una delle pi\u00f9 prestigiose universit\u00e0 tedesche. Il suo periodo ad Aquisgrana fu interrotto dal servizio di leva nelle armate Austro-Ungariche 1915\u20131918, dove progett\u00f2 un semplice elicottero (PKZ 2).\nRitornato al suo incarico ad Aquisgrana, nel 1922 organizz\u00f2 a Innsbruck in Austria, un congresso internazionale di aerodinamica e idrodinamica che segn\u00f2 la nascita dell\"'International Applied Mechanics Congress Committee\" da cui nacque, nel 1946 la \"International Union of Theoretical and Applied Mechanics\" che ebbe von Karman come primo presidente onorario. In quegli anni ebbe intensi scambi culturali internazionali ed ebbe modo di visitare gli Stati Uniti in pi\u00f9 occasioni. Theodore von K\u00e1rm\u00e1n lasci\u00f2 Aquisgrana nel 1930.\nGli anni in America.\nPreoccupato per gli sviluppi politici in Europa, nel 1930 accett\u00f2 la direzione del \"Guggenheim Aeronautical Laboratory\" al California Institute of Technology (GALCIT) ed emigr\u00f2 negli Stati Uniti, di cui divenne in seguito cittadino naturalizzato nel 1936. In pochi anni trasform\u00f2 il suo laboratorio nel centro mondiale delle scienze aeronautiche, fond\u00f2 l'\"U.S. Institute of Aeronautical Sciences\" e divenne consulente del governo e delle maggiori industrie aeronautiche.\nFu un convinto sostenitore delle potenzialit\u00e0 dei razzi a propulsione e delle loro applicazione a fini aeronautici e astronautici. Nel 1940, con Frank Malina, costruirono il missile JATO (Jet-Assisted TakeOff) che divenne il prototipo per tutti i motori a razzo sviluppati fino ai nostri giorni. Nel 1941 fond\u00f2, con Malina, la societ\u00e0 Aerojet, la prima societ\u00e0 americana per la produzione di motori a razzo.\nL'attivit\u00e0 tedesca nella seconda guerra mondiale increment\u00f2 l'interesse delle armate statunitensi nella ricerca sui razzi. Nei primi mesi del 1943, la \"Experimental Engineering Division dell'Army Air Force Materiel Command\" mand\u00f2 a von K\u00e1rm\u00e1n dei report della \"British Intelligence\" che riportavano che i missili tedeschi erano in grado di raggiungere pi\u00f9 di 100 miglia. In una lettera del 2 agosto 1943 von K\u00e1rm\u00e1n inform\u00f2 il Comando della sua analisi dei programmi tedeschi.\nNel 1944 lui e i suoi colleghi del GALCIT fondarono, presso la Caltech, il Jet Propulsion Laboratory, che \u00e8 ancora oggi un centro di ricerca e sviluppo per attivit\u00e0 aerospaziali, finanziato dallo stato e sotto controllo della NASA. Sempre nel 1944 von Karman ebbe, a Washington, un importante incarico di consulente dell'esercito divenendo primo direttore del Scientific Advisory Group che studiava tecnologie aeronautiche per le United States Army Air Forces.\nNel 1949, all'et\u00e0 di 68 anni, si dimise dalle sue cariche di direzione presso il CalTech e ne divenne professore emerito. Continu\u00f2 a essere attivo come consigliere per l'aeronautica americana e per la NATO e ad avere un ruolo importante nei meeting internazionali di ricerca sui temi aeronautici. Contribu\u00ec a fondare l'AGARD, il gruppo di ricerche aerodinamiche della NATO (1951), l'International Council of the Aeronautical Sciences (1956), l'International Academy of Astronautics (1960), e il von Karman Institute a Bruxelles (1956).\nNon si spos\u00f2 mai, ma fu sempre seguito e sostenuto dai suoi famigliari, soprattutto la madre e la sorella. Mor\u00ec durante una visita ad Aquisgrana nel 1963.\nContributi scientifici.\nSpecifici contributi includono le teorie del buckling anelastico, onde non stazionarie nel flusso attorno a un cilindro, stabilit\u00e0 del flusso laminare, turbolenza, profili alari in flussi stazionari e non stazionari, teoria dello strato limite, e aerodinamica supersonica. Produsse ulteriori contributi in altri campi, come l'elasticit\u00e0, le vibrazioni, il trasferimento di calore e la cristallografia. Il suo nome \u00e8 collegato ai seguenti concetti:"}
{"id": "1182231", "revid": "767487", "url": "https://it.wikipedia.org/wiki?curid=1182231", "title": "Henri Decremps", "text": "Biografia.\nFiglio di Jean Decremps e di Marie Taillade, dopo gli studi di diritto e matematica, inizi\u00f2 la carriera diplomatica presso l'ambasciata di Francia in Inghilterra.\nSuccessivamente egli si dedic\u00f2 allo smascheramento dei \"maghi\" e dei ciarlatani che truffavano o ingannavano le persone per profitto.\nOpere.\nLa sua opera pi\u00f9 famosa fu \"La Magie Blanche D\u00e9voil\u00e9e\" (\"La magia bianca svelata o spiegazione dei sorprendenti giochi di prestigio ammirati da qualche tempo nella Capitale e nella provincia\") pubblicato in due edizioni nel 1783 e nel 1784).\nQuesta opera, di grande successo per l'epoca, suscit\u00f2 aspre polemiche poich\u00e9, oltre a rivelare diversi trucchi, descriveva in dettaglio tutti i giochi di prestigio del celebre illusionista dell'epoca Pinetti, principale bersaglio delle sue critiche.\nCon la pubblicazione del \"Supplemento alla magia bianca svelata\" nel 1785, Decremps continu\u00f2 ad attaccare Pinetti, svelando ulteriori trucchi e rispondendo alle illazioni dell'avversario che perseguit\u00f2 fino a fargli lasciare l'Europa."}
{"id": "1182235", "revid": "78273", "url": "https://it.wikipedia.org/wiki?curid=1182235", "title": "X files", "text": ""}
{"id": "1182245", "revid": "1371684", "url": "https://it.wikipedia.org/wiki?curid=1182245", "title": "Lomba de Santo", "text": "Lomba de Santo \u00e8 un villaggio nell'isola di Santo Ant\u00e3o, la pi\u00f9 settentrionale dello stato africano di Capo Verde. Il villaggio fa parte della municipalit\u00e0 di Ribeira Grande.\nGeografia fisica.\nLe montagne dominano l'area attorno al villaggio, campi da coltivare e boschetti ne dominano l'area dello stesso, mentre praterie con barriere montuose e cespugli coprono il resto dell'area. I palmeti sono stati piantati nella valle."}
{"id": "1182249", "revid": "547034", "url": "https://it.wikipedia.org/wiki?curid=1182249", "title": "Marradong", "text": "Marradong \u00e8 una citt\u00e0 semi-abbandonata situata 8\u00a0km a sud di Boddington nell'Australia Occidentale, lungo la strada da Pinjarra a Williams.\nStoria.\nMarradong fu il centro principale nella regione fino al 1920, essendo stata colonizzata dalle famiglie Batt, Pollard e Fawcett, e ospitando un emporio, un ufficio postale, hotel, chiesa, ufficio telegrafico e scuola con una aula. Dopo l'arrivo della ferrovia a Boddington, la maggior parte delle infrastrutture si trasfer\u00ec l\u00ec, e dal 1930 Marradong fu grandemente abbandonata.\nTutto quello che rimane della citt\u00e0 \u00e8 la piccola Chiesa Anglicana di S.Albans e relativo cimitero (1894), poche vecchie case in vario stato di conservazione e qualche albero di palma che una volta era fuori dell'Hotel Laura. Il palazzo dell'agricoltura fu demolito nel 1989 e una piccola stazione dei vigili del fuoco \u00e8 in costruzione al suo posto.\nLa localit\u00e0 \u00e8 oggi abitata da agricoltori locali che producono principalmente lana, ovini, bovini, fieno, orzo, avena, lupini, colza e legname."}
{"id": "1182256", "revid": "115740768", "url": "https://it.wikipedia.org/wiki?curid=1182256", "title": "Object Request Broker", "text": "Nella computazione distribuita, un object request broker (ORB) \u00e8 un frammento di software middleware che permette ai programmatori di effettuare chiamate di programma tra computer differenti in una rete.\nDescrizione.\nGli ORB gestiscono trasformazioni di strutture dati di processi in sequenze di byte (e viceversa), tali sequenze sono poi trasmesse sulla rete. Questo procedimento \u00e8 chiamato \"marshalling\" o serializzazione \"(serialization)\".\nGli ORB, come CORBA-compliant systems, utilizzano un linguaggio di descrizione dell'interfaccia (\"Interface Description Language\" o IDL) per descrivere i dati da trasmettere su chiamate remote. Una tecnologia chiamata \"Remote Procedure Call\" (RPC) era molto popolare prima che la programmazione orientata agli oggetti (OOP) diventasse la corrente principale di \"pensiero\".\nIn aggiunta al \"marshalling\" dei dati, gli ORB spesso offrono molte pi\u00f9 \"feature\", come distributed transaction, directory service o \"scheduling in sistema real-time\".\nNei linguaggi object-oriented, l'ORB prende la forma di oggetto con dei metodi che permettono la connessione all'oggetto servito. I metodi di un oggetto diventano accessibili per invocazioni remote in seguito ad una connessione all'oggetto ORB stesso. L'ORB richiede alcuni parametri per ottenere l'indirizzo di rete dell'oggetto che diventer\u00e0 remoto. I tipici ORB hanno in genere molti altri metodi. "}
{"id": "1182260", "revid": "26133664", "url": "https://it.wikipedia.org/wiki?curid=1182260", "title": "Il Fatto di Enzo Biagi", "text": ""}
{"id": "1182279", "revid": "124805035", "url": "https://it.wikipedia.org/wiki?curid=1182279", "title": "Teatro Vincenzo Pagani", "text": "Il Teatro Pagani \u00e8 un teatro di Monterubbiano in provincia di Fermo.\nStoria.\nIl teatro fu realizzato nell'anno 1875, sfruttando la struttura di un edificio privato iniziato nel 1583 e mai terminato, detto \"Il Palazzaccio\" di propriet\u00e0 di Bruto Pagani. La struttura esistente venne trasformata dal progetto redatto dall'ingegnere Antonio Murri sulle basi del precedente disegno del defunto ingegnere Francesco Ridolfi di Ancona. Direttori dei lavori furono Giuseppe Sabbatici e il monterubbianese Luca Galli.\nArchitettura.\nIl teatro presenta un'unica sala a ferro di cavallo con tre ordini di palchi con una capienza di circa 231 posti.\nDecorazioni.\nSono di notevole importanza gli stucchi che decorano le balaustre e le colonne di divisione dei palchi.\nAltrettanto notevole \u00e8 la volta del 1879, realizzata da Gregorio Marannelli di Sant'Elpidio a Mare che rappresenta la commedia, la tragedia e la musica, posta in opera con l'incannucciatura, ossia con la tecnica che prevede la presenza di canne collegate alla struttura portante sulle quali viene, successivamente, messo l'intonaco composto di malta di gesso.\nNegli angoli in pittura monocromatica vengono raffigurati Vincenzo Pagani e Raffaello Sanzio, suo maestro.\nSul palco sovrasta lo splendido sipario del 1891 di Luigi Bazzani che rappresenta Vincenzo Pagani intento a dipingere alla tavolozza in un giardino con allegorie neoclassiche.\nRappresentazioni.\nTra le rappresentazioni teatrali pi\u00f9 frequentemente proposte si annoverano le commedie dialettali proposte da compagnie teatrali pi\u00f9 o meno importanti; i concerti bandistici del corpo musicale \"Carlo Cusopoli\" composto da oltre 50 elementi e concerti lirici tenuti dall'Accademia di canto lirico \"Beniamino Gigli\", che ha sede proprio all'interno del teatro."}
{"id": "1182281", "revid": "9306084", "url": "https://it.wikipedia.org/wiki?curid=1182281", "title": "Rotocalco Televisivo", "text": ""}
{"id": "1182282", "revid": "486946", "url": "https://it.wikipedia.org/wiki?curid=1182282", "title": "Locomotiva 1181 &quot;Vittorio Emanuele II&quot;", "text": ""}
{"id": "1182284", "revid": "125937274", "url": "https://it.wikipedia.org/wiki?curid=1182284", "title": "Lucilla Agosti", "text": "Biografia.\nNata a Poggibonsi (SI), figlia di Edoardo Agosti - medico radiologo - e di una professoressa di disegno e storia dell'arte, Lucilla inizia a lavorare come attrice, recitando, tra l'altro, in un allestimento de \"La strana coppia\", celebre commedia di Neil Simon. Successivamente, giovanissima, si trasferisce a Roma lavorando a Cinecitt\u00e0 e affronta uno dei primi provini di Rete A e viene scelta per condurre dal 1\u00ba luglio 2002 al 17 settembre 2005 \"Azzurro\", programma dedicato alla musica e agli artisti italiani.\nNell'estate 2004 conduce alcune serate live: il \"Main Stage\" all\"'Arezzo Wave Love Festival\" e la serata finale del concorso \"Voci Domani\". Conduce, inoltre, \"Space Girls\" su Happy Channel e \"Guelfi e Ghibellini\" su Rai 2, ed appare come guest star in un episodio della sit-com \"Camera Caf\u00e9\". Con la nascita della nuova All Music, abbandona la musica di \"Azzurro\" per passare a occuparsi di moda e lifestyle, al timone della trasmissione \"All Moda\". Ottiene ruoli cinematografici in cortometraggi e lungometraggi, apparendo nei film \"La febbre\" (2005), di Alessandro D'Alatri, \"Il mercante di pietre\" (2006), di Renzo Martinelli, e \"Il seme della discordia\" (2008), di Pappi Corsicato, e nei cortometraggi \"Parole rubate\" (2004) e \"Divini incontri d'orgasmo\" (2005), entrambi diretti da Barbara Caggiati.\nContinua a lavorare in vari programmi di All Music: \"Classifica di...\", in cui intervista personaggi dello spettacolo svelando le loro preferenze musicali, \"Flycase\", in cui accompagna ospiti musicali alla scoperta di una nazione dal punto di vista culturale e specialmente musicale e, infine, \"Tutti nudi\", dove, vestita da geisha, commenta le esibizioni di spogliarello dilettanti. Inoltre, sempre su All Music, partecipa con Maccio Capatonda alla finta soap opera \"Intralci\". Nel 2007 \u00e8 protagonista con Ale e Franz di \"Buona la prima\", un sit-show di Italia 1 basato totalmente sull'improvvisazione. Nello stesso anno approda anche a Radio Monte Carlo come conduttrice di \"RMC Magazine\", insieme a Max Venegoni. L'inizio del 2008 la vede affiancare Elio e le Storie Tese alla conduzione del DopoFestival al Festival di Sanremo.\nSu All Music \u00e8 invece protagonista del nuovo comedy-talk \"Bionda anomala\". Era stata scelta anche come conduttrice del Festivalbar 2008, in coppia con Teo Mammucari, ma la manifestazione \u00e8 stata poi cancellata. Nell'aprile 2009 conduce su Raidue \"Italian Academy 2\", talent show interamente dedicato alla danza. Nel 2010 \u00e8 entrata a far parte del cast di \"Distretto di Polizia 10\" nel ruolo dell'ispettore Barbara Rostagno in forza al \"X Tuscolano\". Nell'inverno 2012 \u00e8 stata anche impegnata in televisione come opinionista della nona edizione del reality \"L'isola dei famosi\", su Rai 2, questa esperienza ha portato grande popolarit\u00e0 e l'ha consacrata al grande pubblico. All'inizio del 2013 ha condotto insieme a Jane Alexander la settima stagione del programma di Italia 1 \"Mistero\". Dal 4 maggio 2015 conduce su La5 il nuovo programma \"Donna Moderna Live\", un lifestyle show ispirato all'omonima rivista \"Donna Moderna\" con la Agosti che in queste 40 puntate d\u00e0 consigli sulle nuove tendenze. Nello stesso periodo debutta su Sky con \"Italia's Got Talent?\" insieme a Rocco Tanica.\nVita privata.\nLucilla Agosti \u00e8 stata legata ad Andrea Romiti, dal quale ha avuto due figli: Cleo, nata il 31 gennaio 2011, Diego, nato il 29 dicembre 2013. Alma, nata il 3 novembre 2017 \u00e8 figlia dell'attuale compagno Vanni Oddera."}
