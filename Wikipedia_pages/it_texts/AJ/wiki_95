{"id": "1226808", "revid": "123788778", "url": "https://it.wikipedia.org/wiki?curid=1226808", "title": "Adolfo Betti", "text": "Era fratello gemello di Mario Betti, famoso chimico e ricercatore.\nBiografia.\nIl padre di Adolfo era appassionato di musica e spesso riceveva in casa i noti musicisti Giacomo Puccini e Alfredo Catalani. Cresciuto in un ambiente culturale vivace ed attento alla musica, il giovane Adolfo si iscrisse all'Istituto Musicale Pacini (oggi Boccherini) di Lucca ove ebbe come maestri A. Michelangeli e L. Nerici. Nel 1892 il Betti si diplom\u00f2 in violino e successivamente lasci\u00f2 Lucca per seguire corsi di perfezionamento presso il conservatorio di Liegi. Nel 1896 il Betti si trasfer\u00ec a Vienna e in poco tempo cominci\u00f2 ad essere conosciuto ed apprezzato come violinista, iniziando una serie di tour come solista in varie nazioni e citt\u00e0. Il Betti rifiut\u00f2 molte offerte di cattedre di insegnamento del violino in vari conservatori, per cedere solo al Thomson, che lo invit\u00f2 ad insegnare a Bruxelles, dove sarebbe rimasto per tre anni (1900 - 1903). Nel 1903 il banchiere E. J. de Coppet gli propose di fondare un quartetto d'archi e dietro questo suggerimento il Betti dette vita, con Alfred Pochon (violino), Ugo Ara (viola) e Iwan D'Archambeau (violoncello) al famoso quartetto Flonzaley. \nCollegamenti esterni.\n\"David Nadien, Life and Music, YouTube"}
{"id": "1226809", "revid": "767487", "url": "https://it.wikipedia.org/wiki?curid=1226809", "title": "Spannberg", "text": "Spannberg \u00e8 un comune austriaco di 975 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\")."}
{"id": "1226811", "revid": "110157", "url": "https://it.wikipedia.org/wiki?curid=1226811", "title": "Strasshof an der Nordbahn", "text": "Strasshof an der Nordbahn (fino al 1947 Stra\u00dfhof (Marchfeld)) \u00e8 un comune austriaco di 9 393 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\")."}
{"id": "1226812", "revid": "298229", "url": "https://it.wikipedia.org/wiki?curid=1226812", "title": "Ultramaratona", "text": "Con il termine di ultramaratona si identificano gare di corsa a piedi che hanno una distanza superiore a 42,195 chilometri, distanza ufficiale, dal 1924, della maratona.\nStoria e leggenda.\nLa prima descrizione di un'ultramaratona \u00e8 dovuta allo storico greco Erodoto che rievoca le gesta dell'emerodromo Fidippide nell'antica Grecia. Erodoto racconta come Philippides (o Pheidippidas in dialetto spartano antico) percorse il tragitto da Atene a Sparta con una richiesta di aiuto per fronteggiare l'invasione persiana. Gli spartani rifiutarono l'aiuto e tale messaggio fu riportato ad Atene da Philippides pochi giorni dopo.\nAnche senza l'aiuto degli Spartani gli Ateniesi sconfissero i Persiani nella battaglia di Maratona.\nLa tradizione vuole che lo stesso Philippides abbia poi corso da Maratona ad Atene per annunciare agli ateniesi la vittoria, ma ci\u00f2 non \u00e8 confermato dai racconti degli storici dell'epoca.\nAi giorni nostri, la \"Spartathlon historic race\" di 246\u00a0km che ricalca il percorso che congiunge Atene con Sparta intende celebrare l'impresa di Philippides, proprio sul percorso che attraversa l'istmo di Corinto, la piana di Argo e i monti dell'Arcadia.\nUltramaratona oggi.\nUna delle ultramaratone pi\u00f9 celebri in ambito internazionale \u00e8 la Spartathlon. Sui 246\u00a0km in linea che portano dall'Acropoli alla statua di Re Leonida si possono cimentare solo concorrenti in possesso di requisiti piuttosto selettivi ottenuti in gare di ultramaratona. Gli arrivati vengono premiati al traguardo con una corona di ulivo mentre il vincitore vede impresso il proprio nome in un apposito monumento di marmo bianco rappresentante la figura di Leonida.\nA New York si svolge annualmente la \"Sri Chinmoy Self-Transcendence 3100 Mile Race\", 3100 miglia su un circuito di 883 metri, da completare entro i 51 giorni concessi di una gara, riservata a 15 selezionati adepti, che rappresenta l'attuale competizione no-stop di maggior distanza.\nL'aspetto qualificante delle competizioni di ultramaratona \u00e8 la distanza percorsa, tuttavia nella valutazione della difficolt\u00e0 della singola competizione intervengono anche elementi legati al particolare contesto in cui essa si svolge. Di conseguenza, per quanto concerne invece il riconoscimento di \"primati\" o di \"migliori prestazioni\", con gli anni sono andate codificandosi distanze ben distinte per lunghezza/tempo e per luogo/ambito di svolgimento.\nEcco pertanto che i termini di confronto tra performance di atleti attengono le migliori risultati certificati, territorialmente o globalmente, relativi alle distanze di 30 miglia, 50\u00a0km, 40 e 50 miglia, 100\u00a0km, 100 miglia, 1\u00a0000\u00a0km e 1\u00a0000 miglia; non solo: ognuna di queste \"specialit\u00e0\" si distingue tra pista (outdoor e indoor), strada e trail.\nAltro criterio per definire competizioni di ultramaratona, prescindendo dalla lunghezza del percorso, \u00e8 il tempo predeterminato di durata delle gare medesime. Anche qui, generalmente, si tratta di misure \"codificate\" quali la 6, 12, 24 ore, oppure \"multiday\" come la 48 ore, 6, 10 giorni.\nTra le competizioni pi\u00f9 famose di ultramaratona su strada che si disputano in Italia ci sono la 100 km del Passatore, con partenza da Piazza della Signoria a Firenze e arrivo a Piazza del Popolo a Faenza, e la Pistoia-Abetone Ultramarathon, gara di 50 chilometri di cui 31 di salita impegnativa. Altre gare su strada di rilievo sono la 50 km di Romagna e la Strasimeno.\n100 km su strada.\nLa 100\u00a0km su strada \u00e8 l'unica specialit\u00e0 di ultramaratona che prevede i cosiddetti primati, come deliberato dalla World Athletics dal 1\u00ba gennaio 2004, quando istitu\u00ec i record mondiali di alcune specialit\u00e0 di corsa su strada.\nRecord.\nMaschili.\n\"Statistiche aggiornate al 18 marzo 2021.\"\nFemminili.\n\"Statistiche aggiornate al 18 marzo 2021.\"\nLegenda:\nMigliori prestazioni mondiali.\nOltre alla 100\u00a0km su strada, unica distanza dell'ultramaratona ratificata dalla World Athletics, ci sono altre specialit\u00e0 le cui migliori prestazioni a livello mondiale vengono ratificate unicamente dalla IAU (International Association of Ultrarunners). Fino al 2014 le prestazioni delle varie specialit\u00e0 erano suddivise in base alla superficie di corsa utilizzata (strada, pista o indoor); dal 1\u00ba gennaio 2015 la IAU ha unificato le prestazioni.\n\"Statistiche aggiornate al 23 settembre 2021.\""}
{"id": "1226814", "revid": "767487", "url": "https://it.wikipedia.org/wiki?curid=1226814", "title": "Sulz im Weinviertel", "text": "Sulz im Weinviertel \u00e8 un comune austriaco di 1 204 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\")."}
{"id": "1226815", "revid": "767487", "url": "https://it.wikipedia.org/wiki?curid=1226815", "title": "Xocoatl", "text": "La Xoco\u0101tl (pron. \"Scioc\u00f3atl\" ], dal nahuatl \"xococ\" acre, e \"\u0101tl\" acqua; o anche Chocol\u0101tl [t\u0283o'kol\u0251:t\u0361\u026b] da \"chocol\", prestito dalle lingue maya che significa cacao, e \"\u0101tl\" acqua) era una bevanda della cucina azteca preparata con il cacao, che dopo essere stato tostato, veniva macinato, mescolato con acqua calda e mais, e sbattuto fino a diventare spumoso; spesso veniva aromatizzata con vaniglia, peperoncino e pepe.\nDescrizione.\nQuesta bevanda dall'aspetto schiumoso, amara e scarsamente gustosa somigliava molto poco al cacao dolcificato, largamente diffuso e apprezzato oggigiorno; tuttavia, gli Aztechi consumavano lo \"xocoatl\" \nCon lo stesso termine si intende anche la sua forma solida, identica all'attuale cioccolato modicano, un prodotto che gli abitanti del Messico ricavavano dai semi di cacao triturati su una pietra chiamata \"metate\", in modo da far sprigionare il burro di cacao e ottenere una pasta granulosa. Tale prodotto - ancora oggi realizzato artigianalmente soltanto a Modica in Sicilia - viene reso compatto dai cristalli di zucchero che ne costituiscono la parte pi\u00f9 consistente e insaporito da varie spezie: vaniglia e peperoncino quelle pi\u00f9 tradizionali, ma anche cannella, caff\u00e8, carruba e altri aromi."}
{"id": "1226816", "revid": "110157", "url": "https://it.wikipedia.org/wiki?curid=1226816", "title": "Untersiebenbrunn", "text": "Untersiebenbrunn \u00e8 un comune austriaco di 1 714 abitanti nel distretto di G\u00e4nserndorf, in Bassa Austria."}
{"id": "1226819", "revid": "110157", "url": "https://it.wikipedia.org/wiki?curid=1226819", "title": "Velm-G\u00f6tzendorf", "text": "Velm-G\u00f6tzendorf \u00e8 un comune austriaco di 739 abitanti nel distretto di G\u00e4nserndorf, in Bassa Austria. \u00c8 stato istituito nel 1967 con la fusione dei comuni soppressi di G\u00f6tzendorf e Velm; capoluogo comunale \u00e8 G\u00f6tzendorf."}
{"id": "1226822", "revid": "767487", "url": "https://it.wikipedia.org/wiki?curid=1226822", "title": "Weiden an der March", "text": "Weiden an der March \u00e8 un comune austriaco di 1 005 abitanti nel distretto di G\u00e4nserndorf, in Bassa Austria."}
{"id": "1226823", "revid": "110157", "url": "https://it.wikipedia.org/wiki?curid=1226823", "title": "Weikendorf", "text": "Weikendorf \u00e8 un comune austriaco di 2 006 abitanti nel distretto di G\u00e4nserndorf, in Bassa Austria; ha lo status di comune mercato (\"Marktgemeinde\")."}
{"id": "1226824", "revid": "125436842", "url": "https://it.wikipedia.org/wiki?curid=1226824", "title": "Ferdulfo", "text": "Originario della Liguria, assunse il ducato dopo la morte del reggente Adone. Secondo la tradizione riportata da Paolo Diacono, volle dimostrare la sua forza attirando con ricchi doni nel ducato gli Slavi per poi sconfiggerli. Alcuni banditi slavi, penetrati in Friuli, si diedero al saccheggio delle campagne e delle greggi fino a quando Argait, \"rector\" di quell'area, non li mise in fuga; Ferdulfo lo insult\u00f2 duramente, apostrofandolo di essere un \"arga\". Giorni dopo, l'esercito slavo irruppe in massa nel ducato e si stanzi\u00f2 sulla sommit\u00e0 di un ripido monte: il duca inizi\u00f2 ad aggirare il monte per trovare la posizione pi\u00f9 propizia al fine di sferrare l'attacco, ma Argait lo sfid\u00f2, sostenendo che avrebbe raggiunto i nemici prima di Ferdulfo. Questi dunque segu\u00ec Argait lungo la via pi\u00f9 impervia; le sue truppe gli batterono dietro, permettendo agli Slavi di sconfiggerli agevolmente.\nRiusc\u00ec solo a salvarsi Munichis, padre dei futuri duchi Pietro del Friuli, duca del Friuli e Urso di Ceneda, duca di Ceneda. Questi era stato sbalzato da cavallo e venne attaccato e legato alle mani da uno slavo ma, nonostante l'evidente difficolt\u00e0, riusc\u00ec con la mano destra ad afferrare la sua lancia e con essa ucciderlo, buttandosi gi\u00f9 dalle rupi, riuscendo quindi a fuggire.\nVenne scelto come successore Corvolo."}
{"id": "1226826", "revid": "1086846", "url": "https://it.wikipedia.org/wiki?curid=1226826", "title": "Alessandria Unione Sportiva 1932-1933", "text": "Questa pagina raccoglie le informazioni riguardanti l'Alessandria Unione Sportiva nelle competizioni ufficiali della stagione 1932-1933.\nStagione.\nNell'estate del 1932 l'allenatore St\u00fcrmer, principale artefice del buon risultato della stagione appena conclusa, fu ingaggiato dall'ambiziosa Lazio. La societ\u00e0, che in quell'anno vide susseguirsi tre diverse presidenze, ingaggi\u00f2 dunque l'ex \"trainer\" dei biancocelesti, l'ungherese Moln\u00e1r, mentre mantenne sostanzialmente invariata la rosa, non toccando l'ossatura dell'anno precedente.\nNonostante le buone prestazioni viste dopo le prime giornate di campionato, i nuovi schemi difensivi si rivelarono ben presto poco adatti per la squadra, che sembr\u00f2 incapace di gestire i vantaggi e che offr\u00ec di volta in volta prestazioni piuttosto opache; fu peraltro tormentata dagli infortuni la stagione di Marchina, cannoniere del campionato precedente, e neppure l'esplosione del giovane Riccardi miglior\u00f2 la situazione. Per questo, nel finale, Moln\u00e1r fu sostituito dallo svizzero Heinrich Bachmann. La squadra chiuse al tredicesimo posto, a pari merito con il neopromosso Padova, e non and\u00f2 oltre il traguardo della salvezza.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1226827", "revid": "110157", "url": "https://it.wikipedia.org/wiki?curid=1226827", "title": "Zistersdorf", "text": "Zistersdorf \u00e8 un comune austriaco di 5 354 abitanti nel distretto di G\u00e4nserndorf, in Bassa Austria; ha lo status di citt\u00e0 (\"Stadtgemeinde\")."}
{"id": "1226831", "revid": "104458", "url": "https://it.wikipedia.org/wiki?curid=1226831", "title": "Corvulo", "text": ""}
{"id": "1226832", "revid": "287204", "url": "https://it.wikipedia.org/wiki?curid=1226832", "title": "Amaliendorf-Aalfang", "text": "Amaliendorf-Aalfang \u00e8 un comune austriaco di 1 121 abitanti nel distretto di Gm\u00fcnd, in Bassa Austria; ha lo status di comune mercato (\"Marktgemeinde\"). \u00c8 stato istituito il 6 settembre 1967 con la fusione dei comuni soppressi di Aalfang e Amaliendorf; capoluogo comunale \u00e8 Amaliendorf."}
{"id": "1226836", "revid": "110261640", "url": "https://it.wikipedia.org/wiki?curid=1226836", "title": "Infinit\u00e0", "text": "Infinit\u00e0 (\"Infinity\") \u00e8 un personaggio dei fumetti creato da Mark Gruenwald (testi) e Greg Capullo (disegni), pubblicato dalla Marvel Comics. La sua prima apparizione \u00e8 in \"Quasar\" n. 24 nel luglio del 1991. Facendo la prima apparizione come cameo in \"The Mighty Thor\" (vol. 1) n. 184 (gennaio 1971), creato da Stan Lee (testi) e John Buscema (disegni).\nBiografia del personaggio.\nInfinit\u00e0 esiste da quando \u00e8 nato l'universo Marvel, assieme ad altre entit\u00e0 cosmiche come Galactus, Eternit\u00e0, Oblio, Lord Caos e Morte.\nAssunse il suo ruolo durante l'infanzia dell'universo, anche se la sua esistenza venne rivelata solo quando Odino inavvertitamente intercett\u00f2 le sue energie, creando una manifestazione astronomica che estinse le stelle della dimensione di Asgard. In seguito Odino e suo figlio Thor ripristinarono la normalit\u00e0.\nTempo dopo, Infinit\u00e0 avvert\u00ec il pericolo dell'Assassino Cosmico, Maelstrom, e concesse a Quasar parte dei suoi poteri. Dopo che Quasar ebbe fermato la minaccia del Buco nero creato da Maelstrom, Quasar fu scelto da Infinit\u00e0 come suo avatar; Oblio scelse Maelstrom. Quasar ebbe la meglio e Infinit\u00e0 si consult\u00f2 con la sua controparte Eternit\u00e0 ed il suo opposto Oblio.\nQuando il Magus tent\u00f2 di impadronirsi del Guanto dell'Infinito, Infinit\u00e0 ed Eternit\u00e0 concessero ad Adam Warlock una parte del proprio potere. Eternit\u00e0 ed Infinit\u00e0 sconfissero poi il Magus.\nLei \u00e8 la personificazione dello Spazio e causa l'espansione dell'Universo, controparte positiva di Oblio, che \u00e8 la personificazione della Non-Esistanza, e che si oppone all'espansione dell'Universo.\nDurante la Guerra dell'infinito, lei ed Eternit\u00e0 si rivelarono come due facce della stessa entit\u00e0, essendo i due la rappresentazione dello Spazio e del Tempo.\nPoteri e abilit\u00e0.\nInfinit\u00e0 \u00e8 onnipotente e onnipresente di gran lunga pi\u00f9 di chiunque altro, ma come Entit\u00e0 Cosmica deve rispettare l'equilibrio delle forze cosmiche, altrimenti l'Universo finirebbe.\nGli unici in grado di tenerle testa e bilanciare il suo immenso potere sono le altre tre Entit\u00e0: Morte, Eternit\u00e0, ed Oblio. Viene superata solamente dal Tribunale Vivente, Molecola ed il Supremo. Inoltre pu\u00f2 essere sconfitta dal possessore delle Sei Gemme dell'Infinito o dal possessore del Cuore dell'Universo, essendo artefatti che derivano direttamente dall'insuperabile potere del Supremo.\nLa forma che possiamo percepire di Infinit\u00e0 \u00e8 solo una rappresentazione usata per comunicare con gli esseri inferiori e ne possiede tutti i poteri. Teoricamente sarebbe possibile distruggere la sua rappresentazione, ma ci\u00f2 non ferirebbe per niente l'essenza della vera Infinit\u00e0.\nTraduzione del nome in italiano.\nIn italiano il personaggio non \u00e8 presentato con il nome originale inglese, \"Infinity\" (traducibile \u00abinfinit\u00e0\u00bb o \u00abinfinito\u00bb al maschile). In particolare negli anni settanta l'Editoriale Corno nelle prime edizioni di \"Il mitico Thor\" in italiano scelse di battezzare il personaggio \u00abInfinito\u00bb o \u00abinfinit\u00e0\u00bb, al femminile."}
{"id": "1226837", "revid": "767487", "url": "https://it.wikipedia.org/wiki?curid=1226837", "title": "Il paradiso all'improvviso", "text": "Il paradiso all'improvviso \u00e8 un film del 2003 diretto e interpretato da Leonardo Pieraccioni.\nTrama.\nLorenzo Buccianti \u00e8 un \"single convinto\", come lui stesso si definisce, che dedica la sua vita al lavoro (\u00e8 titolare di un'azienda specializzata in effetti climatici artificiali) e al divertimento con la sua amante Mirna e i suoi amici, entrambi ossessionati dalle scommesse, Giandomenico Bardella e Taddeo Borromini.\nUn giorno, recatosi ad Ischia per motivi di lavoro assieme alla sua dipendente Nina, conosce Amaranta, la ragazza che lo ha contattato: questa, per il suo venticinquesimo compleanno, aveva intenzione di organizzare tre giorni d'amore con il suo fidanzato Guglielmo, il quale per\u00f2 non si presenta. Lorenzo, data la loro nascente amicizia, si offre quindi di accompagnarla nell'itinerario mentre Nina si innamora di Simur, il domestico indiano di Amaranta.\nAl termine di questo periodo tra Lorenzo e Amaranta scoccher\u00e0 l'amore finch\u00e9, al ritorno dalla gita, il primo trova l'ex moglie di Bardella nella villa in cui vivevano: Lorenzo scopre quindi che Amaranta, il cui vero nome \u00e8 Anna, non era altro che un'attrice ingaggiata dallo stesso per una scommessa fatta con Taddeo sul fatto che l'irriducibile scapolo si sarebbe innamorato di lei.\nLa scoperta getta Lorenzo nella disperazione ma Taddeo, sinceramente dispiaciuto per l'amico, riesce a convincerlo che la vita da single ormai non fa pi\u00f9 per lui e infatti Lorenzo, ritrovata Anna, la sposa, coronando il sentimento che ormai entrambi provavano l'uno per l'altra.\nProduzione.\nIl film, in buona parte ambientato e girato sull'Isola d'Ischia, vanta un cameo di Massimo Ceccherini durante la notte brava di Lorenzo e Borromini.\nIn una scena Amaranta legge un libro dal titolo \"A un passo dal cuore\", raccolta di racconti dello stesso Pieraccioni pubblicata nel 2003.\nIncassi.\nIl film ha incassato in totale euro."}
{"id": "1226838", "revid": "857138", "url": "https://it.wikipedia.org/wiki?curid=1226838", "title": "Skagafj\u00f6r\u00f0ur", "text": "Skagafj\u00f6r\u00f0ur pu\u00f2 riferirsi a:"}
{"id": "1226839", "revid": "287204", "url": "https://it.wikipedia.org/wiki?curid=1226839", "title": "Skagafjordur", "text": ""}
{"id": "1226840", "revid": "228587", "url": "https://it.wikipedia.org/wiki?curid=1226840", "title": "Borgarfj\u00f6r\u00f0ur", "text": ""}
{"id": "1226843", "revid": "2519", "url": "https://it.wikipedia.org/wiki?curid=1226843", "title": "Pedrarias D\u00e1vila", "text": ""}
{"id": "1226844", "revid": "122632200", "url": "https://it.wikipedia.org/wiki?curid=1226844", "title": "Chiesa di Santa Margherita a Montici", "text": "La chiesa di Santa Margherita a Mont\u00ecci \u00e8 un luogo di culto cattolico che si trova a Firenze, sulla collina di Montici, nei pressi del Pian dei Giullari.\nStoria e descrizione.\nOriginariamente era una fortezza (la massiccia torre divenne poi il campanile merlato, che domina le valli dell'Arno e dell'Ema) edificata nel 1135 circa dagli Amidei, potente famiglia fiorentina che possedeva anche un'altra torre nel centro della citt\u00e0. Essa \u00e8 dedicata a Santa Margherita d'Antiochia.\nLa chiesa fu consacrata nel 1240, dopo che nella zona, a quanto si dice, era stata scoperta dieci anni prima una \"fonte miracolosa\" che guariva da tutte le malattie; successivamente sub\u00ec diversi interventi che la cambiarono ed ingrandirono. L'abside, che risale al Trecento, fu costruita proprio sulla torre originaria ed in essa si pu\u00f2 vedere chiaramente lo stemma dell'Arte della Lana. Inoltre, una lapide del 1304 sulla sinistra, testimonia che nel 1296 nella chiesa c'era una \"Compagnia della Beata Vergine Maria\", la quale si trasfer\u00ec in Santa Reparata nel 1310 e, quando essa fu distrutta, fece qui ritorno col nome di \"Compagnia dell'Assunta\". Nel 1313 la chiesa e tutto il colle di Montici subirono l'attacco di Arrigo VII di Lussemburgo e di nuovo nel 1529 durante il celebre assedio di Firenze, durato dal 14 ottobre del 1529 fino alla resa onorevole della citt\u00e0 alle truppe imperiali di Carlo V d'Asburgo, che fu firmata proprio in questa chiesa il 12 agosto del 1530. Firenze mantenne la propria indipendenza, non pi\u00f9 in forma repubblicana, bens\u00ec di Ducato, con la restaurazione del potere dei Medici, Ducato che divenne successivamente Granducato di Toscana con Cosimo I de' Medici. \nLe campane della chiesa furono costruite nella prima met\u00e0 del Trecento (rifuse nel 1839); nel 1350 la chiesa pass\u00f2 al patronato Gherardini. Nello stesso anno fu anche teatro di un fatto di sangue: venne qui ucciso da ser Luca di Totto da Panzano, Carlo Gherardini per vendetta, dopo che, a sua volta, gli aveva ucciso nel 1346 il fratello Antonio Firidolfi da Panzano.\nAll'interno, ad unica navata con tetto a capriate, si conservano varie opere d'arte. Nell'abside \u00e8 presente un crocifisso del Quattrocento che, in origine, si trovava nel convento di San Matteo in Arcetri e che fu al centro di un evento miracoloso: durante un grave periodo di siccit\u00e0 le suore, per chiedere l'intervento divino, lo immersero in fondo ad un pozzo asciutto, dopo averlo legato con una fune e, dopo poco, lo tirarono su bagnato. Quando le suore si trasferirono, il crocifisso trov\u00f2 posto nella chiesa di Santa Margherita.\nNella chiesa si trova la \"Madonna del Rosario\" (XVII secolo), \"Santa Margherita e storie della sua vita\" e \"Madonna col Bambino\", opere del Maestro della Santa Cecilia databili tra fine Due ed inizio Trecento, un ciborio di Andrea Sansovino, \"Madonna in gloria e le sante Margherita e Agata\", XVI secolo, \"Martirio di santa Margherita\" (XVII secolo). In sagrestia si conserva un prezioso piviale del Quattrocento.\nRecentemente \u00e8 stata restaurata sia nella facciata che all'interno."}
{"id": "1226846", "revid": "110157", "url": "https://it.wikipedia.org/wiki?curid=1226846", "title": "Bad Gro\u00dfpertholz", "text": "Bad Gro\u00dfpertholz (fino al 1983 Gro\u00dfpertholz) \u00e8 un comune austriaco di 1 379 abitanti nel distretto di Gm\u00fcnd, in Bassa Austria; ha lo status di comune mercato (\"Marktgemeinde\"). Nel 1967 ha inglobato il comune soppresso di Weikertschlag, nel 1970 quelli di Abschlag e Watzmanns e nel 1971 quelli di Karlstift e Reichenau am Freiwald."}
{"id": "1226847", "revid": "200568", "url": "https://it.wikipedia.org/wiki?curid=1226847", "title": "Continuit\u00e0 separata", "text": "In analisi matematica una funzione di pi\u00f9 variabili reali si dice continua separatamente rispetto ad una delle sue variabili in un punto se essa \u00e8 continua vista come sola funzione della variabile in gioco (cio\u00e8 considerando le altre costanti).\nFormalmente la funzione formula_1 di formula_2 variabili reali a valori reali \u00e8 continua separatamente nel punto formula_3 rispetto alla variabile formula_4 se la funzione di una variabile reale\n\u00e8 continua in formula_6. Notare che nell'argomento della funzione formula_7, agli indici formula_8 \u2260 formula_9 compaiono le quantit\u00e0 formula_10, che sono delle costanti, in quanto coordinate del punto formula_11.\nLa continuit\u00e0 separata \u00e8 una condizione pi\u00f9 debole della continuit\u00e0 usuale formulata secondo intorni, detta qua per distinguere \"continuit\u00e0 globale\". Una funzione continua globalmente \u00e8 invece continua separatamente rispetto tutte le variabili. A titolo di esempio:\n\u00e8 continua separatamente nell'origine formula_13 rispetto ad entrambe le variabili, poich\u00e9 entrambe le funzioni formula_14 e formula_15 sono costanti a 0, ma non \u00e8 continua globalmente nel punto.\nLa continuit\u00e0 separata rispetto ad una variabile \u00e8 una condizione che \u00e8 implicata dalla derivabilit\u00e0 parziale della funzione rispetto a quella variabile, in quanto si ricade nell'implicazione esistente tra funzioni di una sola variabile. La derivabilit\u00e0 totale di una funzione implica quindi la continuit\u00e0 separata rispetto ogni variabile, mentre \"non\" implica la continuit\u00e0, che invece \u00e8 data dalla differenziabilit\u00e0."}
{"id": "1226850", "revid": "767487", "url": "https://it.wikipedia.org/wiki?curid=1226850", "title": "Corvolo", "text": "Fu ordinato duca alla morte di Ferdulfo, ma resse il ducato per poco tempo: venne infatti condannato all'accecamento per aver offeso re Ariperto II. Destituito e sostituito dal fedele Pemmone, \"visse poi nella vergogna\", scrive Paolo Diacono."}
{"id": "1226853", "revid": "110157", "url": "https://it.wikipedia.org/wiki?curid=1226853", "title": "Brand-Nagelberg", "text": "Brand-Nagelberg \u00e8 un comune austriaco di 1 601 abitanti nel distretto di Gm\u00fcnd, in Bassa Austria; ha lo status di comune mercato (\"Marktgemeinde\")."}
{"id": "1226855", "revid": "1681456", "url": "https://it.wikipedia.org/wiki?curid=1226855", "title": "Ugo Monneret de Villard", "text": "Biografia.\nNato a Milano da una famiglia di origine borgognona proveniente dal Piemonte, dove si era trasferita durante la rivoluzione francese. Nella citt\u00e0 natale condusse i suoi studi al Politecnico e mantenne la propria residenza fino al 1937, quando si trasfer\u00ec a Roma.\nMonneret \u00e8 stato il primo docente universitario di una materia intitolata \"Archeologia medievale\", al Politecnico di Milano nel 1913, e fu anche docente di \"Storia dell'Architettura\", sempre al Politecnico di Milano dal 1913 al 1924. Durante la prima parte della sua attivit\u00e0 scientifica si occup\u00f2 soprattutto di storia medievale lombarda e storia dell'arte italiana. In seguito per\u00f2 il suo interesse si spost\u00f2 verso l'oriente e l'arte orientale.\nViaggi\u00f2 poi lungamente in Africa e Asia per conto del Ministero degli Esteri, dall'Egitto all'India, all'Asia centrale. Il materiale raccolto in questi viaggi trov\u00f2 esito, parzialmente, in pubblicazioni sulla storia della Nubia romana e cristiana e sull'arte ed architettura copta e musulmana. Il suo archivio fu donato dalla famiglia alla Biblioteca di Archeologia e Storia dell'Arte di Roma collocata a Palazzo Venezia.\nOpere.\nSi segnalano qui solo le principali sue monografie. Per un elenco completo delle opere di Ugo Monneret de Villard, che si aggirano sui 150 titoli, si rimanda alla bibliografia dei suoi scritti pubblicata sulla \"Rivista degli Studi Orientali\", XXX (1955), pp.\u00a0182\u2013188 e riprodotta, con aggiunte in \"Ars Orientalis\" II, 1957, pp.\u00a0628\u2013633."}
{"id": "1226857", "revid": "2519", "url": "https://it.wikipedia.org/wiki?curid=1226857", "title": "Isola dei cavoli", "text": ""}
{"id": "1226859", "revid": "104458", "url": "https://it.wikipedia.org/wiki?curid=1226859", "title": "Lubyanka", "text": ""}
{"id": "1226867", "revid": "465169", "url": "https://it.wikipedia.org/wiki?curid=1226867", "title": "Take Me Home, Country Roads", "text": "Take Me Home, Country Roads \u00e8 una canzone scritta da John Denver, Bill Danoff e Taffy Nivert e inizialmente registrata da John Denver e pubblicata nell'album \"Poems, Prayers and Promises\" del 1971. Il singolo raggiunse la seconda posizione nella classifica statunitense \"Billboard Hot 100\".\nLa canzone riguarda le strade di campagna della Virginia Occidentale e i paesaggi che le circondano, con una continua richiesta del protagonista di condurlo a casa.\nAccoglienza in Virginia Occidentale.\n\"Take Me Home, Country Roads\" \u00e8 la canzone ufficiale della West Virginia University e viene suonata in ogni pre-partita di football dal 1972. Viene inoltre suonata praticamente ad ogni evento di atletica e durante molte altre occasioni, come le vittorie interne della squadre di football o di pallacanestro. Spesso il pubblico stesso viene invitato a cantare insieme alle squadre.\nCuriosamente alcuni paesaggi citati nella canzone, come il fiume Shenandoah e le Blue Ridge Mountains, sono solo marginalmente associati alla Virginia Occidentale, mentre sono pi\u00f9 legati alla Virginia. Infatti il fiume passa attraverso solo il margine esterno della Eastern Panhandle in Virginia Occidentale e, allo stesso modo, la maggior parte della catena montuosa Blue Ridge giace al di fuori dello Stato.\nDa quanto ammesso dalla stessa Nivert, neanche la strada che ha ispirato la canzone \u00e8 nella Virginia Occidentale. Infatti si trova vicino a Washington, nella contea di Montgomery, nel Maryland. Questa strada \u00e8 la Clopper Road ed esiste tuttora, anche se il paesaggio \u00e8 cambiato drasticamente rispetto a quello bucolico descritto dalla canzone.\nVersioni cover.\nVari artisti, nel corso del tempo, hanno creato versioni cover di \"Take Me Home, Country Roads\".\nNella cultura di massa.\nIl brano \u00e8 stato spesso utilizzato all'interno di film, serie TV e videogiochi. Al brano \u00e8 ispirata anche la canzone \"Take Me Home, United Road\", dedicata alla squadra di calcio del Manchester United e diventata uno dei cori pi\u00f9 cantati dai supporters dei Red Devils.\nIl wrestler John Cena nel 2012, in occasione di un incontro organizzato dalla WWE in West Virginia, ha cantato questa canzone prima di un incontro.\nNel film i protagonisti si dirigono al pianeta sul quale si svolger\u00e0 la maggior parte del film proprio in seguito alla ricezione di una registrazione molto distorta, ma nella quale si distinguono chiaramente le note di questa canzone."}
{"id": "1226870", "revid": "287204", "url": "https://it.wikipedia.org/wiki?curid=1226870", "title": "Trento Longaretti", "text": "Biografia.\nIl padre Alessandro, di professione fabbro, scelse di chiamare i propri figli con nome patriottici, e Trento, nono figlio di tredici, avr\u00e0 una sorella di nome Trieste e un fratello Vittorio; sar\u00e0 la sua insegnante delle elementari a scoprirne il talento facendogli fare piccoli disegni che tratteneva, il primo disegno conservato dall'artista risale al 1922.\nDopo i primi studi \u00e8 a Milano, al Liceo e poi all'Accademia di Brera, dal 1931 al 1939. Gli \u00e8 maestro Aldo Carpi per cinque anni, con il quale instaurer\u00e0 un forte legame; il Longaretti si difinir\u00e0 il pi\u00f9 Carpiano dei suoi allievi, mentre ha compagni di studi Cassinari, Morlotti, Arturo Martini, Aldo Bergolli e Ibrahim Kodra. Inizia ad esporre i suoi lavori nel 1936 ai Littoriali della cultura e dell'arte.\nI suoi modi d'artista si ritrovano nel filone della rivista \"Corrente\", insieme a Morlotti, Guttuso, Sassu e Vedova.\nNel 1939, deve lasciare la scuola a Brera per adempiere agli obblighi militari della Seconda guerra mondiale, viene mandato prima in Slovenia, poi in Sicilia e nel 1943 in Kosovo. Ampia \u00e8 la raccolta di disegni e schizzi eseguiti durante questa sua esperienza di anni di guerra.\nNel 1942 partecipa alla Biennale di Venezia, e alla \"Mostra degli Artisti in armi\" a Roma nel Palazzo delle Esposizioni.L'anno successivo espone a Bergamo.\nCon la fine della guerra pu\u00f2 riprendere pienamente il lavoro: oltre che alla pittura e alla grafica si dedica anche all'affresco, all'arte della vetrata e del mosaico. Nel 1948, 1950 e 1956 partecipa di nuovo alla Biennale veneziana mentre \u00e8 alla Quadriennale di Roma nel 1952.\nNel 1953 vince il concorso per la cattedra di pittura all'Accademia Carrara di Bergamo, succedendo ad Achille Funi. Dirige l'Accademia fino al 1978, incarico che lascia di sua volont\u00e0.\nIl suo percorso d'artista che raccoglie un'ampia fascia di anni dal 1937 al 2016, permette di raccontare in modo emozionante la storia e gli incontri di una vita, dall'infanzia, in particolare l'esperienza del periodo bellico e della sofferenza di un popolo ebraico, che il pittore vede sempre in cammino, sono un elemento importante della sua attivit\u00e0 artistica. Longaretti associa il cammino del popolo ebraico a quello che definisce \"Gli scacciati di notte\", ai profughi, alla povera gente, agli esodati, a chi fugge su barconi, a chi cerca una vita felice.\nNel 2009 l\"'Istituto Italiano di Cultura\" a New York allestisce una sua mostra, dopo 41 anni dalla sua precedente esposizione. Nello stesso anno il Credito Bergamasco a Bergamo ne inaugura una dedicata alle sue nature morte.\nNel 2016, in occasione del suo centesimo compleanno, la citt\u00e0 di Bergamo lo festeggia con una serie di iniziative.\nL'artista \u00e8 morto nella mattina del 7 giugno 2017, all'Hospice di Bergamo, dove era ricoverato per complicazioni dovute all\u2019et\u00e0.\nOpere.\nNumerosi sono i suoi lavori, dai disegni, alle pitture ad olio e acquarelli. Alcune di queste nel tempo:\nConsiderazioni critiche.\nElenco di alcuni commenti critici:\nEsposizioni.\nHa partecipato alle Biennali di Venezia del 1942, 1948, 1950 e 1956, al Premio Bergamo nel 1939 e nel 1940, al \"Premio del Fiorino\" del 1966 e 1969.\nHa esposto in Italia e all'estero (Londra, New York, Parigi, Buenos Aires, Toronto, Ottawa, Amsterdam, Monaco, Stoccolma).\nTra le personali: al Palazzo dei Diamanti di Ferrara, nel Castello Sforzesco di Vigevano, alla Permanente di Milano.Antologiche di disegni e grafiche sono state realizzate al Centro San Fedele di Milano, a Piacenza e a Bergamo. Pu\u00f2 vantare numerosi studi monografici dedicati alla sua arte. Fra le pi\u00f9 recenti personali di particolare interesse la mostra \"Longaretti - Brera anni Quaranta\" a Bergamo. Nel Palazzo della Ragione di Bergamo nel 1992 la mostra \"Paesaggi e nature morte\". Nel Museo del Duomo di Milano nel 1993 si \u00e8 tenuta una mostra di disegni e dipinti sul tema \"Il Sacro nella vita di un artista\". Nel 1995: \"Tra realt\u00e0 e visione\", Palazzo Comunale di Calcio (Bergamo) e \"L'arte e il mistero cristiano\"alla Collezione Civica di Pinerolo. Nel 1996 a Bergamo la grande mostra: \"Excursus\". \"Longaretti da Brera alla Carrara\"\", Galleria Lorenzelli. Altre recenti personali (1996) sono state presentate a Vienna, Galerie Prisma e a Mantova, Galleria B&amp;B; nel 1999 alla Casa del Mantegna, Mantova; al Palazzo delle Nazioni Unite\" \"Longaretti, la poesia e la speranza\"\"; nel 2004 al Bastione Mesagne di Brindisi.\nNumerose le sue mostre pubbliche e private tra le quali:\nOpere in musei e collezioni.\nSue opere si trovano in Vaticano, nel Duomo di Milano, nella Basilica di Sant'Ambrogio, nel Duomo di Novara. Suoi dipinti sono nel Museo d'Arte Moderna di Basilea, nei Musei Vaticani, nella Galleria Ricci-Oddi di Piacenza, nella Pinacoteca Carrara di Bergamo, nella Civica Galleria di Gallarate, nella Galleria d'Arte Moderna di Milano, nel Museo della Permanente a Milano. Del 1970 sono i mosaici della \"via Crucis\" del sagrato della parrocchia di Monasterolo del Castello."}
{"id": "1226872", "revid": "773636", "url": "https://it.wikipedia.org/wiki?curid=1226872", "title": "Pieve di San Giovanni Battista (Vicchio)", "text": "La pieve di San Giovanni Battista si trova a Vicchio. \nStoria e descrizione.\nEssa risale al 1447 circa e all'epoca, in questa zona, c'era solo un oratorio. Prima del 1220 esisteva la Pieve di Santo Stefano a Botena nella localit\u00e0 \"Ginestra\", vicino alla Sieve. Da questa ebbe origine la pieve di Vicchio che, in un primo tempo, fu alle dipendenze della Chiesa di San Cassiano in Padule e poi divenne pieve di San Giovanni Battista.\nNel XVI secolo fu trasformata, poi ampliata, ebbe forma di croce greca con piccola cupola centrale, tre navate e un campanile quadrato. Nel 1909 Galileo Chini la decor\u00f2 all'interno, poi fu quasi distrutta dal terremoto del 1919 e in seguito fu restaurata ed ampliata. La sua facciata ha uno stile toscano ed \u00e8 abbellita da un portico rinascimentale . \nAll'interno si trova la \"Madonna col Bambino e i Santi Giovanni Battista e Sebastiano\", attribuita a Fra Bartolomeo, ma molto probabilmente opera di Ridolfo del Ghirlandaio; una \"Madonna del Rosario\" di Alessandro Fei; una \"Vergine in trono tra San Giusto e San Lorenzo\", opera di artisti della scuola di Filippo Lippi, la quale si trovava in precedenza nella chiesa di San Giusto a Montesassi; un crocifisso sull'altar maggiore. Il fonte battesimale \u00e8 racchiuso da una cancellata in ferro battuto.\nNella chiesa si trovano anche: un calice d'argento cesellato, con figure sulla \"Vita di Ges\u00f9 Cristo\", candelabri in lega di bronzo e ottone, un crocifisso astile."}
{"id": "1226879", "revid": "122426422", "url": "https://it.wikipedia.org/wiki?curid=1226879", "title": "Porsche 968", "text": "La Porsche 968 \u00e8 un'autovettura sportiva prodotta dalla casa automobilistica tedesca Porsche tra il 1991 ed il 1995 in versioni coup\u00e9 e cabriolet.\nStoria e profilo.\nLa \"968\" (che avrebbe dovuto chiamarsi \"944 S3\"), altro non era che un'evoluzione tecnica e stilistica della 944 (a sua volta evoluzione della 924). Tecnicamente presentava un motore anteriore raffreddato a liquido abbinato alla trazione posteriore.\nDal punto di vista estetico le novit\u00e0 maggiori si trovavano nel frontale, completamente ridisegnato in stile 928 e nella coda (anch'essa ampiamente modificata). Inoltre i parafanghi, sempre allargati, si raccordavano pi\u00f9 dolcemente alla fiancata.\nDal punto di vista tecnico, confermata la meccanica transaxle della \"944\", le novit\u00e0 si concentravano sul motore (lo stesso 3 litri della \"944 S2\", ma con fasatura variabile \"Variocam\") e sul cambio (ora manuale a 6 marce). Era disponibile anche il cambio automatico \"Tiptronic\".\nGrazie ad una potenza di 240 CV, la \"968\", disponibile sia con carrozzeria coup\u00e9 che cabriolet, era in grado di superare i 250 km/h.\nNonostante un prezzo di listino pi\u00f9 basso di quello della 944 S2, la 968 non ottenne successo.\nEmblematico fu il caso della versione \"Turbo S\" (con motore turbocompresso da 305 CV) del 1993: sarebbe dovuta essere prodotta in 100 esemplari, ma ne furono venduti solo una decina.\nUna sorte leggermente migliore tocc\u00f2 alla contemporanea \"968 CS\", versione alleggerita e sportiva della 968 coup\u00e9: alla fine risulter\u00e0 la versione pi\u00f9 gradita.\nTutte i modelli uscirono di listino nel 1995, contemporaneamente alla Porsche 928; le fonti differiscono tra loro sul numero di esemplari effettivamente prodotti, si stimano circa 11.248 \"968\" in tutte le versioni.\nLa vettura non ebbe alcuna erede diretta e fu per vari anni l'ultima Porsche equipaggiata da un motore anteriore, fino alla presentazione della Porsche Cayenne. Come vettura di classe inferiore alla 911, Porsche la sostitu\u00ec in catalogo l'anno successivo con la Boxster, vettura di nuova e diversa progettazione e architettura."}
{"id": "1226881", "revid": "339392", "url": "https://it.wikipedia.org/wiki?curid=1226881", "title": "Capodanno veneziano", "text": ""}
{"id": "1226882", "revid": "14002", "url": "https://it.wikipedia.org/wiki?curid=1226882", "title": "Diocesi di Alghero", "text": ""}
{"id": "1226891", "revid": "767487", "url": "https://it.wikipedia.org/wiki?curid=1226891", "title": "Eggern", "text": "Eggern \u00e8 un comune austriaco di 695 abitanti nel distretto di Gm\u00fcnd, in Bassa Austria; ha lo status di comune mercato (\"Marktgemeinde\")."}
{"id": "1226895", "revid": "110157", "url": "https://it.wikipedia.org/wiki?curid=1226895", "title": "Eisgarn", "text": "Eisgarn \u00e8 un comune austriaco di 684 abitanti nel distretto di Gm\u00fcnd, in Bassa Austria; ha lo status di comune mercato (\"Marktgemeinde\")."}
{"id": "1226897", "revid": "1494380", "url": "https://it.wikipedia.org/wiki?curid=1226897", "title": "Patriarca d'Occidente", "text": "Patriarca d'Occidente \u00e8 stato dal 450 al 2006 uno dei titoli ufficiali del papa, quale patriarca e massima autorit\u00e0 della Chiesa latina. Il titolo non appare pi\u00f9 tra quelli ufficiali, a partire dalla pubblicazione dell'Annuario pontificio 2006.\nStoria e significato del titolo.\nLa genesi della definizione \"patriarca d'Occidente\" \u00e8 legata allo scardinamento dell'antico sistema basato sulle tre sedi apostoliche di Roma e Antiochia (fondate da san Pietro) e Alessandria d'Egitto (fondata da san Marco, discepolo di Pietro) e la costituzione, con i concili costantinopolitano I (381) e calcedoniano (451) e nonostante l'opposizione papale, della cosiddetta pentarchia, con l'elevazione a patriarcato di Costantinopoli e di Gerusalemme. In tale sistema, ad eccezione di Roma, gli altri quattro patriarcati ricaddero sotto l'autorit\u00e0 dell'Impero d'Oriente e vennero a conformarsi come entit\u00e0 territorialmente ben definite. Roma, invece, divenne la sede con autorit\u00e0 sui territori dell'Impero d'Occidente.\nIn tale veste appunto, nel 450, l'imperatore d'Oriente Teodosio II si rivolgeva in una lettera a papa Leone I menzionandolo come patriarca esplicitamente per l'Occidente (si tratta della prima menzione di un papa in tale veste). Crollato l'impero occidentale nel 476 ed estesa da Giustiniano I la legislazione orientale su Roma con la \"Prammatica Sanctio\" del 554, il sistema ecclesiastico imperiale della pentarchia trov\u00f2 compiuta applicazione. Nel 642, mentre gli imperatori orientali imponevano anche ai pontefici l'appoggio al monotelismo, papa Teodoro I assunse per la prima volta formalmente il titolo di patriarca d'Occidente.\nL'uso del titolo fu in seguito discontinuo e segn\u00f2 perlopi\u00f9 l'indicazione peculiare del papa come patriarca della Chiesa latina, cio\u00e8 dell'insieme delle chiese che in passato utilizzavano nei loro riti il latino come lingua liturgica. La discontinuit\u00e0 d'uso e l'attuale abbandono del titolo vanno ricercati nell'intrinseco rapporto esistente tra lo stesso titolo di papa e la dignit\u00e0 patriarcale.\nSecondo il cardinale e teologo Yves Congar, in un articolo pubblicato sul periodico \"Concilium\" nel 1975, il titolo sarebbe stato utilizzato da un sovrano orientale poich\u00e9 era consuetudinaria una visione della Chiesa suddivisa per patriarcati."}
{"id": "1226900", "revid": "121777646", "url": "https://it.wikipedia.org/wiki?curid=1226900", "title": "Branchiopoda", "text": "Branchiopoda \u00e8 una classe di crostacei primitivi e per lo pi\u00f9 di acqua dolce, assomiglianti ai gamberi. Ci sono pi\u00f9 di 900 specie di Branchiopodi conosciute al mondo. Tra le pi\u00f9 conosciute troviamo l\"Artemia salina\" (gamberi d'acqua salmastra, chiamati da alcuni \"Scimmie di Mare\"), e la \"Daphnia\", entrambe allevate come cibo per acquari. I Branchiopodi non vanno confusi con i Brachiopodi.\nSebbene sia un gruppo monofiletico, la grande diversit\u00e0 dei branchipodi rende difficile trovare un carattere fisico comune a tutte le specie. Nelle vecchie classificazioni, il superordine Diplostraca era formato dai due ordini Conchostraca e Cladocera. Stando alle ultime ricerche, questi ordini potrebbero essere artificiosi, poich\u00e9 alcuni dei loro membri hanno delle origini in comune con i Diplostraca. Per questa ragione l'ordine Conchostraca non viene pi\u00f9 usato.\nSebbene poche specie di pulci acquatiche si sono adattate ad una vita acquatica, questi crostacei vivono principalmente nell'acqua fresca. La specie pi\u00f9 antica conosciuta \u00e8 il fossile del Cambriano superiore svedese (500 milioni di anni fa) chiamato \"Rehbachiella kinnekullensis\". Il gruppo Anostraca viene considerato il gruppo di crostacei pi\u00f9 basale, valutando che si sia separato dal ramo principale prima degli altri. La sottoclasse Sarsostraca \u00e8 stata infatti creata per includere Anostraca ed fossili del Cambriano come l'ordine Lipostraca e il genus \"Rehbachiella.\" Questi reperti fossili indicano che Branchipoda \u00e8 verosimilmente il gruppo di crostacei pi\u00f9 antico, apparsi ancor prima dei cefalocaridi che datano del Carbonifero.\nI Branchiopodi in generale possiedono delle appendici toraciche, utili per la funzione locomotoria, respiratoria e filtratrice del cibo. Gli arti toracici hanno espansioni fogliformi che funzionano come branchie, per respirare e, in alcune specie, anche per mangiare.\nEvoluzione.\nProbabilmente in origine vivevano in ogni tipo di ambiente acquatico, ma sono sopravvissuti solo quelli migrati in acque pi\u00f9 fresche. Si adattano specialmente in pozze d'acqua ed in acque che sono in condizioni troppo estreme per la vita di altre specie (come nei laghi salati), ci\u00f2 indica che possono, in antichit\u00e0, aver sfruttato questi posti come rifugio, perch\u00e9 non capaci di competere o di scappare da specie pi\u00f9 evolute in altri habitat.\nTutto ci\u00f2 ha avuto come risultato un corto ciclo di vita e un corpo molto piccolo. I Branchiopodi pi\u00f9 grossi, gli Anostraca, i Notostraca e i Conchostraca (anche se quest'ultimo sembra essere un ordine artificioso) sono considerati come i pi\u00f9 primitivi, e molti di loro non riescono ancora a vivere in acque dove vivono i pesci e gli altri predatori pi\u00f9 evoluti, essendo troppo lenti e vulnerabili. Pochi di loro, per\u00f2, si sono evoluti per superare questo problema e sopravvivere, anche con predatori accanto. I branchiopodi pi\u00f9 piccoli sono riusciti a diventare \"zooplankton\" in maniera tale che acque piene di pesci e di altri predatori non sono pi\u00f9 un problema. La loro forza sta nel grande numero, grazie alle loro piccole dimensioni, nell'essere molto prolifici e nell'avere un ciclo di vita molto corto.\nCaratteristiche.\nIl numero dei segmenti toracici varia da specie a specie. La struttura del sistema riproduttivo, del sistema nervoso e del sistema circolatorio \u00e8 primitiva se comparata agli altri crostacei. Non esistono parassiti. Non possono vivere in acque troppo profonde.\n\"Leptodora\", un branchiopode relativamente grande, usa il suo corpo trasparente per camuffarsi. Si dice che l'ombra si veda pi\u00f9 facilmente di un Leptodora.\nI \"Gamberi Vongola\", come dice il nome, vivono coperti dal fango, coperti come cozze sul fondo di pozze temporanee. Si sono adattati cos\u00ec bene alla vita estrema che riescono a raggiungere l'et\u00e0 'adulta' in pochi giorni, sotto condizioni ottimali. Si riproducono sessualmente, ermafroditicamente o partenogenicamente."}
{"id": "1226904", "revid": "767487", "url": "https://it.wikipedia.org/wiki?curid=1226904", "title": "Gm\u00fcnd", "text": "Gm\u00fcnd \u00e8 un comune austriaco di 5 501 abitanti nel distretto di Gm\u00fcnd, in Bassa Austria, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\"). \nNel 1850 ha inglobato il comune soppresso di Breitensee e fino al 1919 il comune di Gm\u00fcnd ha compreso anche l'odierna citt\u00e0 ceca di \u010cesk\u00e9 Velenice (allora chiamata \"Gm\u00fcnd-Bahnhof\"), poi assegnata dal Trattato di Saint-Germain alla Cecoslovacchia. Gm\u00fcnd torn\u00f2 a incorporare Gm\u00fcnd-Bahnhof per un breve periodo (1942-1945), durante la Seconda guerra mondiale, e nel 1971 ha inglobato un altro comune soppresso, Eibenstein."}
{"id": "1226911", "revid": "110157", "url": "https://it.wikipedia.org/wiki?curid=1226911", "title": "Gro\u00dfdietmanns", "text": "Gro\u00dfdietmanns \u00e8 un comune austriaco di 2 240 abitanti nel distretto di Gm\u00fcnd, in Bassa Austria; ha lo status di comune mercato (\"Marktgemeinde\")."}
{"id": "1226916", "revid": "767487", "url": "https://it.wikipedia.org/wiki?curid=1226916", "title": "Gro\u00dfsch\u00f6nau (Austria)", "text": "Gro\u00dfsch\u00f6nau \u00e8 un comune austriaco di 1 235 abitanti nel distretto di Gm\u00fcnd, in Bassa Austria; ha lo status di comune mercato (\"Marktgemeinde\"). Nel 1968 ha inglobato il comune soppresso di Mistelbach."}
{"id": "1226920", "revid": "110157", "url": "https://it.wikipedia.org/wiki?curid=1226920", "title": "Haugschlag", "text": "Haugschlag \u00e8 un comune austriaco di 485 abitanti nel distretto di Gm\u00fcnd, in Bassa Austria. \u00c8 il comune pi\u00f9 settentrionale dell'Austria."}
{"id": "1226921", "revid": "110157", "url": "https://it.wikipedia.org/wiki?curid=1226921", "title": "Heidenreichstein", "text": "Heidenreichstein \u00e8 un comune austriaco di 4 077 abitanti nel distretto di Gm\u00fcnd, in Bassa Austria; ha lo status di citt\u00e0 (\"Stadtgemeinde\"). Negli anni 1970 ha inglobato diversi comuni confinanti: il 1\u00ba gennaio 1970 Dietweis, Eberweis e Thaures, il 1\u00ba gennaio 1972 Altmanns, Haslau e Motten, il 1\u00ba gennaio 1976 Seyfrieds e Wolfsegg."}
{"id": "1226923", "revid": "110157", "url": "https://it.wikipedia.org/wiki?curid=1226923", "title": "Hirschbach (Austria)", "text": "Hirschbach \u00e8 un comune austriaco di 569 abitanti nel distretto di Gm\u00fcnd, in Bassa Austria; ha lo status di comune mercato (\"Marktgemeinde\"). \u00c8 stato istituito nel 1985 scorporandolo dal comune di Kirchberg am Walde."}
{"id": "1226924", "revid": "110157", "url": "https://it.wikipedia.org/wiki?curid=1226924", "title": "Hoheneich", "text": "Hoheneich \u00e8 un comune austriaco di 1 383 abitanti nel distretto di Gm\u00fcnd, in Bassa Austria; ha lo status di comune mercato (\"Marktgemeinde\")."}
{"id": "1226926", "revid": "287204", "url": "https://it.wikipedia.org/wiki?curid=1226926", "title": "Monteripaldi", "text": "Monteripaldi \u00e8 una localit\u00e0 che si trova nell'area meridionale del comune di Firenze, nei pressi di Pian dei Giullari e Cascine del Riccio, sull'omonimo colle che si affaccia sulla valle dell'Ema.\nIn origine ospit\u00f2 un \"castrum\" a causa della sua posizione, che ne faceva un luogo di guardia ideale. Il nome lo deve al suo signore longobardo, Atripald.\nVi si trova una chiesa dedicata a San Michele, risalente circa all'anno Mille. Essa divenne parrocchia nel 1295 ed ebbe come priore Bongiovanni da Agna.\nNel 1138 c'era gi\u00e0 una struttura che ospitava i viaggiatori e vi si stabil\u00ec pure un convento femminile, fino al 1303, quando le suore passarono al convento di San Matteo in Arcetri. Fu testimone dell'assedio di Firenze e il 29 settembre del 1529 pass\u00f2 nelle sue vicinanze l'immagine della Madonna dell'Impruneta.\nLa localit\u00e0 fu conosciuta in passato per le cave di pietraforte localizzate nelle sue vicinanze, ormai inattive."}
{"id": "1226928", "revid": "111319", "url": "https://it.wikipedia.org/wiki?curid=1226928", "title": "Ettore Balma Mion", "text": "Professionista tra il 1929 ed il 1931.\nCarriera.\nCorse da indipendente e per la Frejus, distinguendosi come scalatore. Vinse il Giro del Sestriere nel 1930 e la Coppa Catene Regina nel 1932. Fu quinto al Giro d'Italia 1931. Era lo zio di Franco Balmamion, due volte vincitore della corsa rosa."}
{"id": "1226929", "revid": "110157", "url": "https://it.wikipedia.org/wiki?curid=1226929", "title": "Kirchberg am Walde", "text": "Kirchberg am Walde \u00e8 un comune austriaco di 1 364 abitanti nel distretto di Gm\u00fcnd, in Bassa Austria; ha lo status di comune mercato (\"Marktgemeinde\"). Nel 1985 da Kirchberg am Walde \u00e8 stata scorporata la localit\u00e0 di Hirschbach, eretta in comune autonomo."}
{"id": "1226930", "revid": "339392", "url": "https://it.wikipedia.org/wiki?curid=1226930", "title": "Maharatthi", "text": ""}
{"id": "1226931", "revid": "339392", "url": "https://it.wikipedia.org/wiki?curid=1226931", "title": "Mar\u0101th\u0101", "text": ""}
{"id": "1226933", "revid": "110157", "url": "https://it.wikipedia.org/wiki?curid=1226933", "title": "Litschau", "text": "Litschau \u00e8 un comune austriaco di 2 296 abitanti nel distretto di Gm\u00fcnd, in Bassa Austria; ha lo status di citt\u00e0 (\"Stadtgemeinde\")."}
{"id": "1226937", "revid": "110157", "url": "https://it.wikipedia.org/wiki?curid=1226937", "title": "Moorbad Harbach", "text": "Moorbad Harbach (fino al 1972 Harbach) \u00e8 un comune austriaco di 706 abitanti nel distretto di Gm\u00fcnd, in Bassa Austria. Nel 1971 ha inglobato il comune catastale di Wultschau e nel 1972 quelli di Hirschenwies, Mai\u00dfen e Lauterbach."}
{"id": "1226938", "revid": "2067895", "url": "https://it.wikipedia.org/wiki?curid=1226938", "title": "Gaggio (Ardenno)", "text": "Gaggio (\"Gagg\" in dialetto valtellinese) \u00e8 una frazione del comune di Ardenno, in Valtellina, in provincia di Sondrio. \u00c8 attualmente abitata da 100 persone.\nGeografia fisica.\nGaggio si trova a circa 3\u00a0km da Ardenno (20 da Sondrio). La stazione ferroviaria pi\u00f9 vicina \u00e8 Ardenno-Masino, a circa 5\u00a0km, sulla linea Milano-Lecco-Sondrio-Tirano.\nLo stradario della frazione comprende le seguenti vie: Gaggio, Motta, Ere, Fascendini e S.Giuseppe.\nLuoghi d'interesse.\nGaggio \u00e8 definito \"il balcone panoramico sopra Ardenno\" per via della sua posizione geografica. Nel paesino, un luogo di particolare interesse culturale e religioso \u00e8 il santuario dedicato alla Madonna del Buon Consiglio."}
{"id": "1226942", "revid": "110157", "url": "https://it.wikipedia.org/wiki?curid=1226942", "title": "Reingers", "text": "Reingers \u00e8 un comune austriaco di 661 abitanti nel distretto di Gm\u00fcnd, in Bassa Austria."}
{"id": "1226944", "revid": "110157", "url": "https://it.wikipedia.org/wiki?curid=1226944", "title": "Schrems", "text": "Schrems \u00e8 un comune austriaco di 5 496 abitanti nel distretto di Gm\u00fcnd, in Bassa Austria; ha lo status di citt\u00e0 (\"Stadtgemeinde\"). Nel 1972 ha inglobato i comuni soppressi di Gebharts e Langschwarza."}
{"id": "1226947", "revid": "767487", "url": "https://it.wikipedia.org/wiki?curid=1226947", "title": "Sankt Martin (Austria)", "text": "Sankt Martin \u00e8 un comune austriaco di 1 129 abitanti nel distretto di Gm\u00fcnd, in Bassa Austria; ha lo status di comune mercato (\"Marktgemeinde\")."}
{"id": "1226949", "revid": "110157", "url": "https://it.wikipedia.org/wiki?curid=1226949", "title": "Unserfrau-Altweitra", "text": "Unserfrau-Altweitra \u00e8 un comune austriaco di 1 001 abitanti nel distretto di Gm\u00fcnd, in Bassa Austria."}
{"id": "1226951", "revid": "110157", "url": "https://it.wikipedia.org/wiki?curid=1226951", "title": "Waldenstein", "text": "Waldenstein \u00e8 un comune austriaco di 1 216 abitanti nel distretto di Gm\u00fcnd, in Bassa Austria. Nel 1968 ha inglobato i comuni soppressi di Albrechts, Gro\u00df-Neusiedl, Klein-Ruprechts, Gr\u00fcnbach e Zehenth\u00f6f."}
{"id": "1226952", "revid": "647919", "url": "https://it.wikipedia.org/wiki?curid=1226952", "title": "91\u00aa Squadriglia", "text": ""}
{"id": "1226953", "revid": "110157", "url": "https://it.wikipedia.org/wiki?curid=1226953", "title": "Weitra", "text": "Weitra \u00e8 un comune austriaco di 2 709 abitanti nel distretto di Gm\u00fcnd, in Bassa Austria; ha lo status di citt\u00e0 (\"Stadtgemeinde\"). Nel 1967 ha inglobato i comuni soppressi di Br\u00fchl e Wetzles, nel 1971 quelli di Gro\u00dfwolfgers, Reinprechts, Spital e Sankt Wolfgang."}
{"id": "1226957", "revid": "110157", "url": "https://it.wikipedia.org/wiki?curid=1226957", "title": "Alberndorf im Pulkautal", "text": "Alberndorf im Pulkautal \u00e8 un comune austriaco di 735 abitanti nel distretto di Hollabrunn, in Bassa Austria."}
{"id": "1226962", "revid": "729019", "url": "https://it.wikipedia.org/wiki?curid=1226962", "title": "Augusto Zanzi", "text": "Professionista dal 1930 al 1936.\nCarriera.\nNon ottenne vittorie di rilievo ma solo piazzamenti, oltre all'attivit\u00e0 di gregario. Partecip\u00f2 a sei edizioni del Giro d'Italia concludendone cinque, ottenendo il sesto posto nel 1931. Partecip\u00f2 al Tour de France 1932."}
{"id": "1226965", "revid": "287204", "url": "https://it.wikipedia.org/wiki?curid=1226965", "title": "5\u00b0 stormo", "text": ""}
{"id": "1226967", "revid": "78273", "url": "https://it.wikipedia.org/wiki?curid=1226967", "title": "51\u00b0 Stormo Caccia", "text": ""}
{"id": "1226970", "revid": "767487", "url": "https://it.wikipedia.org/wiki?curid=1226970", "title": "Remipedia", "text": "I Remipedi (Remipedia) sono una classe di crostacei ciechi, trovati in grotte sottomarine in Australia, nelle Canarie e nei Caraibi.\nSistematica.\nIl primo remipede descritto fu il fossile \"Tesnusocaris goldichi\", ma, dal 1979, sono state scoperte solo una dozzina di specie. Queste specie sono state assegnate all'ordine Nectiopoda, che comprende due famiglie, Godzilliidae e Speleonectidae.\nDescrizione.\nLe specie di questo gruppo sono incolori, con una testa e circa 32 segmenti simili tra loro che formano il tronco. Le appendici sono laterali in ogni segmento, e gli animali nuotano all'indietro, muovendosi lentamente.\nHanno degli artigli connessi a delle ghiandole secretorie; non si sa ancora se in queste ghiandole ci siano succhi digestivi o veleno, o se i remipedi si cibino di detriti o di organismi viventi. Hanno un corpo primitivo (tra i crostacei) e si pensa che siano un gruppo crostaceo basale.\nFanenbruck (2004) ha fatto notare che almeno una specie, il \"Godzilliognomus frondosus\", ha un cervello ben organizzato e differenziato, con un'area olfattoria molto sviluppata (non sorprende, visto che essi vivono soprattutto in luoghi senza luce). La grandezza e la complessit\u00e0 del cervello suggeriscono che i Remipedia possono essere \"sister taxon\" dei Malacostraca, i pi\u00f9 evoluti tra i crostacei. Questa \u00e8 anche una delle ragioni per cui vengono inclusi nell'ipotesi Pancrustacea."}
{"id": "1226971", "revid": "84184", "url": "https://it.wikipedia.org/wiki?curid=1226971", "title": "Bresciani", "text": ""}
{"id": "1226978", "revid": "125834384", "url": "https://it.wikipedia.org/wiki?curid=1226978", "title": "Turismo in Italia", "text": "Il turismo \u00e8 uno dei settori economici dell'Italia.\nIl paese \u00e8, nel 2019, il quinto pi\u00f9 visitato al mondo con 56 milioni di visitatori secondo l'ENIT, con un numero pari a 217,7 milioni di presenze straniere e con 432,6 milioni di presenze totali. Secondo stime della Banca d'Italia del 2018, il settore turistico genera direttamente pi\u00f9 del 5% del PIL nazionale (il 13% considerando anche il PIL generato indirettamente) e rappresenta oltre il 6% degli occupati.\nAl 2018, i luoghi di cultura italiani (che comprendono musei, attrazioni, parchi, archivi e biblioteche) sono pari a . Le srutture ricettive attive sono , per un totale di posti letto. Il flusso turistico nelle localit\u00e0 costiere \u00e8 del 53%; le citt\u00e0 pi\u00f9 attrezzate sono Grosseto per quanto riguarda gli agriturismi (217), Vieste per i campeggi e i villaggi turistici (84) e Cortina d'Ampezzo per i rifugi montani (20).\nDati e statistiche.\nCitt\u00e0 per numero di presenze negli esercizi ricettivi.\nDati ISTAT nell'arco del 2018\nDati regionali delle presenze turistiche nel 2018.\nSecondo i dati regionali, nel 2018 le presenze turistiche in Italia sono state di 428,8 milioni (212,3 milioni di residenti e 216,5 milioni di non residenti)\nPresenze turistiche per nazione.\nNel 2018 i principali paesi di provenienza estera secondo i dati ISTAT erano:\nSiti italiani per numero di visitatori.\nDi seguito \u00e8 riportata la classifica dei 10 musei e siti archeologici pi\u00f9 visitati nell'arco del 2019.\nDati del Ministero dei beni, delle attivit\u00e0 culturali e del turismo\nLe presenze nei siti archeologici, nei musei e nei monumenti italiani sono state 55.290.126, generando introiti lordi per 229.627.236 \u20ac.\nSiti italiani per numero di visitatori.\nDi seguito viene riportata una tabella con i musei pi\u00f9 visitati d'Italia (dati al 2018)\nRegioni per numero di visitatori di monumenti ed aree archeologiche.\nNel 2018 gli introiti museali sono stati di 230 milioni di euro, in crescita del 119% rispetto al 2010. La statistica tiene conto anche dei non paganti. Dati del Ministero per i beni e le attivit\u00e0 culturali\nSpese turistiche.\nQueste cifre tengono conto della sola spesa da parte dei turisti non residenti. Dati in miliardi di euro.\nCapacit\u00e0 ricettiva in Italia.\nSecondo l'ISTAT, nel 2017 gli alberghi in Italia erano 32.988 contenenti 2.239.446 posti letto (1.133.452 nelle camere da tre stelle, 246.373 da una e due stelle, e 859.621 da 4 a 7 stelle, con una media di 68 posti letto ad albergo). Per quanto riguarda le strutture extra-alberghiere, ne sono presenti 171.915 con 2.798.352 posti letto.\nAlberghi per categoria.\nRisultano due gli alberghi identificabili con 7 stelle: Town House Galleria a Milano (25 stanze) e Aman Canal Grande a Venezia. Il Town House Galleria nel 2018 \u00e8 stato venduto e rinominato Galleria Vik Milano Hotel (5 stelle). Si parla di hotel a 7 stelle anche se in realt\u00e0 per la legislazione alberghiera italiana e sufficiente fermarsi a cinque. \nNel 2005, in Italia erano presenti 232 alberghi a 5 stelle o di lusso. Tali strutture, classificate come le migliori per qualit\u00e0 e servizi nel Paese, offrono 43.150 posti letto distribuiti su 20.686 camere, dato che conferma la netta prevalenza delle camere doppie in questo tipo di esercizi alberghieri. I bagni sono di pi\u00f9 rispetto alle camere, e cio\u00e8 21.233.\nI 4 stelle sono quasi 3.700, con 502.000 letti distribuiti in 247.000 camere.\nI 3 stelle sono i pi\u00f9 numerosi, rientrando nella media sia come servizi che come costi: sono 14.500, quasi met\u00e0 di tutti gli alberghi d'Italia, 940.000 sono i posti e letto distribuiti in 483.000 camere.\nI 2 stelle sono 5.000, con 116.000 posti letto.\nGli alberghi ad una stella sono 2.000, con 157.000 posti letto.\nStoria.\nUn vero e proprio turismo in Italia al livello culturale e di piacere, inizi\u00f2 nella met\u00e0 del XVIII secolo, con viaggi organizzati da famiglie nobili dell'Europa del nord, in gran parte Germania e Inghilterra. Tale \"Grand Tour\" riguardava il percorso dei paesi dove al loro tempo fu operativa la cultura classica dell'Antica Grecia e la Roma antica, nonch\u00e9 paesi esotici dell'Oriente. Tra questi vi era l'Italia, famosa per la citt\u00e0 di Roma e per i vari centri storici di diversa espressione culturale, ambiti delle grandi famiglie nobili europee. The Grand Tour was in essence triggered by the book \"Voyage to Italy\", by Roman Catholic priest Richard Lassels, and published in 1670.\nDa una parte il turismo in Italia era una fase di passaggio obbligatoria per la conoscenza della cultura antica, rispecchiando i canoni del \"viaggio culturale\" dei rampolli delle nobili famiglie romane dell'et\u00e0 repubblicana e imperiale in Grecia, e dunque viaggi culturali settecenteschi in varie localit\u00e0 italiane come Roma, Firenze, Napoli e Venezia furono redatti in appositi diari da personalit\u00e0 come Stendhal e Goethe nel \"Viaggio in Italia\" (1817). Tra le mete pi\u00f9 ambite vi era Venezia, assieme alle localit\u00e0 di Verona e Vicenza. Successivamente vi era Firenze, considerata la capitale della cultura rinascimentale, e successivamente Roma per la bellezza dei monumenti e delle rovine antiche. Nel 1756 furono scoperte Pompei ed Ercolano dalle ceneri dell'eruzione del Vesuvio del 79 d.C., e ci\u00f2 aliment\u00f2 il flusso turistico fino alla Campania. Ultima tappa era Palermo, assieme alla citt\u00e0 greca di Siracusa.\nL'epoca del \"Gran Tour\" si and\u00f2 affievolendo intorno al 1840, quando vennero costruite le prime ferrovie; e da allora il turismo \u00e8 iniziato a diventare pi\u00f9 di massa. Principalmente fu la volta delle classi borghesi dell'America a scoprire l'Italia, cosicch\u00e9 citt\u00e0 gi\u00e0 ambite come Roma, Milano, Napoli, Firenze, Venezia e Palermo mantenessero invariata la loro popolarit\u00e0 come luoghi di partenza obbligatoria del turismo nel Belpaese. Presso la Campania iniziarono a essere visitate anche le isole di Capri ed Ischia. Nacque anche un commercio vero e proprio del turismo, come quello balneare, \"in primis\", in localit\u00e0 come la Campania, la Liguria e la Toscana. Nel corso del '900 le cause belliche e la Grande Depressione influirono negativamente sul numero di presenze in Italia, e soltanto dopo la seconda guerra mondiale rinacque una solida industria del turismo, con la costruzione oltretutto di apposite strutture alberghiere e ricettive per rendere completamente di massa il turismo in Italia. Tale afflusso si concretizz\u00f2 in particolare durante il boom economico, e non furono ripopolate soltanto le classiche localit\u00e0 gi\u00e0 note italiane, ma anche regioni come l'Umbria, l'Abruzzo, le Marche, la Puglia e la Calabria si dotarono di strutture e mezzi adeguati per ricevere i visitatori.\nFattori d'interesse turistico.\nI motivi che spingono i turisti (stranieri e interni) a visitare il Belpaese sono molti e possono essere categorizzati, per semplicit\u00e0 d'analisi, nei paragrafi seguenti. Sarebbe per\u00f2 fuorviante considerare queste \"tipologie di turismo\" come dei compartimenti stagni che non si possano influenzare a vicenda. La presenza di molteplici tipologie di offerta turistica nel medesimo territorio rappresenta per i visitatori un incentivo a fruire di un'offerta di servizi pi\u00f9 ampia rispetto a quella programmata prima di mettersi in viaggio, eventualmente prolungando anche la durata del proprio soggiorno.\nTurismo artistico-culturale.\nL'Italia possiede un patrimonio storico-architettonico molto vasto e importante, sia come quantit\u00e0 di manufatti, sia come stato di conservazione, sia come valore artistico-culturale intrinseco. A dimostrazione di ci\u00f2, il Belpaese \u00e8 quello che pu\u00f2 vantare il maggior numero di siti indicati nella Lista del Patrimonio dell'umanit\u00e0 stilata dall'UNESCO.\nSecondo alcune fonti, poi, quello italiano sarebbe il pi\u00f9 ampio patrimonio culturale del mondo.\nNel 2013 il valore del solo patrimonio artistico-culturale \u00e8 stato stimato nel 5,4% del PIL, circa 75,5 miliardi di \u20ac, in grado di impiegare circa 1,4 milioni di addetti.\nSecondo il rapporto Eurostat del 2019, il turismo italiano \u00e8 primo in Europa per numero di posti di lavoro generati (pari a 4.2 milioni) e terzo per la spesa media dei visitatori e la quota di ricavi del settore nazionale rispetto al totale europeo (48.148 milioni di euro, 12% del totale).\nTurismo balneare e lacustre.\nLo sviluppo costiero della penisola italiana si estende lungo almeno 8000\u00a0km di rive, considerando le numerose isole. Spiagge e scogliere sono costellate di diversi impianti ricettivi, quali impianti balneari, alberghi e ristoranti, resort, centri di aggregazione notturna e diurna, parchi, moli e porticcioli, oltre che numerosi centri storici e artistici, che uniscono l'interesse per il l'attivit\u00e0 balneare a quello per lo svago, la natura e l'arte.\nNumerosi sono i tratti costieri famosi, anche all'estero.\nIl turismo lacustre ha saputo imporsi negli ultimi anni anche grazie alla cassa di risonanza creata da alcune celebrit\u00e0 del jet set internazionale, molto note dal grande pubblico. Molto eco fece nel 2001 l'acquisto di una residenza di villeggiatura lungo il Lago di Como da parte dell'attore George Clooney, cos\u00ec come il matrimonio di Tom Cruise e Katie Holmes nel 2006 nel Castello Orsini-Odescalchi, lungo il Lago di Bracciano.\nTurismo invernale.\nNonostante un clima non particolarmente rigido rispetto ad altri paesi posti a latitudini pi\u00f9 settentrionali, l'Italia riesce ad attirare turisti che praticano sport invernali grazie alla presenza di numerose catene montuose (la percentuale di territorio montagnoso si attesta al 35% circa). Tra queste spiccano le Alpi, la catena montuosa pi\u00f9 alta d'Europa, e gli Appennini, dotati di numerosi impianti sportivi e ricettivi. Al Nord le localit\u00e0 sciistiche pi\u00f9 famose sono presso le Dolomiti e a Cortina d'Ampezzo, nonch\u00e9 in Valle d'Aosta, mentre al centro-sud l'Abruzzo \u00e8 la regione montuosa con maggiori localit\u00e0 sciistiche presso Roccaraso, Ovindoli, Pescasseroli e Campo Felice.\nTurismo religioso.\nNumerose sono le mete di pellegrinaggio in Italia, prima tra tutte Roma, residenza del Papa (che ne \u00e8 il vescovo) e sede della chiesa cattolica. La citt\u00e0 \u00e8 meta di pellegrinaggio soprattutto durante gli eventi principali della vita religiosa cattolica, in particolar modo durante i Giubilei. Nonostante la sua figura non sia riconosciuta ufficialmente dai fedeli di altre confessioni cristiane, la presenza del Papa a Roma attira (in misura minore) anche questi ultimi, trattandosi comunque di una figura importante all'interno del credo Cristiano.\nOltre alla Santa Sede si annoverano numerosi luoghi di pellegrinaggio dati dalla presenza di reliquie e/o spoglie di personaggi importanti legati al Cristianesimo, piuttosto che dalla memoria di eventi accaduti che i fedeli ritengono miracolosi.\nTurismo naturalistico.\nIn Italia ci sono diverse aree protette di vario tipo: parchi naturali, montani o marini, parchi regionali o locali, riserve naturali, faunistiche o zoologiche.\nOltre a ci\u00f2 sono presenti numerose bellezze naturali non necessariamente protette da parco.\nTurismo d'affari.\nSebbene in contrasto con la classica immagine del turismo da tempo libero, anche il turismo d'affari movimenta ingressi nel paese e costituisce parte fondamentale del settore. In questa tipologia rientrano coloro che usufruiscono delle strutture ricettive per viaggi di lavoro e/o per partecipare a eventi legati alla produzione e/o alla commercializzazione di diversi beni sviluppati nell'ambito dei settori economici pi\u00f9 disparati. A titolo di esempio si riportano:\nIl flusso derivato da questi eventi non \u00e8 da sottovalutare, come dimostrano gli impatti negativi legati alla scomparsa di alcuni importanti eventi, quali:\nTurismo enogastronomico.\nL'Italia \u00e8 un paese particolarmente ricco di prodotti alimentari e di ricette gastronomiche, tanto che, accanto ai prodotti e alla cultura culinaria nazionale, si affiancano le numerosissime produzioni regionali, locali, tipiche di un'area circoscritta. A difesa della qualit\u00e0 e della variet\u00e0 di questa ricchezza agroalimentare, l'industria del settore sfrutta spesso le normative europee e italiane proteggendo i propri beni tramite sigle quali DOC, DOCG o IGT. L'alta qualit\u00e0 e variet\u00e0 dei prodotti alimentari e culinari \u00e8 riconosciuta in molti paesi esteri, che importano, e in qualche caso imitano, i prodotti italiani.\nSpesso la cucina \u00e8 dunque motivo di turismo nella penisola, magari affiancato a uno o pi\u00f9 motivi precedentemente descritti. Innumerevoli sono le sagre e le fiere agroalimentari diffuse sul territorio, dai piccoli centri agricoli alle grandi metropoli. Il settore ricettivo si sta pian piano aggiornando includendo nella propria offerta al turista anche elementi culturali enogastronomici, sia negli alberghi di tipo tradizionale, sia in strutture appistamente create come gli agriturismi.\nSecondo la Coldiretti, nel 2018 la spesa enogastronomica da parte dei turisti stranieri ammonta a 9,23 miliardi di euro, con una spesa media di 117 euro a testa.\nTurismo sportivo.\nNon da ultimo \u00e8 da citare il turismo legato alle manifestazioni sportive, capace di attirare gli appassionati di diverse discipline che, in diversi casi, decidono poi di rimanere in visita nel Belpaese per un certo numero di giorni.\nOltre a manifestazioni di carattere mondiale, capaci di attrarre un numero cospicuo di visitatori per un lasso di tempo pi\u00f9 prolungato (per esempio le Olimpiadi invernali di Torino 2006 o i Mondiali di calcio Italia '90), anche eventi minori contribuiscono allo sviluppo di questo fattore di turismo, quali singole partite internazionali di vari sport (per esempio le partite casalinghe dell'Italia durante il Sei Nazioni o le partite dei club di vari sport impegnati in competizioni continentali) o tornei di importanza pi\u00f9 locale.\nPatrimoni dell'Umanit\u00e0 UNESCO.\nL'Italia \u00e8 il paese con la pi\u00f9 alta concentrazione al mondo di beni che rientrano nel patrimonio dell'umanit\u00e0 tutelati dall'UNESCO.\nLe ben 83 voci presenti nell'elenco UNESCO sono cos\u00ec suddivise:\nI borghi pi\u00f9 belli d'Italia.\nL'associazione \"I borghi pi\u00f9 belli d'Italia\" \u00e8 operativa in tutte le regioni della penisola, ed \u00e8 nata per favorire lo sviluppo artistico di particolari centri di piccola portata italiani. Al momento se ne contano oltre 200 e le regioni che possiedono pi\u00f9 borghi inclusi nella lista sono l'Umbria, le Marche e l'Abruzzo.\nLegislazione italiana.\nLa \"legge quadro per il turismo e interventi per il potenziamento e la qualificazione dell'offerta turistica\" (legge 17 maggio 1983 n. 217) ha rappresentato il primo punto fondamentale per il riconoscimento ufficiale del settore turistico in Italia.\nQuesta legge conteneva, infatti, per la prima volta una serie di norme generali, uguali in tutto il Paese, che costituivano l'ambito nel quale le Regioni avrebbero provveduto a regolamentare il turismo italiano.\nCos\u00ec, a seguito della legge-quadro, numerose sono state le Regioni che hanno adeguato la propria normativa locale alle disposizioni nazionali.\nNel 2001 sono state emanate la legge costituzionale del titolo V (legge costituzionale 18 ottobre 2001 n. 3) e la legge 29 marzo 2001 n. 135 di \"riforma della legislazione nazionale del turismo\" con relativa abrogazione della legge-quadro 217/1983 tramite decreto del 22 settembre 2002.\nLa nuova legge costituzionale risultava significativa perch\u00e9 modifica profondamente il titolo V della Costituzione, relativo agli enti territoriali, assegnando alle Regioni la piena autonomia legislativa ed amministrativa in ambito turistico (il quale non rientra nelle 17 materie espressamente riservate alla potest\u00e0 esclusiva statale). Questa legge ha comportato una semplificazione e una regolamentazione sostanziale ed \u00e8 stata importante in quanto introduceva gli ambiti di competenze, la regolamentazione delle imprese e delle professioni turistiche, la realizzazione della Conferenza nazionale del turismo, la promozione dei diritti del turista, la creazione dei Sistemi turistici locali, del Fondo di cofinanziamento dell'offerta turistica, le semplificazioni per il rilascio delle autorizzazioni alle strutture ricettive e l'istituzione del Fondo di rotazione per il prestito e il risparmio turistico. \nTale legge \u00e8 stata successivamente abrogata dalla attuale norma in vigore, il Decreto Legislativo 23 maggio 2011 n. 79: \"Codice della normativa statale in tema di ordinamento e mercato del turismo\".\nNel 2014 viene emanato il \"Decreto Cultura\" che introduce: l'ArtBonus, ovvero la deducibilit\u00e0 del 65% delle donazioni devolute per il restauro di beni culturali pubblici, Tax credit per il Cinema, per la digitalizzazione turistica e riqualificazione strutture ricettive, investimenti nei teatri pubblici e nelle fondazioni lirico-sinfoniche, misure apposite per Pompei e la Reggia di Caserta, il recupero delle periferie, lo snellimento delle procedure amministrative necessarie per la tutela ed il decoro dei complessi monumentali, maggiore facilit\u00e0 di accesso ai documenti e alla loro consultazione presso gli archivio di Stato, le foto libere nei musei, il riesame dei pareri delle soprintendenze, l'istituzione della Capitale italiana della Cultura e la trasformazione dell'Agenzia nazionale italiana del turismo in ente pubblico economico.\nLa legge di bilancio per il 2019 ha introdotto la possibilit\u00e0 di sostituire la tassa di soggiorno a carico dei soli turisti pernottanti nelle strutture ricettive, con una \"tariffa di sbarco\" anticipata dai vettori di trasporto (pullman, aerei, navi da crociera) che accedono al centro storico di Venezia che interesserebbe anche i flussi giornalieri di turisti. Un simile ticket di ingresso \u00e8 previsto anche a tutela delle Isole Eolie e dell'Isola d'Elba."}
{"id": "1226984", "revid": "767487", "url": "https://it.wikipedia.org/wiki?curid=1226984", "title": "As We Fight", "text": "Gli As We Fight sono un gruppo metalcore nato nel luglio 2000 a Fredericia, Danimarca."}
{"id": "1226985", "revid": "120528", "url": "https://it.wikipedia.org/wiki?curid=1226985", "title": "Roger Macbride Allen", "text": ""}
{"id": "1226987", "revid": "550776", "url": "https://it.wikipedia.org/wiki?curid=1226987", "title": "Munda (popolazione)", "text": "I Munda sono un gruppo di trib\u00f9 Adivasi (originarie) dell'India, diffuse negli Stati di Jharkhand, Bihar, Bengala Occidentale, Chhattisgarh e Orissa e in parte del Bangladesh. Sono caratterizzati dall'uso delle lingue munda, piccola famiglia linguistica priva di correlazioni note con altre.\nLingua.\nLe Lingue munda, ricche di vocali e semi-consonanti, non fanno distinzione tra genere \"maschile\" e \"femminile\" ma tra \"animato\" e \"inanimato\"."}
{"id": "1226992", "revid": "828441", "url": "https://it.wikipedia.org/wiki?curid=1226992", "title": "Salvatore Carmando", "text": "Il suo nome \u00e8 legato indissolubilmente alla squadra di calcio del , cui \u00e8 approdato nell'estate del 1974 e per la quale ha lavorato dapprima nel settore giovanile e poi, dalla stagione 1975-76, come 2\u00b0 massaggiatore. Divenuto 1\u00b0 massaggiatore nella stagione 1976-77, \u00e8 rimasto tale fino al suo ritiro, avvenuto il 3 luglio 2009 attraverso un comunicato stampa.\nBiografia.\nFiglio di Angelo Carmando, massaggiatore della negli anni quaranta e cinquanta, dopo una breve parentesi giovanile come calciatore nel ruolo di terzino, diplomatosi in massofisioterapia, decise di seguire le orme paterne, maturando le prime esperienze con alcune societ\u00e0 campane di categoria inferiore.\nNel 1974 approd\u00f2 al come massaggiatore della squadra primavera, che vinse il Torneo di Viareggio. Gi\u00e0 nel corso della prima stagione a Napoli accompagn\u00f2 spesso la prima squadra - all'epoca allenata da Lu\u00eds Vin\u00edcio. Nella stagione successiva 1975-76 venne aggregato in pianta stabile alla prima squadra, partecipando alla conquista della Coppa Italia. A partire dalla stagione 1976-77, con Bruno Pesaola in panchina, Carmando divenne il primo massaggiatore del Napoli, mantenendo questo ruolo fino all'estate del 2009. Nel corso della sua lunghissima carriera, trascorsa - salvo le esperienze giovanili - interamente nel Napoli, ha accumulato circa 900 presenze in Serie A, quasi 200 in Serie B e una sessantina in Serie C, cui vanno aggiunte quelle in Coppa Italia e nelle competizioni europee, partecipando attivamente ai successi pi\u00f9 importanti della storia della societ\u00e0 partenopea.\nUn episodio importante lo vide protagonista nella partita Atalanta-Napoli del campionato 1989-90, giocata a Bergamo l'8 aprile 1990 e terminata 0-0, ma vinta a tavolino dal Napoli per decisione del giudice sportivo. A circa un quarto d'ora dalla fine della partita, dalla tribuna dove erano stipati i tifosi dell'Atalanta, iniziarono a piovere in campo degli oggetti. Il calciatore del Napoli Alem\u00e3o venne colpito da una monetina, che gli provoc\u00f2 una ferita lacero-contusa e sanguinante. Carmando, prontamente intervenuto per soccorrerlo, lo invit\u00f2 a buttarsi a terra per potergli apprestare le cure del caso. Il calciatore fu poi sostituito da Gianfranco Zola. L'episodio, che come detto port\u00f2 il giudice sportivo ad assegnare al Napoli la vittoria a tavolino, fu causa di roventi polemiche sollevate dai dirigenti del Milan, che in quel momento contendeva il titolo al Napoli. Carmando ha per\u00f2 sempre negato ogni suo intento speculativo nella vicenda di Bergamo, precisando che il suo intervento fu ispirato esclusivamente alla cura del calciatore.\nFiniti gli anni d'oro del \"ciclo maradoniano\", Carmando rimase al Napoli, scendendo anche in serie B dopo la retrocessione della stagione 1997-98, nonostante la corte di molte grandi squadre. Sotto la direzione generale di Antonio Juliano (ex giocatore del ), in seguito ad un dissidio con la societ\u00e0, e all'insorgere di un problema all'occhio sinistro, fu rimosso dal suo incarico nel corso della stagione 1998-99, per essere poi reintegrato in quella successiva. Rimase massaggiatore del Napoli fino al fallimento della vecchia societ\u00e0, avvenuto nell'estate del 2004. Con l'avvento di Aurelio De Laurentiis, e l'ingaggio di Pierpaolo Marino come DS, entr\u00f2 a far parte dello staff della nuova societ\u00e0, fino all'arrivo del mister Roberto Donadoni, che coincise con l'uscita di Carmando dal Napoli.\nPersonaggio eccentrico, noto per la sua abilit\u00e0 e per la stima professionale di cui ha sempre goduto nell'ambiente del calcio, \u00e8 noto al grande pubblico soprattutto per il rapporto professionale e d'affetto con Diego Armando Maradona: prima dell'inizio di ogni partita il fuoriclasse argentino usava baciargli la testa come gesto scaramantico, e fu voluto proprio dal \"Pibe De Oro\" come massaggiatore ufficiale della Nazionale argentina nel 1986 in Messico, divenuta poi Campione del mondo, e nel 1994 negli USA.\nFu anche massaggiatore della Nazionale italiana di calcio durante la gestione di Azeglio Vicini come Commissario Tecnico, dal 1987 al 1991. Quale massaggiatore della Nazionale, ha partecipato agli Europei del 1988 e ai mondiali del 1990 giocati in Italia. In seguito al 3\u00ba posto ottenuto ai Mondiali del 1990, fu per questo insignito del Cavalierato dal Presidente della Repubblica con tutta la squadra. Come massaggiatore della Nazionale italiana ha totalizzato pi\u00f9 di 50 presenze, ricevendo uno speciale premio.\nIl 27 ottobre 2013, prima della partita Napoli-Torino, ha ricevuto dal presidente Aurelio De Laurentiis un premio alla fedelt\u00e0 e alla carriera. Carmando ha pubblicato un libro autobiografico, scritto a quattro mani con Renato Camaggio, dal titolo \"Carmando, le mani su D10S\". Il volume, il cui titolo enfatizza il rapporto professionale e di amicizia che Carmando ha avuto con Maradona, ripercorre la sua carriera, con tanti aneddoti e il ricordo di numerosi personaggi conosciuti nel corso degli anni. Torna a fare il massaggiatore di Maradona il 12 ottobre 2016 in occasione della partita benefica \"Uniti per la Pace\" allo Stadio Olimpico di Roma sedendosi poi in panchina a fianco a Fabio Capello."}
{"id": "1226993", "revid": "466539", "url": "https://it.wikipedia.org/wiki?curid=1226993", "title": "Jeffrey Mace", "text": "Jeffrey Solomon \"Jeff\" Mace, noto anche come Patriota (\"Patriot\") o Capitan America, \u00e8 un personaggio dei fumetti creato da Raymond Gill (testi) e Bill Everett (disegni), pubblicato dalla Timely Comics (in seguito Marvel Comics). La sua prima apparizione avviene in \"The Human Torch\" (vol. 1) n. 4 (primavera 1941).\nSupereroe patriottico della Golden Age, Jeffrey Mace ha combattuto la seconda guerra mondiale nei panni del Patriota, decidendo poi di onorare la memoria del disperso Capitan America diventando il terzo individuo a vestirne i panni dopo William Naslund. Una volta ritiratosi, viene succeduto dal Gran Direttore e sposato la sua ex-spalla Golden Girl divenendo lo zio di Thunderbolt Ross.\nStoria editoriale.\nEsordito nel periodo definito \"Golden Age dei fumetti\" su \"The Human Torch\" n. 4, datato primavera 1941 ed erroneamente numerato 3, il Patriota \u00e8 apparso in due delle storie pubblicate sull'albo, entrambe scritte da Raymond Gill, una di due pagine illustrata da Bill Everett e l'altra di dieci disegnata da George Mandel. Il personaggio \u00e8 in seguito apparso in un'altra storia di dieci pagine scritta da Gill e disegnata da Sid Greene nel successivo numero della testata, il primo dei due numerati 5, divenuto noto tra i collezionisti come \"The Human Torch\" n. 5[a] e pubblicato nell'estate del 1941. Il Patriota ottiene dunque una propria serie regolare su \"Marvel Mystery Comics\", dal numero 21 al 44 (luglio 1941-giugno 1943) e dal 49 al 74 (novembre 1943-luglio 1946), nonch\u00e9 in \"Captain America 128 Pages\" (gennaio 1942), diventando uno dei personaggi pi\u00f9 popolari e duraturi della Timely Comics assieme a Capitan America, la Torcia Umana originale e Namor.\nNel 1964, quando la Marvel riporta \"in vita\" il personaggio di Capitan America, spiegando che l'eroe \u00e8 stato dichiarato disperso rimanendo in animazione sospesa dal 1945, per giustificare le storie pubblicate da Timely e Atlas successivamente a tale data, \u00e8 stato spiegato tramite retcon che altri individui hanno indossato il costume a stelle e strisce dopo la presunta scomparsa di Steve Rogers, e che Jeffrey Mace \u00e8 stato il terzo Capitan America, protagonista delle storie pubblicate sui numeri da 58 a 75 di \"Captain America Comics\" e di altri fumetti distribuiti tra il settembre 1946 e il febbraio 1950. Durante la Silver Age, sul numero 16 del secondo volume di \"Marvel Super-Heroes\" (settembre 1968) viene inoltre ristampata una storia con protagonista il personaggio originariamente edita su \"Marvel Mystery Comics\" n. 29 (marzo 1942).\nJeffrey Mace ricompare nei panni del Patriota in alcune storie degli anni settanta ambientate durante il periodo della seconda guerra mondiale, mentre il suo esordio nell'epoca moderna avviene nei numeri 5 e 6 di \"The Invaders\" (marzo-maggio 1976) e nel 29 e 30 di \"Marvel Premiere\" (aprile-giugno 1976), dove diventa membro della Legione della Libert\u00e0, gruppo che in seguito compare in un team-up con la Cosa in \"Marvel Two-in-One\" n. 20 (ottobre 1976) e nel primo \"Marvel Two-in-One Annual\" (giugno 1976).\nMace appare in un cameo su \"Captain America\" n. 215, del novembre 1977, ed \u00e8 in seguito co-protagonista del 6\u00b0 annual di Capitan America (novembre 1982), dove viene narrata la sua ultima avventura al fianco di Steve Rogers; nel numero 285 di \"Captain America\" (settembre 1983) il personaggio muore di cancro, facendo poi alcune apparizioni postume nel tredicesimo annual di Capitan America (settembre 1994) e in \"All Winners Squad 70th Anniversary Special\" (ottobre 2009).\nTra novembre 2010 e febbraio 2011 \u00e8 protagonista della miniserie \"Captain America: Patriot\", che rinarra le sue origini.\nBiografia del personaggio.\nPatriota.\nNato nei primi anni dieci a Brooklyn, New York, e cresciuto a Yancy Street, Jeff Mace diviene un giornalista del Daily Bugle e, allo scoppio della seconda guerra mondiale, spinto dal fervente patriottismo ed ispirato dall'esempio di Capitan America, decide di crearsi il proprio alter-ego mascherato, il Patriota, per combattere le spie e i sabotatori delle forze dell'Asse presenti sul territorio americano.\nNel momento in cui il Teschio Rosso cattura gli Invasori per portarli dalla sua parte grazie al lavaggio del cervello, Bucky forma un gruppo chiamato la Legione della Libert\u00e0, in modo da salvare i suoi compagni; il Patriota diviene il leader della squadra che, anche dopo avere liberato gli Invasori dal controllo mentale del Teschio, continua l'attivit\u00e0 sul suolo americano.\nNel 1945, il Patriota accompagna Capitan America e lo Spirito del '76 in Russia, dove affiancano un eroe sovietico, il primo Guardiano Rosso; dopo aver compiuto numerose altre imprese, spesso assistito dalla collega Mary Morgan, che dopo avere acquisito alcuni superpoteri per un breve periodo veste i panni di Miss Patriot, il Patriota riesce a salvare la vita al Presidente Franklin D. Roosevelt e a soccorrere la Torcia Umana originale, Toro e il professor Horton da Adam II.\nCapitan America III.\nProseguite le sue avventure come Patriota anche dopo la fine della guerra, nel 1946, quando il secondo Capitan America rimane ucciso salvando la vita del giovane senatore John Fitzgerald Kennedy, in suo onore Jeff decide di assumerne l'identit\u00e0, diventando cos\u00ec il terzo uomo a vestire i panni dello Scudiero a stelle e strisce. Come terzo Capitan America viene inizialmente affiancato dal secondo Bucky, Fred Davis, partner del defunto Naslund, e si unisce all'All-Winners Squad tuttavia, nel 1948, Davis viene costretto a ritirarsi a causa di alcune ferite e Capitan America inizia a venire affiancato da Betsy Ross, la supereroina nota come Golden Girl. Nel 1950, sia Jeff che Betsy abbandonarono i panni di supereroi e si sposano stabilendosi nel quartiere newyorkese di Glendale, dove l'uomo apre un proprio giornale indipendente.\nDiversi anni dopo, scoperto di avere il cancro, Jeff veste ancora una volta i panni di Capitan America, grazie ad un essere cosmico chiamato Contemplator che, servendosi dei suoi enormi poteri, convoca dalle diverse epoche tutti gli uomini che nel tempo hanno assunto l'identit\u00e0 dell'eroe a stelle e strisce (Steve Rogers, il suo sostituto degli anni cinquanta e William Naslund), per sconfiggere ancora una volta il reddivivo Adam II. Jeff Mace muore a causa della sua malattia, e viene sepolto nel Cimitero nazionale di Arlington, in Virginia, proprio accanto a William Naslund, trascorrendo gli ultimi istanti di vita assieme al suo idolo: il vero Capitan America, corso al suo capezzale.\nNei primi anni 2000, lo sceneggiatore Ed Brubaker cita Mace nella prima saga di \"Captain America\" (vol. 5), \"Fuori dal tempo\"; Steve Rogers scopre che qualcuno (il magnate russo Aleksander Lukin) ha fatto rovinare le lapidi di Jeffrey Mace e William Naslund; il Capitano spiega ad un giovane ufficiale di stanza ad Arlington chi erano davvero e cosa avevano fatto.\nPoteri e abilit\u00e0.\nJeffrey Mace non ha alcun superpotere, tuttavia \u00e8 un abile stratega, un atleta dotato di agilit\u00e0 eccezionale, un esperto nel combattimento corpo a corpo ed un abile pilota. Nei panni di terzo Capitan America, Jeff utilizza una copia in acciaio dello scudo del supereroe.\nAltri media.\nJeffrey Mace, interpretato da Jason O'Mara, compare nella serie televisiva \"Agents of S.H.I.E.L.D.\", dove \u00e8 il sostituto di Phil Coulson alla carica di direttore dello S.H.I.E.L.D. nonch\u00e9 superumano che ha assunto uno speciale siero che gli ha donato una superforza; incaricato di restaurare la fiducia dell'opinione pubblica dopo che Captain America e diversi Avengers sono stati dichiarati fuorilegge a causa degli ."}
{"id": "1226995", "revid": "106908", "url": "https://it.wikipedia.org/wiki?curid=1226995", "title": "Fabrizio De Andr\u00e9 (SuperStar)", "text": "Fabrizio de Andr\u00e9 (1982) \u00e8 uno degli album antologici che riguardano il periodo Karim di Fabrizio De Andr\u00e9.\nSi tratta di un album facente parte di una serie, intitolata \"SuperStar\", realizzata dalla Armando Curcio Editore e venduta nelle edicole, con l'autorizzazione delle case discografiche relative (in questo caso della Phonogram, che aveva rilevato le registrazioni Karim tramite la Roman Record Company)."}
{"id": "1226997", "revid": "762947", "url": "https://it.wikipedia.org/wiki?curid=1226997", "title": "Oslavio Di Credico", "text": "Carriera operistica.\nStudi\u00f2 canto come baritono presso il Conservatorio G. B. Martini di Bologna e perfezion\u00f2 la tecnica, scoprendosi tenore, con Mario Del Monaco.\nDopo il suo debutto a Spoleto, si \u00e8 affermato come tenore e ha ottenuto consensi in Italia e all'estero. Ha cantato presso il Comunale di Bologna, La Fenice di Venezia, il Comunale di Treviso, L'Arena di Verona, l'Opera di Roma, La Scala di Milano, il San Carlo di Napoli, il Regio di Torino, il Comunale di Firenze, il Carlo Felice di Genova, il Bellini di Catania, il Massimo di Palermo, il Festival Rossiniano di Pesaro, il Festival Pucciniano di Torre del Lago e in numerosi teatri esteri: Losanna, Ginevra, Madrid, Budapest, Praga, Malta, Mosca, Tokyo, Seoul, lavorando con direttori quali Gavazzeni, Abbado, Gui, Molinari Pradelli, Sanzogno, Oren, Schippers, Maazel, Muti, Gelmetti, Scimone, Renzetti, Pesko, Olmi, Severini, Ferro, Gatti, Arena, Chailly, Pretre, Sinopoli, Bartoletti, De Bernart, Palleschi, e Registi quali Ronconi, Puecher, Liubimov, Mariani e altri.\nRicca la discografia, soprattutto per la Deutsche Grammophon e Fonit Cetra; per quest'ultima \u201cLa Donna del Lago\u201d di Rossini, Dir. Pollini, \u201cViaggio a Reims\u201d di Rossini, Dir. Abbado, \u201cLe Maschere\u201d di Mascagni, Dir. Gelmetti, \u201cLa Scala di Seta\u201d di Rossini, Dir. Ferro; inoltre \u201cLa Gazza Ladra\u201d e \u201cIl Sig. Bruschino\u201d di Rossini, Dir. Gelmetti, \u201cLa Locandiera\u201d di Salieri, Dir. Luisi, \u201cDer Vampir\u201d di Maschner con la Rai di Roma e \u201cFra Diavolo\u201d di Auber, Dir. Zedda.\nArtista moderno di grande cultura, ha posto la sua attenzione anche nei confronti di opere contemporanee, interpretandone alcune in prima assoluta, da \u201cNottetempo\u201d di Bussotti a \u201cLa Vera Storia\u201d di Berio al \u201cRiccardo III\u201d di Flavio Testi, per La Scala e di altri autori come Tutino (Pinocchio), Vacchi (Girotondo), Ligeti (Le Grand Macabre). Inoltre, negli ultimi periodi ha esteso la sua competenza artistica anche alla regia e alla scenografia.\nCarriera didattica.\nFu pedagogo e maestro di canto. Dopo la fallimentare tecnica canora impartitagli in giovent\u00f9 da un suo insegnante, Oslavio di Credico dovette ricominciare da capo, sotto la guida di Mario Del Monaco. Forse per questo, si rese conto di quanto fosse importante una giusta didattica canora e, in questo senso, cominci\u00f2 la sua ricerca anche da didatta del canto. Insegn\u00f2 dal 1980 al 1994 al Conservatorio Niccol\u00f2 Paganini di Genova. Quando la legge italiana chiese ai professionisti (era cantante in carriera ed insegnante) titolari di due attivit\u00e0 di rinunciare al 2\u00ba stipendio, Di Credico rimase ancora due anni al Conservatorio di Genova gratuitamente, per far ultimare gli studi agli allievi che stava seguendo.\nOslavio di Credico trasmise ai suoi allievi la tecnica lirica, da lui chiamata 'dello sbadiglio', con vari esercizi di vocalizzazione che riusciva a calibrare secondo le necessit\u00e0 dello studente; particolare importanza era data all'inspirazione diaframmatica e costo-addominale e all'appoggio, alla posizione della bocca e della cavit\u00e0 orale in favore dell'apertura e della risonanza in relazione alla nota e alla vocale da produrre. Le lezioni venivano arricchite da preziose spiegazioni di anatomia e fisiologia della voce.\nVoce e stile di canto.\nOslavio di Credico nasce come tenore primario e comprimario. Tuttavia negli ultimi anni rispolvero' la sua timbrica vocale baritonale con cui era stato erroneamente impostato e la utilizz\u00f2 per interpretare personaggi in questa tessitura con la consueta professionalit\u00e0. In tal veste ha debuttato in \u201cCavalleria Rusticana\u201d di Mascagni nel ruolo di \u201cAlfio\u201d a Torino al Teatro Colosseo, esibendosi poi in altre piazze italiane; ha altres\u00ec cantato nei ruoli di \u201cDon Bartolo\u201d del \u201cBarbiere\u201d di Rossini e \u201cUberto\u201d della \u201cServa Padrona\u201d di Pergolesi. Al festival di Santander si \u00e8 esibito in A. Chenier, come Maggiordomo e Fouquier Tinville, accanto a Pons e Casolla, Dir. Palumbo.\nIl canto del cigno.\nSi spense a 69 anni il 29 agosto 2006 a Bologna, dove risiedeva da tempo, dopo 15 giorni di coma profondo in seguito a un arresto cardiaco. Uno dei due figli \u00e8 violoncellista."}
{"id": "1227004", "revid": "110157", "url": "https://it.wikipedia.org/wiki?curid=1227004", "title": "Fabrizio De Andr\u00e9 (Profili musicali)", "text": "Fabrizio De Andr\u00e9 (1982) \u00e8 uno degli album antologici che riguardano i periodi Bluebell, Produttori Associati e Ricordi di Fabrizio De Andr\u00e9. L'album \u00e8 stato pubblicato dalla casa discografica Ricordi all'interno della collana Profili Musicali."}
{"id": "1227007", "revid": "1186766", "url": "https://it.wikipedia.org/wiki?curid=1227007", "title": "Buccella", "text": "Buccella \u00e8 una frazione del comune di Vigevano, in provincia di Pavia.\nLa villa conserva una corte rurale e una corte nobile sull'ala sinistra, con vestibolo dotato di arcate a sesto ribassato su colonne, a cui si accede da un portale barocco. Vi \u00e8 annessa una chiesa parrocchiale del 1692 e una piccola chiesa campestre si trova davanti all'ingresso, probabilmente rimaneggiata nel XVII secolo.\nIntorno alla villa sorsero le abitazioni dei coloni, in particolare la \"cascina Buccelletta\", anch'essa attribuibile al XVII secolo: si trattava di una residenza per quattro famiglie, con stalle, costruita in corrispondenza di uno dei sentieri (\"strade centurizie\") che portavano ai guadi sul fiume Ticino in direzione di Abbiategrasso. Nel 1890 fu distrutta da una piena del fiume e venne ricostruita nel 1899. In epoca napoleonica serv\u00ec come torretta di avvistamento e fu danneggiata dall'esplosione della polveriera di Vigevano, nel corso della seconda guerra mondiale."}
{"id": "1227017", "revid": "251304", "url": "https://it.wikipedia.org/wiki?curid=1227017", "title": "Emilia (traghetto)", "text": "La Emilia \u00e8 una nave traghetto della Classe Strade Romane, appartenuta con questo nome alla Tirrenia di Navigazione dal dicembre 1979 al giugno 2006. In seguito prest\u00f2 servizio nel Mar Rosso con diversi nomi, dal 2015 \"Amanah\" per la Namma Shipping Lines.\nCaratteristiche.\nIn configurazione originale (1979 - 1987).\nIn configurazione originale la \"Emilia\" era lunga circa 136 metri e larga 23, con una stazza lorda di tonnellate. Gli spazi interni erano divisi su otto ponti, dall'alto al basso:\nPoteva trasportare fino a un massimo di 1373 passeggeri, i quali avevano a disposizione 216 cabine (90 delle quali posizionate sul ponte copertino, sotto il garage principale), per un totale di 562 posti letto. Erano poi presenti a bordo una cabina per detenuti con 12 posti e due cabine per i carabinieri della scorta, oltre a due sale poltrone con 159 posti in totale. Le sale comuni per i passeggeri comprendevano un cinema con 120 posti, una tavola calda con 194 posti, due bar (per un totale di 276 posti) e una sala giochi; a eccezione del cinema, posto sul ponte imbarcazioni, erano tutte sistemate sul ponte saloni. \nCome le gemelle, la \"Emilia\" fu progettata per garantire una maggiore capacit\u00e0 di trasporto merci rispetto alle precedenti unit\u00e0 della Tirrenia. Disponeva di due ponti garage (il ponte principale e il ponte superiore) e di un terzo garage sistemato a un livello inferiore; il garage del ponte superiore poteva essere diviso su due livelli con l'uso di \"car deck\" mobili. Potevano essere caricati alternativamente 70 semirimorchi e 30 automobili, 42 semirimorchi e 292 automobili, o 500 automobili. Quando la nave viaggiava a pieno carico, con un pescaggio di 6 metri, la compartimentazione stagna garantiva la galleggiabilit\u00e0 con un compartimento stagno allagato; in questa configurazione, il numero di passeggeri trasportabili scendeva a 762. Con un carico di veicoli ridotto e un pescaggio di circa 5,7 metri, corrispondente a una portata lorda di tonnellate, la nave poteva invece restare in galleggiamento anche con due compartimenti stagni allagati e viaggiare con la massima capacit\u00e0 passeggeri. \nLa nave \u00e8 spinta da due eliche quadripala a passo variabile, connesse tramite riduttori a due motori Diesel GMT A 420.16, ciascuno con una potenza di cavalli. In configurazione originale raggiungeva una velocit\u00e0 di esercizio di 21 nodi.\nDopo l'allungamento (1987 - ).\nDopo i primi anni di esercizio la capacit\u00e0 passeggeri delle unit\u00e0 della classe Strade Romane divenne insufficiente, soprattutto in estate, mentre la riduzione dei traffici merci rese meno importante la capacit\u00e0 di trasporto di mezzi pesanti. Si decise, quindi, di incrementare le sistemazioni per i passeggeri: le unit\u00e0 furono allungate inserendo un troncone di 12 metri a centro nave e fu aggiunta una nuova tuga sul ponte di comando. Furono inoltre aggiunti dei ponti mobili in entrambi i garage principali e le sistemazioni passeggeri furono ristrutturate integralmente. Il fumaiolo fu sostituito e, per migliorare la manovrabilit\u00e0, il timone centrale fu sostituito con due timoni posti dietro le eliche e fu installata una seconda elica trasversale a prua. Mantenuto inalterato il sistema di propulsione, la velocit\u00e0 di servizio scese a 19,5 nodi.\nDopo la trasformazione, la stazza lorda della nave aument\u00f2 a tonnellate. Il numero massimo di passeggeri trasportabili sal\u00ec a 2000, che venivano ridotti a 960 quando la \"Emilia\" sfruttava la massima capienza dei garage per il trasporto di mezzi pesanti; come in origine, in quel caso la compartimentazione della nave garantiva infatti la sopravvivenza della stessa con un solo compartimento stagno allagato, imponendo una riduzione nel numero di passeggeri trasportabili. Nel primo caso la \"Emilia\" poteva trasportare nei suoi garage 14 semirimorchi e 540 automobili, oppure 600 automobili; nel secondo caso, poteva caricare 48 semirimorchi e 301 automobili. Dopo la trasformazione erano presenti a bordo 251 cabine, con un totale di 700 posti letto; furono poi aggiunte diverse sale poltrone, portando il numero totale di posti in poltrona a 1085. Infine, la tavola calda presente in origine fu sostituita da un ristorante con 77 posti e da un self-service da 218 posti.\nNel 1990 la \"Emilia\" fu sottoposta a degli ulteriori lavori, che comportarono la sostituzione di alcune sale poltrone con delle cabine.\nServizio.\nLa \"Emilia\" fu impostata sugli scali del cantiere navale di Castellammare di Stabia il 19 settembre 1977 e fu varata il 19 luglio 1978. Svolte le prove in mare, fu consegnata alla Tirrenia il 24 novembre 1979, entrando in servizio il 30 dello stesso mese. La \"Emilia\" fu la prima nave della classe a essere inviata ai lavori di allungamento, che furono iniziati il 9 ottobre 1986 ai Bacini di Napoli. Riconsegnata alla Tirrenia l'8 febbraio 1987, rientr\u00f2 in servizio dopo la gemella \"Flaminia\" perch\u00e9 bloccata nel porto di Napoli da uno sciopero dei marittimi della compagnia statale.\nA partire dal 2004 la nave fu ceduta alla Adriatica, rimanendo per\u00f2 in servizio per Tirrenia. Nell'agosto del 2005 il traghetto, proveniente da Cagliari e in fase di attracco al porto di Palermo, rimase fuori controllo e urt\u00f2 abbastanza violentemente il molo, causando una trentina di feriti lievi e diversi danni alle auto stipate nel garage e pronte a sbarcare.\nNel giugno 2006 la \"Emilia\" nave fu venduta alla genovese Enermar, che ne programm\u00f2 il noleggio ad altre compagnie; rinominata \"Adriatica\", l'unit\u00e0 fu destinata a servizi nel Mar Rosso. Successivamente l'unit\u00e0 rimase in servizio tra Egitto e Arabia Saudita; nel 2012 fu ribattezzata \"Al Yosefeyah\" e nel 2015, dopo l'acquisto da parte della Namma Shipping Lines, \"Amanah\".\nOrigine del nome.\nCome le gemelle, la nave prendeva il nome da una via consolare romana, la Via Emilia."}
{"id": "1227035", "revid": "2016089", "url": "https://it.wikipedia.org/wiki?curid=1227035", "title": "La Mer", "text": "La Mer, trois esquisses symphoniques pour orchestre o semplicemente La Mer, \u00e8 un componimento musicale (opus L 109), di Claude Debussy (1862-1918), di carattere impressionista.\nIniziata nel 1903 in Francia, la composizione de \"La Mer\" \u00e8 stata terminata nel 1905 durante il soggiorno di Debussy sulla costa inglese della Manica a Eastbourne. La prima \u00e8 stata eseguita a Parigi il 15 ottobre 1905 dall'Orchestre Lamoureux sotto la direzione di Camille Chevillard. L'opera non ebbe una buona accoglienza, soprattutto a causa della pessima esecuzione, ma in breve tempo \u00e8 diventata una delle opere per orchestra di Debussy pi\u00f9 ammirate ed eseguite. La prima registrazione \u00e8 stata effettuata da Piero Coppola nel 1928. Ad oggi, \"La Mer\" \u00e8 largamente considerata come una delle migliori opere per orchestra del ventesimo secolo.\nStruttura.\nUn'esecuzione tipica richiede circa 23-24 minuti. \"La Mer\" si articola in tre movimenti:\nOrganico orchestrale.\n\"La Mer\" \u00e8 un'opera strumentata per una grande orchestra sinfonica che richiede:\nPrecedenti e fonti.\nL'immagine del mare, per il suo essere immenso, volubile e misterioso, da sempre ha stimolato la fantasia di compositori e artisti. \nAlcune composizioni musicali, precedenti a \"La Mer\", che hanno come soggetto il mare sono:\nLe composizioni che hanno come soggetto il mare utilizzano modalit\u00e0 espressive simili: per esempio, per esprimere la fluidit\u00e0 del mare e il suo eterno movimento, nell'orchestra gli archi imitano la dinamicit\u00e0 del mare, ripetendo costantemente sezioni musicali \u2018ondeggianti\u2019. \nNella partitura di Debussy non troviamo semplicemente la ripresa di idee musicali mutuate dalla tradizione sinfonica e orchestrale, ma piuttosto la riproposizione di esse con un altro significato: pi\u00f9 che accostarsi alla sintassi gi\u00e0 sperimentata, trasforma e muta il loro significato originale.\nAlcuni studiosi hanno ipotizzato che Debussy abbia utilizzato come risorsa creativa alcune fonti pittoriche. Il critico Edward Lockspeiser, per esempio, ha posto l'accento sui parallelismi che ha individuato tra l'arte compositiva di Debussy e la tecnica pittorica di Turner.\nL'autore, inoltre, nelle sue varie corrispondenze, menziona spesso il mare e il fascino che l'acqua esercita sulla sua creativit\u00e0 musicale e sulla sua sensibilit\u00e0 artistica.\nGestazione dell'opera e prime esecuzioni.\nIl primo accenno alla volont\u00e0 del compositore di scrivere l'opera si trova in una lettera all'editore Durand datata 12 settembre 1903:\n\u00abVoi mi direte che l'Oceano non bagna esattamente le colline borgognone...! [...] Ma ho innumerevoli ricordi; questo vale molto di pi\u00f9, a mio avviso, che una realt\u00e0 il cui fascino pesi generalmente troppo sul vostro pensiero.\u00bb. \nIl fatto che Debussy sia in Borgogna, una regione della Francia centrale non bagnata dal mare, lontano dalla presenza effettiva dell'acqua, non deve affatto stupire, poich\u00e9 la volont\u00e0 dell'autore non \u00e8 quella di tratteggiare una riproduzione realistica, bens\u00ec tratteggiare i suoi ricordi in musica, ripercorrendo l'immagine del mare attraverso la memoria. \nNonostante l'esaltazione e l'interesse suscitato in Debussy dal pensiero di questa nuova opera, la partitura non sar\u00e0 ultimata fino all'anno seguente. \nNel gennaio del 1905 Debussy cambia il titolo del primo movimento e modifica profondamente il secondo brano. Consegnate le bozze, dopo una profonda revisione, si avviano infine le procedure di pubblicazione nell'agosto dello stesso anno. \nLa prima esecuzione si tiene il 15 ottobre del 1905 a Parigi, per opera dell'Orchestra Lamoureux sotto la direzione di Camille Chevillard. \nDa Parigi, dove venne replicata, l'opera fece la sua prima apparizione alla Queen's Hall di Londra, a Boston, New York, Vienna, Berlino e a Torino nel 1911 in occasione di un'esposizione internazionale.\nCopertina.\nLa Parigi dei primi anni del Novecento conosceva un'ammirazione profonda per l'arte orientale e per i suoi manufatti, in particolare quelli giapponesi. Lo stesso Debussy ne rimase profondamente estasiato: andava in cerca di stampe e oggetti giapponesi come gli altri artisti affascinati dal Giappone e dall'Oriente. \nLa copertina della prima edizione a stampa di \"La Mer\" fu una stampa giapponese, \"La grande onda di Kanagawa\" di Katsushika Hokusai. \nContrariamente a quanto si pu\u00f2 pensare, Debussy non sceglie semplicemente di riprodurre fedelmente l'immagine, ma la rivisita, tendendo verso l'astrazione: elimina infatti le barche e di conseguenza l'elemento umano dalla stampa e dalla sua opera.\nI colori dell'onda rappresentata nella stampa non sono naturali, nonostante alcuni segni essenziali identifichino chiaramente il soggetto. Le linee del disegno sono estremamente semplificate: obbligano e stimolano chi guarda la stampa a completare lo scenario tratteggiato mentalmente, con l'aiuto dell'immaginazione. \nA questa poetica dell'essenzialit\u00e0 di Hokusai si ricollega l'intenzione di Debussy: lasciare che il pubblico completi l'ascolto della sua opera individualmente, che ricostruisca cio\u00e8 la sua musica con l'aiuto della memoria e dell'immaginazione, senza vincolare la fruizione della sua musica con schemi tradizionali o preconfezionati. Questa particolare scelta quindi non risponde solamente alla moda dilagante del giapponismo nella Parigi di quegli anni, ma \u00e8 per Debussy una sorta di conferma alla sua poetica.\nDebussy, che condivide pienamente il concetto di arte elitaria, preferisce far stampare all'editore Durand un numero esiguo di copie, consegnando solo a pochi eletti un prodotto di alta eleganza e rifinitura editoriale.\nLa suggestione dell'acqua e la liquidit\u00e0 nella musica di Debussy.\nL'elemento marino da sempre ha stimolato la fantasia e la creativit\u00e0 degli artisti per il senso di immensit\u00e0 e mistero insondabile che comunica, per l'attrazione verso l'ignoto e l'inconoscibile, per i suoi confini sfumati e mutevoli. \nCon \"La Mer,\" Debussy non si propone un obiettivo descrittivo, piuttosto ricerca il mistero, dipinge la mutevolezza e l'incertezza, ma allo stesso tempo non \u00e8 mai esplicito nel messaggio che trasmette, perch\u00e9 spinge l'ascoltatore ad usare la memoria e l'immaginazione. \nPer queste peculiarit\u00e0, \"La Mer\" non appartiene alla musica a programma, ma neanche totalmente alla musica assoluta.\nIn una lettera all'amico Andr\u00e9 Messager del settembre 1903 si legge: \u00abLavoro a tre schizzi sinfonici [...]. Forse non sapete che avrei dovuto intraprendere la bella carriera del marinaio e che solo per caso ho cambiato strada. Ciononostante ho mantenuto una passione sincera per il mare.\u00bb. \u00c8 importante ricordare che il padre di Debussy era stato in marina in giovent\u00f9 e che anche per il figlio si prospettava la possibilit\u00e0 di lavorare sulle navi; per questo motivo Debussy \u00e8 sinceramente affascinato dal mare che attrae irresistibilmente la sua sensibilit\u00e0 e creativit\u00e0 artistica, e prova nei confronti di questo elemento naturale una nostalgica simpatia. \nI contatti che Debussy ebbe con il mare durante la sua vita furono numerosi e vari: per citarne alcuni, quando si trovava a Roma per aver vinto una borsa di studio del Conservatorio di Parigi, era affascinato pi\u00f9 che dai monumenti della citt\u00e0, dalle spiagge di Fiumicino; vide l'Oceano durante un soggiorno in Bretagna e ne fu profondamente colpito (racconta in quell'occasione del tentativo di \u00abtradurre in musica il suono del mare\u00bb); Pourville, invece, nella Francia settentrionale, fu un luogo denso di significato per Debussy, un rifugio quando sentiva il desiderio e il bisogno di allontanarsi dalla vita frenetica e mondana di Parigi.\nNella Parigi dei primi anni del Novecento, il contesto storico-culturale in cui nasce l'opera, ci\u00f2 che premeva agli artisti non era l'imitazione della realt\u00e0, la descrizione realistica e aderente al vero della natura, quanto piuttosto comunicare l'impressione che l'artista ha della realt\u00e0, la percezione che ne scaturisce. Quindi la natura diventa una risorsa fondamentale che ispira la concezione che Debussy ha della musica: \u00abun'arte libera, zampillante, un'arte di d'aria aperta, un'arte a misura degli elementi, del vento, del cielo, del mare\u00bb. \nUn amico di Debussy, Robert Godet, not\u00f2 alcune somiglianze tra la concezione estetica del compositore e quella del poeta Verlaine; in particolare, individu\u00f2 in entrambi gli artisti una forte predilezione per l'elemento acquatico, presente nelle opere di entrambi.\nAnche lo studioso Vladimir Janck\u00e9l\u00e9vitch individua la caratteristica della liquidit\u00e0 come peculiare nelle opere di Debussy. \nMichel Imberty riconosce che \u00abL'acqua di Debussy diventa l'autentica dinamica della sua opera. L'acqua possiede un'evidenza materiale sonora che fa in lui un archetipo fondamentale dal quale procedono tutti i mutamenti, i cambiamenti e le forme\u00bb.\nJacques Viret, riconoscendo l'importanza dell'acqua nella poetica debussiana, la connota come \u00abun'estetica del sottile, del leggero, dell'impalpabile, del flessibile, del mobile\u00bb.\nL'importanza del ruolo che l'acqua ha avuto nella creazione artistica del compositore \u00e8 confermata dagli studiosi, dai critici, dalle corrispondenze personali e dalle opere stesse, che sono estrinsecazione di questa caratteristica, il senso di liquidit\u00e0, ottenuto con specifici procedimenti tecnico-musicali.\nAnalisi di La Mer.\nLa struttura.\nCome osserva Jean Barraqu\u00e9, \u00abDebussy cre\u00f2 un nuovo concetto formale, che si potrebbe definire come forma aperta\u00bb.\"L'opera\" ,continua lo studioso,\" si muove in un certo senso da sola, senza il sostegno di alcun modello prestabilito\" . \u00c8 evidente l'intenzione del compositore di opporre un netto rifiuto nei confronti di qualsiasi schema precedente o tradizionale. Inoltre, osserva il critico, lo sviluppo e l'esposizione, sezioni canoniche di un movimento musicale e tradizionalmente distinte, in quest'opera convivono, si confondono, non sono nettamente separate: si ha la sensazione di un continuo flusso di musica, indistinto, costante, articolato in un discorso indipendente da qualsiasi limite o imposizione formale. \nLa struttura, di conseguenza, si presenta come estremamente eterogenea, non analizzabile con un approccio tradizionale.\nNonostante la struttura di \"La Mer\" appaia asistematica e indefinita, priva di stabilit\u00e0, in un certo senso liquida e mutevole, in realt\u00e0, se si analizza con pi\u00f9 attenzione l'opera, si scorge chiaramente un progetto studiato e definito, basato su una \"geometria aperta\", come la definisce lo studioso Andrea Malvano. \nLa struttura formale dell'opera si articola secondo i principi della musica assoluta: in apparenza non si nota alcun adeguamento a forme o modelli preconfezionati. Coerentemente ai principi base della musica assoluta, Debussy attua un processo di desemantizzazione, mutuato dal simbolismo letterario: consiste nell'eliminare l'elemento extra-musicale dalla sua musica; per esempio Debussy non riflette i contesti naturali evocati dai titoli (cio\u00e8 il passaggio dall'alba al mezzogiorno sul mare, i giochi delle onde e la dialettica tra il vento e il mare). \nAltre peculiarit\u00e0 dell'opera sono il cercare di stimolare continuamente i ricordi e l'immaginazione del pubblico non esplicitando con chiarezza le idee musicali; il confondere costantemente dimensioni temporali diverse discostandosi dalla concezione del tempo lineare e l'estrema frammentariet\u00e0 dei brani. \nPrimo movimento: De l'aube \u00e0 midi sur la mer.\nL'esordio di questo movimento sembra rispecchiare nelle forme ritmico-musicali quanto \u00e8 stato tratteggiato dal titolo del brano: il momento dell'alba \u00e8 connotato con timbri scuri, situati nel registro grave e durante il proseguimento del percorso musicale si ha l'impressione di un'ascesa verso il mezzogiorno, connotato, al contrario dell'alba, da timbri leggeri, rapidi, brillanti.\nLa dimensione temporale \u00e8 di essenziale importanza ai fini dell'analisi: il titolo di questo brano presuppone l'itinerario del sole dall'alba verso il mezzogiorno; questo implicherebbe quindi il concetto di tempo lineare, naturale, composto da una sequenza di momenti che si susseguono fino al mezzogiorno, il punto di arrivo. \nInvece, l'itinerario musicale si discosta nettamente dal titolo e va in direzione opposta: il tessuto appare discontinuo ed estremamente frammentario; non tratteggia affatto un processo lineare. Pierre Boulez comment\u00f2 con estrema acutezza che \u00abcon lui il tempo musicale cambia spesso di significato\u00bb.\nLa non-linearit\u00e0 si realizza quando il discorso musicale ritorna nuovamente a presentare episodi gi\u00e0 esposti: ovviamente non \u00e8 una semplice ripetizione di quando detto, ma vi \u00e8 una rielaborazione che talvolta rende irriconoscibile il tema gi\u00e0 ascoltato. \nLe dimensioni temporali di presente, passato e futuro non sono separate nettamente, non sono percepibili: il momento dell'alba e quello del mezzogiorno non sono distinti, ma vengono presentati come un unico e continuo episodio musicale. Per questo possiamo affermare che il discorso musicale \u00e8 in antitesi con quanto tratteggiato dal titolo, che implica un processo naturale attraverso un tempo lineare: Debussy delude le aspettative che il suo titolo crea nella mente del pubblico e in maniera complessa adotta la concezione di tempo non-lineare. \nSecondo movimento: Jeux de vagues.\nIl tema indicato dal titolo ha avuto estrema fortuna nella cultura musicale di fine Ottocento.\nL'idea stessa dell'onda si ricollega ad un'entit\u00e0 estremamente multiforme, eclettica, mutevole, frammentaria. \nQuesto secondo movimento esordisce con una grande vivacit\u00e0 timbrica: tutto prende forma in maniera frammentaria e imprevedibile, si ha una forte impressione di caos e disordine. \nIl mare e il suo essere vulnerabile, mutevole, si riflette e viene espresso con un organico che cambia spesso forma, che mostra diverse sfaccettature: la melodia avanza fluidamente, indistintamente, non lascia, apparentemente, il tempo all'ascoltatore per far s\u00ec che il materiale si sedimenti nella sua memoria.\nIl brano, dopo l'agitazione timbrica e ritmica iniziale, gradualmente tende verso la calma, verso l'immobilit\u00e0 e spegne l'agitazione diminuendo il volume del suono: si ha quindi una sorta di iter musicale da una situazione di estremo disordine ad un raggiungimento dell'ordine nella sezione finale. \nTerzo movimento: Dialogue du vent et de la mer.\nIn quest'ultimo movimento domina un forte rapporto conflittuale tra episodi caotici e altri maggiormente armoniosi: le caratteristiche dominanti sono instabilit\u00e0 e irrequietezza.\nL'aspetto timbrico del brano connota vividamente una situazione climatica cangiante, mutevole, instabile. \nEmerge chiaramente all'ascolto un forte senso di caos; successivamente, si ha un richiamo al tema ciclico del primo movimento che porta con s\u00e9 un primo livello di ordine. \nIl \u2018dialogo\u2019 \u00e8 caratterizzato da forti opposizioni, da una conflittualit\u00e0 profonda. Non vi \u00e8 un tentativo da parte di Debussy di conciliare, mediare tra ordine e disordine: ogni nozione viene mantenuta integra, non viene influenzata, si ha una semplice coesistenza e giustapposizione.\nLo spunto descrittivo offerto dal titolo viene gradualmente abbandonato per muoversi in direzione formale, astratta: il discorso musicale prosegue sviluppando unicamente l'idea di tensione e distensione, secondo i principi della musica assoluta.\nParallelismo tra La Mer e tre quadri di Monet.\nIl tema dell'acqua \u00e8 caro a Debussy quanto ai pittori impressionisti: l'acqua \u00e8 mobile e riflettente, i diversi colori si confondono, si mescolano tra di loro; le immagini che si creano sono ambigue e mutevoli.\nProprio nell'acqua Claude Monet individua il suo filtro per rappresentare la realt\u00e0: \u00e8 nel suo riflesso che tutti gli elementi paesaggistici - cielo, case, alberi, imbarcazioni, uomini - perdono la loro nitidezza e possono essere dipinti con confini sfumati.\nUno dei maggiori studiosi di Debussy, Jank\u00e9l\u00e9vitch, pone a confronto il compositore proprio con Monet. Egli infatti afferma: \u00abClaude Debussy \u00e8 il musicista delle acque dormienti e stagnanti cos\u00ec come Claude Monet ne \u00e8 il pittore; al pari dell'autore delle Ninfee, egli sorveglia i marezzi, le calme opalescenze e iridescenze che tremolano sulla superficie a specchio dei vivai\u00bb.\n\u00c8 possibile quindi creare un parallelismo tra la concezione dell'acqua in Debussy e in Monet attraverso l'opera \"La Mer\" articolata in tre diversi movimenti o schizzi, e tre diverse opere del pittore francese:\nIn entrambi gli artisti notiamo con ricorrenza il tema del movimento agitato delle onde, della profondit\u00e0 e dinamicit\u00e0 del mare.\nIn ambiti artistici profondamente diversi, Debussy e Monet si pongono gli stessi obiettivi da raggiungere con tecniche in un certo senso affini: l'indefinitezza, il vago, le sfumature, la riproduzione dell'attimo che fugge ed \u00e8 mutevole, la giustapposizione di colori e figure musicali, la frammentariet\u00e0 del tessuto pittorico e di quello musicale, la riproduzione sulla tela e nella partitura non della realt\u00e0 ma della sensazione che l'artista ha della realt\u00e0.\nNel 1902 anche il critico d'arte Camille Mauclair not\u00f2 la somiglianza artistica tra Debussy e Monet. Nelle pagine della \u201c\"Revue Bleue\u201d\" scrisse che \u00abi mirabili paesaggi di Claude Monet non sono altro che sinfonie di ombre luminose, mentre la musica di Debussy, fondata non sul concatenamento dei motivi, ma sull'energia che scaturisce dal puro accostamento dei suoni, si avvicina singolarmente a quei quadri: si tratta di un impressionismo di macchie sonore\u00bb.\nReazioni e giudizi critici.\nUna fruizione complessa.\nCome gi\u00e0 accennato, la volont\u00e0 del compositore \u00e8 lasciare un ampio margine di libert\u00e0 interpretativa al fruitore. \n\"La Mer\", infatti, si presenta come un'opera priva di intenti programmatici e di risorse letterarie esplicitamente indicate: discostandosi dalla normale fruizione, quella a cui il pubblico di quel tempo era abituato, Debussy inaugura un nuovo modo di percepire la musica. Fu questa una delle motivazioni per cui i giudizi critici e le reazioni furono varie e talvolta contraddittorie e per cui il pubblico trov\u00f2 complessa e difficile la fruizione di questa musica 'astratta', anche in rapporto ai titoli che invece connotano un preciso contesto descrittivo-naturale.\nVi \u00e8 tra l'autore e il percettore una distanza che ostacola la comprensione del messaggio che Debussy intendeva esprimere con quest'opera. \nDalle reazioni negative e diffidenti si pu\u00f2 evincere chiaramente la complessit\u00e0 di una nuova poetica, che si fonda sul lasciare libero il fruitore senza guidare le sue impressioni, ma incitandolo a ricostruire attivamente. \nGiudizi critici.\nI primi critici accolsero tiepidamente e pi\u00f9 spesso negativamente l'opera. La concezione estetica di Debussy infatti tende verso una direzione diversa da quella tradizionale, creando un netto divario tra aspettative del pubblico ed esecuzione dell'opera stessa. \nPierre Lalo, sostenitore e ammiratore di Debussy, ascoltando i brani, affermava di sentirsi non di fronte alla natura, ma piuttosto davanti alla sua rappresentazione e riproduzione: percepiva chiaramente l'artificiosit\u00e0 del processo musicale.\nDi un altro parere, ma non positivo, \u00e8 Jules Jemain: afferma che Debussy \u00abha fatto dialogare il vento e il mare solo in una lingua incomprensibile\u00bb. \nPaul Dukas, invece, pone l'accento sulla difficolt\u00e0 di percepire nella musica corrispondenze con gli elementi extra-musicali suggeriti dai titoli.\nSi discosta nettamente l'opinione di Guillaume Allix, che da un lato concorda con i giudizi precedenti, riconoscendo al poema una mancanza di rappresentativit\u00e0, ma dall'altro considera questa caratteristica come una qualit\u00e0 che connota l'opera come espressione di musica pura.\nCon \"La Mer\" Debussy continua il suo nuovo percorso estetico, radicalmente innovativo: pochi riescono a percepirlo e a comprendere la nuova strada aperta da Debussy. \nAltri critici, invece, esprimono la sensazione di uno stimolo alla fruizione attiva e individuale: Debussy vuole che l'ascoltatore, usando l'immaginazione e il ricordo, ricomponga i frammenti presentati in modo apparentemente asistematico, al fine di giovarsi di una propria ricostruzione che necessita di una percezione attiva; non vi \u00e8 alcuna guida in tal senso all'immaginazione, alcun limite interpretativo.\nInfluenze esercitate da La Mer e riprese in ambito extra-musicale.\nLa partitura orchestrale di \"La Mer\" fu primariamente soggetto di trascrizioni per pianoforte. Lo stesso Debussy complet\u00f2, poco dopo aver ultimato la partitura orchestrale, una trascrizione per pianoforte a quattro mani: la fruizione domestica nei salotti parigini di brani sinfonici e orchestrali era estremamente richiesta. \nNel 1909, Andr\u00e9 Caplet trascrisse \"La Mer\" per due pianoforti distinti; non esegu\u00ec la composizione da solo, ma fu aiutato e controllato dallo stesso Debussy. Rispetto alla trascrizione a quattro mani di Debussy, quella di Caplet risulta pi\u00f9 densa per la scelta dei due pianoforti: in qualche modo tenta di riflettere l'eterogeneit\u00e0 orchestrale dell'organico di \"La Mer\". \nSpostando l'attenzione verso l'ambito letterario, un chiaro riferimento all'opera di Debussy si ha in \"Alla ricerca del tempo perduto\" di Proust: la riflessione sulla musica nel romanzo \u00e8 ricorrente e approfondita. Tra tutti i personaggi collegati alla musica, spicca indubbiamente la figura di un musicista, Vinteuil, su cui la critica ha tentato le pi\u00f9 disparate ipotesi e confronti per capire a quale compositore o musicista Proust si riferisse. La descrizione all'interno del romanzo del \"Settimino\" di Vinteuil ha fatto ricondurre quest'opera descritta a \"La Mer\": il soggetto dell'opera di Vinteuil \u00e8 un'aurora mattutina e il paragone con il primo movimento de \"La Mer\", \"De l'aube \u00e0 midi sur la mer,\" \u00e8 immediato.\nAntonio Zambelli, sulla musica di La Mer, ha costruito un racconto dal titolo \"Il regalo di Laura\". Il racconto, entrato fra i finalisti del concorso letterario nazionale \"Premio Bukowski 2016\" \u00e8 stato inserito nell'antologia \"Bukowski. Inediti di ordinaria follia. Vol.3\", edita nel giugno 2016 dalla casa editrice Giovane Holden di Viareggio.\nPer quanto concerne il mondo cinematografico, \"La Mer\" non compare in alcuna pellicola famosa: la motivazione \u00e8 stata individuata dallo studioso Andrea Malvano nel carattere intrinseco dell'opera, frammentario, instabile, non adatto a fare da sfondo ad una scena. Sar\u00e0 per\u00f2 il concetto di liquidit\u00e0 della musica che compare in \"La Mer\" a influenzare e fornire risorse creative per i compositori che si accingeranno a comporre una colonna sonora legata al tema dell'acqua e del mare: quindi, indirettamente, l'opera diventa una sorta di modello nelle colonne sonore 'acquatiche'. \nLa musica a soggetto marino del Novecento reca chiari riferimenti e debiti verso \"La Mer:\" diventa un modello indiscusso, una fonte essenziale, una risorsa anche per riprese esplicite. Alcune opere e compositori che hanno attinto a \"La Mer\" sono:\nDiscografia.\nOgni direttore ha accentuato un aspetto di \"La Mer\" durante la propria esecuzione ed incisione, interpretando l'opera in modo originale:"}
{"id": "1227038", "revid": "112819589", "url": "https://it.wikipedia.org/wiki?curid=1227038", "title": "Italo Mus", "text": "Biografia.\nNasce a Ch\u00e2tillon, nel villaggio di Cham\u00e9ran, da Eug\u00e8ne Mus, scultore originario di Torgnon, e Martine Vallaise, discendente da una famiglia nobile di Arnad.\nLa formazione artistica del giovane inizia nella bottega del padre artigiano del legno.\nPercorso di studi.\nNel 1909, consigliato da Lorenzo Delleani, si iscrive all'Accademia delle Belle Arti di Torino e segue i corsi di tecnica della pittura e di disegno sotto la guida dei maestri Giacomo Grosso, Paolo Gaidano, Luigi Onetti e Marchisio, artisti fedeli alla tradizione, al culto dell'antico e secondo i quali era fondamentale saper disegnare le cose secondo il contorno reale e poi colorirle.\nMolto legato alla \"Vall\u00e9e\" Mus se ne allontaner\u00e1 solo per brevi periodi, nel 1913 per lavori di affresco e restauro prima a Lione poi a Losanna e a Friesch, vicino a Briga.\nPartecipa alla Grande Guerra e durante un trasferimento, nel 1920, conosce Giuseppina Crenna, che sposer\u00e0 alla fine del conflitto e da cui avr\u00e0 quattro figli.\nNel 1932 Mus realizza \"Il Monumento ai Caduti\" della Prima guerra mondiale a Saint Vincent. L'opera, modellata in creta poi fusa in bronzo a Milano, raffigurava un Alpino con il fucile in mano che sorreggeva un compagno morto sulle ginocchia. Del monumento non resta alcuna traccia perch\u00e9 esso fu distrutto negli anni quaranta prima della Seconda guerra mondiale per la raccolta del metallo.\nNel 1938 Guido Marangoni critico d'arte, vide le opere di Mus nel suo studio e ne rimase colpito tanto da scrivere un articolo sulla rivista d'arte \"Perseo\", definendo Mus \"pittore di grande talento\". In quel periodo Mus conosce gli artisti pi\u00f9 validi della sua generazione come Carlo Carr\u00e0, Antonio Ligabue, Pietro Morando e Francesco Menzio.\nPer un periodo collabora nel suo studio di Saint-Vincent con De Pisis e nel 1956 alcuni suoi dipinti sono esposti a New York e Buenos Aires.\nAlla met\u00e0 degli anni sessanta, mentre era ancora in piena attivit\u00e0 , venne colpito da una grave malattia che non gli permise pi\u00f9 di lavorare e il 15 maggio 1967 mor\u00ec a Saint-Vincent.\nL'amministrazione comunale ricordando uno dei suoi figli pi\u00f9 illustri gli ha dedicato la strada dove per molti anni Mus aveva avuto lo studio.\n\"Una valle, un pittore: Italo Mus\": con questo titolo il regista Gianpaolo Taddeini ha realizzato nel 1979 per la RAI-Valle d'Aosta una fiction televisiva su testo di Ugo Ronfani che racconta la vicenda umana ed artistica di Mus.\nPercorso artistico.\nItalo Mus esegu\u00ec circa duemila lavori tra disegni, bozzetti, dipinti che variavano di soggetti, di tecnica e concezione e che vennero divisi dall'artista in tre periodi ben definiti.\nPrimo periodo.\nTra il 1920 e il 1940 nascono le opere che caratterizzano maggiormente l'artista, sono di questi anni i meravigliosi \"interni, le fienagioni, i paesaggi e i balli\" che raccontano scene della vita montanara della Valle d'Aosta.\nSecondo Periodo.\nTra il 1941 e il 1958 il tocco pittorico dell'artista subisce un cambiamento e i suoi dipinti diventano un pretesto per \"fare del colore\". Infatti la fantasia prevale sulla realt\u00e0 e, inoltre, l'artista volle ispirarsi alla sgraffito sfruttando l'effetto del calco su carta velina.\nTerzo Periodo.\nTra il 1959 e il 1967 l'artista tenta un ritorno alle origini disegnando nuovamente con inchiostro e carboncino e si prepara ad eseguire bozzetti per grandi opere destinate ad edifici pubblici della valle.\nMus vuole riassumere in parte la sua attivit\u00e0 pittorica e, in effetti, ritroviamo nelle opere di questo periodo interni e fienagioni che rappresentano un popolo montanaro, fatto si della stessa umanit\u00e0 ma con caratteristiche diverse da quella dipinta nel primo periodo.\nNella sua lunga e operosa attivit\u00e0 pittorica ebbe numerosi riconoscimenti tra i quali: il \"Premio Saint-Vincent\" (1922-1947-1949), \"Prix de la Montagne\" (Milano 1927), \"Premio Einaudi\" (1950), \"Premio Consiglio dei Ministri\" (Roma 1959), \"Premio Nazionale d'Arte Sacra\" (Roma 1960)."}
{"id": "1227040", "revid": "1305772", "url": "https://it.wikipedia.org/wiki?curid=1227040", "title": "Guerra gotica", "text": "Con il termine guerra gotica ci si pu\u00f2 riferire a diversi periodi di ostilit\u00e0 tra l'Impero romano e le trib\u00f9 germaniche dei Goti:"}
{"id": "1227045", "revid": "2184720", "url": "https://it.wikipedia.org/wiki?curid=1227045", "title": "London Bridge (Fergie)", "text": "London Bridge \u00e8 il primo singolo estratto dall'album d'esordio da solista di Fergie, \"The Dutchess\", pubblicato il 27 agosto 2006 dall'etichetta discografica A&amp;M Records. Il 1\u00ba gennaio 2008 il singolo registrava 1,792,912 copie vendute \nDescrizione.\nIl singolo \u00e8 un mix tra l'hip pop e l'R&amp;B.\nLa canzone \u00e8 stata prodotta da Polow da Don (gi\u00e0 famoso produttore statunitense) e scritta insieme a Sean Garret (che ha collaborato con artisti come Rihanna, Kelly Rowland, Shakira e altri). Contiene un campionamento di \"Down to the Nightclub\" dei Tower of Power.\nLa canzone \u00e8 stata diffusa nelle radio americane il 13 luglio 2006, anche se gi\u00e0 disponibile su Internet gi\u00e0 dal 29 giugno precedente. La premi\u00e8re del video a \"Trl\" \u00e8 avvenuta il 18 luglio e subito ha raggiunto la posizione numero 5. Ci sono due versioni della canzoni che variano, principalmente per la modifica del sottotitolo della canzone ovvero \"Oh snap\" al posto di \"Oh shit\". \"Oh snap\" non \u00e8 altro che la versione censurata dell'originale, in quanto in inglese quest'ultimo significa letteralmente \"oh merda\". In Italia il singolo risulta essere il 71\u00ba pi\u00f9 venduto del 2006. \nVideo musicale.\n\u00c8 ambientato a Londra, come protagonista troviamo Fergie, che inizialmente si trova con Polow Da Don su un motoscafo mentre navigano nel Tamigi. In altre scene la cantante balla in modo sensuale davanti ad una guardia inglese. Nella scena finale del video Fergie balla su un lungo tavolo durante una festa e compaiono come cameo tutti gli altri componenti dei B.E.P.\nClassifiche.\nLa canzone ha avuto molto successo nel mondo raggiungendo la top 10 in pi\u00f9 o meno tutto il globo. Inoltre \"London Bridge\" in America debutt\u00f2 alla posizione numero 84 della Billboard Hot 100, mentre poco tempo dopo, il 5 agosto 2006 fece un salto di 79 posizioni e arriv\u00f2 alla posizione numero 5, facendo il terzo pi\u00f9 alto salto di posizione di sempre nella storia della Billboard Chart."}
{"id": "1227047", "revid": "287204", "url": "https://it.wikipedia.org/wiki?curid=1227047", "title": "Radom", "text": "Radom \u00e8 una citt\u00e0 polacca del voivodato della Masovia.Ricopre una superficie di 111,71 km\u00b2 e nel 2006 contava 225.845 abitanti. Situata 100\u00a0km a sud di Varsavia, sul fiume Mleczna.\n\u00c8 un importante nodo ferroviario e stradale risultando all'incrocio della direttrice nord-sud Varsavia-Cracovia con la direttrice est-ovest Lublino-\u0141\u00f3d\u017a. \u00c8 sede dell'Universit\u00e0 tecnologico-umanistica Kazimierz Pu\u0142aski.\nDal 1975 al 1998 \u00e8 stata il capoluogo del Voivodato di Radom.\nLa citt\u00e0 fu fondata nel Medioevo. Durante il regno della dinastia Piast in Polonia, fu creata una roccaforte difensiva. Radom era una citt\u00e0 regia nel Regno di Polonia, amministrativamente parte del voivodato di Sandomierz, nella storica Piccola Polonia.\nUna delle particolarit\u00e0 di questa bella citt\u00e0 polacca, \u00e8 che custodisce una targa in memoria della \"Nihil Novi\", ovvero una sorta di prima costituzione per la Polonia, datata 1505. All'epoca lo stato polacco costituiva una confederazione con la Lituania. Il nome originario di questa carta costituzionale era \"Nihil Novi nisi commune consensu\" cio\u00e8 \u201cNiente di Nuovo senza il nostro consenso comune\u201d. Questo in riferimento al consenso che i nobili dovevano dare per le decisioni prese dal re. Risultava quindi dopo la stesura di codesto documento pi\u00f9 limitato il potere del sovrano.\nIl nome \"Nihil Novi\" \u00e8 una denominazione popolare, che significa \"Nulla di Nuovo\", poich\u00e9 agli occhi della gente comune, tale costituzione non cambiava per le loro condizioni di vita sostanzialmente nulla.\nInteressanti da vedere sono anche le varie chiese, alcune di notevole bellezza, come la centralissima cattedrale \"Benedetta Vergine Maria\".\nPresenza ebraica.\nFino alla seconda guerra mondiale, Radom era uno dei principali centri della presenza ebraica in Polonia. La comunit\u00e0 ebraica, ivi stabilitasi fin dalla seconda met\u00e0 del XVIII secolo, era cresciuta fino a comprendere nel 1939 oltre 30.000 persone, ovvero un terzo dell'intera popolazione della citt\u00e0. Durante l'occupazione tedesca, gli ebrei furono privati di ogni propriet\u00e0, confinati a vivere in un ghetto e quindi massacrati tra il 1942 e il 1944 in eccidi e deportazioni nei campi di sterminio.\nEventi.\nA Radom ogni due anni, l'ultima settimana di agosto, si tiene una rassegna aeronautica con esibizioni di velivoli civili e delle pattuglie acrobatiche delle aeronautiche militari di tutta Europa.\nSport.\nI club sportivi pi\u00f9 importanti sono Czarni Radom (pallavolo, vincitore della Coppa di Polonia nel 1999), Rosa Radom (basket, vincitore della Coppa di Polonia nel 2016) e Radomiak Radom e Bro\u0144 Radom (calcio)."}
{"id": "1227049", "revid": "1374756", "url": "https://it.wikipedia.org/wiki?curid=1227049", "title": "Alessandro Alessandroni", "text": "Fu noto per la sua grande abilit\u00e0 nel fischiare, dimostrata soprattutto in molte colonne sonore di spaghetti western di Ennio Morricone o Franco Micalizzi e per aver fondato e diretto il gruppo vocale I Cantori Moderni. Fu uno di quei personaggi che, pur restando prevalentemente dietro le quinte, contribuirono in prima persona alla realizzazione di moltissime musiche di successo.\nBiografia.\nGli inizi.\nInizia a suonare la chitarra da autodidatta, con l'aiuto di un amico chitarrista; a 13 anni acquista il suo primo mandolino, dedicando gran parte del suo tempo all'ascolto della musica classica e diventando in poco tempo un virtuoso dello strumento.\nI suoi primi passi nel mondo della musica li ha mossi a Soriano nel Cimino, paese originario della madre, dove Alessandro ha passato la sua adolescenza suonando chitarra, fisarmonica e mandolino presso il teatro La bottega del Barbiere.\nAll'ultimo anno di liceo forma quindi la sua prima band, con la quale si esibisce in vari spettacoli danzanti, passando da uno strumento all'altro e diventando un polistrumentista: suona la chitarra, il pianoforte, la fisarmonica, il sax, il flauto, il mandolino e il sitar.\nIl fischio.\nDopo il diploma al Conservatorio di Roma, Alessandroni inizia a lavorare per la casa di produzione cinematografica Fonolux: qui ha modo di conoscere il maestro Nino Rota, che lo chiama a lavorare con lui come chitarrista nella sua orchestra, con la quale inizia a partecipare alle incisioni di alcune colonne sonore.\n\u00c8 proprio il maestro milanese, e barese d'adozione (in quanto ricopr\u00ec per tanti anni l'incarico di direttore del conservatorio di Bari) che, avendo bisogno per la realizzazione di una colonna sonora di un brano fischiato, ed essendosi Alessandroni offerto come volontario per fischiare, scopre questa qualit\u00e0 nel musicista che, da quel momento, viene spesso chiamato per incidere parti fischiate, specialmente in colonne sonore di spaghetti western.\nLa collaborazione pi\u00f9 nota \u00e8 quella con Ennio Morricone: \u00e8 di Alessandroni, per esempio, il fischio in \"Per un pugno di dollari\", ma collaborer\u00e0 anche a \"Per qualche dollaro in pi\u00f9\" e \"Il buono, il brutto, il cattivo\"; per questo motivo, Federico Fellini lo soprannominer\u00e0 \"Fischio\".\nAnche nel celebre e fortunatissimo Lo chiamavano Trinit\u00e0 del 1970, il fischio che caratterizza la sigla di testa e di coda (autore Franco Micalizzi) \u00e8 di Alessandroni.\nAltre attivit\u00e0.\nNel 1967 riscuoter\u00e0 anche un buon successo con un 45 giri, Ero l'attendente del kaiser, pubblicato per la CDB. Un'altra sua collaborazione celebre \u00e8 quella con il maestro Piero Umiliani, per il quale canter\u00e0 insieme alla moglie nel celebre motivo \"Mah-n\u00e0 mah-n\u00e0\" (dalla colonna sonora di Svezia, inferno e paradiso), e in molte altre colonne sonore. Nel 1970, per la ARC, esce un album dedicato a dodici delle canzoni partecipanti a \"Canzonissima 1969\" in versione strumentale: solista all'organo Hammond \u00e8 un non meglio precisato Ron Alexander, che altri non \u00e8 che lo stesso Alessandroni, il quale assume per l'occasione uno pseudonimo.\nAlessandroni \u00e8 anche autore di musica per colonne sonore, che ha inciso, spesso facendosi accompagnare dal gruppo dei Marc 4; ha inoltre collaborato con il maestro Franco Mannino. Insieme a Bruno Battisti D'Amario e a Bruno De Filippi \u00e8 stato uno dei primi suonatori di sitar italiani, partecipando con questo strumento a molte incisioni. Con la sua orchestra ha pubblicato alcune incisioni per la Beat Records Company, casa discografica dell'amico Franco De Gemini. Negli ultimi anni si \u00e8 anche dedicato alla pittura.\nNel 1999 la sua \"Roman song\" \u00e8 stata inserita nella colonna sonora del film di Rob Reiner \"Storia di noi due\" (con Michelle Pfeiffer e Bruce Willis). Dal 2000 numerosi concerti e registrazioni con il chitarrista Sisto Feroli di cui tra l'altro ha eseguito e inciso, col fischio e col mandolino, varie composizioni tra cui \"Tema d'Amore\". Nel 2008 ha collaborato con i Baustelle, fischiando nella canzone \"Spaghetti western\" (contenuta nel loro album Amen). Nel 2009 ha collaborato con i Guano Padano, fischiando nel brano \"Bull Buster\"\nI Cantori Moderni di Alessandroni.\nDotato di una buona voce, Alessandroni affianca all'attivit\u00e0 nel mondo del cinema anche quella di corista nel gruppo vocale I 2 + 2 di Nora Orlandi, che in seguito diventeranno i 4 + 4 di Nora Orlandi, dal 1954 al 1956. Si stacca poi da esso per fondare il Quartetto Caravels (che incide molti 45 giri per la Juke Box di Carlo Alberto Rossi), dove tra i componenti vi \u00e8 anche Giulia De Mutiis, che diventa la sua prima moglie ed \u00e8 la madre di sua figlia Cinzia, anche lei cantante.\nNel 1961 il Quartetto partecipa alla manifestazione \"Giugno della canzone napoletana\"; l'anno dopo Alessandroni muta il nome del gruppo in I Cantori Moderni di Alessandroni, allargando la formazione da quartetto a ottetto, ed \u00e8 con questa denominazione che il gruppo partecipa all'incisione di moltissimi dischi realizzati per la RCA Italiana.\nLe colonne sonore.\nElenco delle colonne sonore composte da Alessandro Alessandroni per il cinema e per la televisione.\nAltre collaborazioni.\nAlessandro Alessandroni e i suoi \"Cantori Moderni\" sono presenti in altre collaborazioni musicali:"}
{"id": "1227057", "revid": "729019", "url": "https://it.wikipedia.org/wiki?curid=1227057", "title": "Incidente aereo al Grattacielo Pirelli", "text": "L'incidente aereo al Grattacielo Pirelli si \u00e8 verificato a Milano il 18 aprile 2002, quando un piccolo aereo da turismo si schiant\u00f2 contro il Grattacielo Pirelli, causando 3 morti e 60 feriti.\nI fatti.\nIl pilota.\nNato a Prata di Principato Ultra (Avellino) il 27 marzo 1935, all'et\u00e0 di circa 10 anni Luigi Marco Fasulo si era trasferito con la famiglia in Val d'Intelvi (ove aveva terminato la scuola dell'obbligo in collegio) e successivamente in Svizzera, stabilendosi nel comune ticinese di Pregassona.\nIn terra elvetica aveva conosciuto la moglie Filomena, da cui aveva avuto i due figli Marco e Giorgio, e svolto varie professioni: riparatore di elettrodomestici, noleggiatore di flipper e juke-box, barista, venditore di aerei, piccolo finanziere e promotore d'acquisto di opere d'arte: quest'ultima attivit\u00e0 gli era costata, attorno al 1993 e nel 1997, due denunce in Italia per contrabbando di oggetti preziosi, mentre nel marzo del 2002 aveva a sua volta denunciato alle autorit\u00e0 di essere stato raggirato da un socio (a sua insaputa membro di una gang internazionale di truffatori), al quale aveva affidato la somma di 1,8 miliardi di lire italiane con la garanzia di un raddoppio dell\u2019ammontare entro un anno, ricevendo per\u00f2 indietro sole 400 000 lire. Nello stesso periodo aveva anche denunciato la sparizione di 140 000 euro da un proprio conto corrente.\nNel 1980 aveva conseguito il brevetto di pilota privato per piccoli aerei da turismo; al 2002, all'et\u00e0 di 67 anni, aveva accumulato circa 5000 ore di volo. L'attivit\u00e0 aeronautica, da semplice hobby, era progressivamente divenuta per lui una fonte di reddito: dapprima accanto alle proprie attivit\u00e0 imprenditoriali, poi in via prioritaria dopo il pensionamento, Fasulo aveva infatti iniziato a trasportare merci e persone verso varie destinazioni europee, fondando allo scopo l'impresa di aero-noleggio Playmatic Aviation.\nFasulo era quindi un pilota con una discreta esperienza e di buona competenza, tuttavia aveva un'indole spericolata e incline all'azzardo: aveva infatti all'attivo alcuni atterraggi di fortuna (su terreni non preparati o in condizioni climatiche avverse) e alcuni piccoli incidenti, ad esempio un \"touchdown\" troppo affrettato all'aeroporto di Zurigo che aveva causato danni alle luci di pista. Stando alle testimonianze dei conoscenti, in pi\u00f9 occasioni aveva inoltre rischiato di esaurire il carburante (che regolarmente acquistava all'estero per eludere la tassazione) durante i propri voli, motivo per cui gli erano stati affibbiati i soprannomi di \"cowboy pilot\" e \"fuel short\".\nIl volo.\nAlle ore 17:15 CEST (corrispondenti alle 15:15 UTC, orario standard della navigazione aerea) del 18 aprile 2002, Fasulo decoll\u00f2 dalla pista 26 dell'aeroporto di Locarno-Magadino, in territorio elvetico, ai comandi di un apparecchio monomotore Rockwell Commander 112TC immatricolato con la sigla HB-NCX, effettuando correttamente le comunicazioni necessarie con la torre di controllo locale.\nSecondo il piano di volo presentato all'atto della partenza, la destinazione del viaggio era l'aeroporto di Milano-Linate, in territorio italiano, allo scopo dichiarato di effettuare rifornimento di carburante a prezzo agevolato per un successivo volo, con ritorno all'aeroporto di Lugano-Agno stimato per le ore 18:15 CEST. Per coprire tale tragitto era possibile scegliere tra due rotte: la prima prevedeva il passaggio sopra la trasmittente VOR di Saronno (SRN), la torre Telecom Italia di Rozzano e infine il quartiere di Rogoredo, la seconda passava sopra il Lago Maggiore, quindi sopra Varese e infine sorvolava Milano. Fasulo opt\u00f2 per la prima soluzione.\nPer circa 20 minuti il volo si svolse regolarmente. Alle 17:19 CEST, mentre sorvolava il monte Ceneri, Fasulo contatt\u00f2 con tono informale la torre di controllo di Lugano-Agno, di cui conosceva personalmente l'operatore, chiedendo informazioni sull'orario limite per atterrare alla sera e ribadendo l'intenzione di rientrare in Svizzera per le 18:15 CEST. A decorrere da questo momento, le comunicazioni alla radio vennero condotte in italiano.\nAlle 17:25, superando Capolago, il pilota pass\u00f2 sulla frequenza di Milano Informazioni, comunicando la propria direzione e gli orari stimati del passaggio sull'impianto VOR di Saronno e del sorvolo di Rozzano, coincidente col cosiddetto \"Cancello Ovest\" dello spazio aereo milanese. In tale frangente egli forn\u00ec orari lievemente ribassati rispetto alla realt\u00e0, tentando di acquisire priorit\u00e0 nelle manovre di atterraggio; nel mentre infatti erano in avvicinamento all'aeroporto (tra gli altri) un Piper Seneca V con marche I-MLVS e un SIAI-Marchetti SF-260 immatricolato I-ISAL.\nAlle 17:33 CEST il pilota svizzero segnal\u00f2 il passaggio di SRN e sei minuti dopo, con due minuti di anticipo rispetto a quanto preannunciato alla torre, rifer\u00ec di essere arrivato al \"Cancello Ovest\". In questo frangente, come notato dagli inquirenti, le comunicazioni iniziarono a diventare imprecise e a non seguire pi\u00f9 gli standard, sintomo che probabilmente Fasulo non aveva particolare dimestichezza con la rotta che stava seguendo.\nAlle 17:39 CEST Fasulo si mise in contatto con l'ATC di Linate, annunciando di trovarsi al \"Cancello Ovest\" e chiedendo istruzioni. La torre lo istru\u00ec ad immettersi nella zona di controllo (CTR) dell'aeroporto e gli domand\u00f2 se stesse conducendo un apparecchio ad ala fissa o un elicottero. Il pilota per\u00f2 non colse l'ultimo quesito e chiese direttamente di poter atterrare sulla pista 36L, di norma riservata all'aviazione generale (sulla quale aveva probabilmente esperienza pregressa).\nIl controllore allora ripet\u00e9 per due volte la domanda e, avuta conferma che il mezzo in avvicinamento era un aereo, comunic\u00f2 a Fasulo l'indisponibilit\u00e0 della pista turistica per il traffico ad ala fissa (quel giorno potevano infatti operarvi solo elicotteri). Gli diede pertanto le istruzioni sommarie di avvicinamento alla pista 36R, la principale dell'aeroporto Forlanini.\nCome riportato nel rapporto degli inquirenti, la manovra di avvicinamento alla pista 36R di Linate, secondo quanto stabilito nell\u2019Aeronautical Information Publication per l'Italia, deve avvenire \"sempre a est della pista\"; per \"base\" si intende il segmento perpendicolare all\u2019orientamento della pista in oggetto dal quale un aereo possa, virando di 90\u00b0, allinearsi per il touchdown. Il Commander elvetico avrebbe quindi dovuto effettuare una base con virata a destra. Il controllore TWR (impegnato a gestire un traffico in arrivo e partenza piuttosto sostenuto) fu per\u00f2 molto sbrigativo e omise di indicare al pilota il senso della virata, presumendo che Fasulo capisse autonomamente quale fosse la manovra da eseguire.\nTuttavia il pilota elvetico, probabilmente poco avvezzo ad operare su questa pista (e confuso per via della ridotta attivit\u00e0 dei precedenti tre mesi), non segu\u00ec il percorso corretto di allineamento e, pur avendo ripetuto correttamente le istruzioni, mantenne la propria prua senza particolari correzioni, verosimilmente mettendosi alla ricerca di qualche punto di riferimento per portare a buon fine l'avvicinamento.\nL'incidente.\nAlle 17:42 CEST la torre si avvide che il Commander stava andando \"lungo\" rispetto alla pista 36R e stava volando verso l'anello ATA (una rotta di attesa di forma ellittica che si sviluppa lungo la periferia di Milano), riducendo peraltro la propria velocit\u00e0: il controllore chiam\u00f2 pertanto l'aereo svizzero e gli chiese se intendesse approcciare la pista sottovento. Fasulo non diede risposta e la torre, probabilmente interpretando il silenzio come assenso, lo istru\u00ec ad approcciare sottovento la pista designata: a quel punto l'HB-NCX comunic\u00f2 alla torre di aver riscontrato un problema con il carrello. Essendo proibito autorizzare all'atterraggio un aereo con tale avaria (eccetto nel caso in cui esso invii una comunicazione di mayday, con conseguente attivazione delle procedure d\u2019emergenza), il controllore gli indic\u00f2 quindi di inserirsi nel gi\u00e0 citato anello ATA e di circuitarvi fino ad aver rimediato all'inconveniente.\nCome desumibile dall'evolversi delle comunicazioni alla radio, Fasulo a questo punto rivolse tutte le sue attenzioni alla risoluzione del sopraggiunto problema tecnico: probabilmente consult\u00f2 il manuale operativo dell'aereo (in inglese \"Pilot\u2019s Operating Handbook\") e, per leggerlo con calma, inser\u00ec il pilota automatico: l'ausilio installato sul Commander non pu\u00f2 per\u00f2 governare appieno l'aereo, ma solo la prua e l'inclinazione delle ali, mentre il mantenimento della quota \u00e8 in ogni caso demandato al controllo del pilota.\nAlle 17:43 CEST, per motivi non chiariti (uscita dal raggio d'azione o disattivazione del transponder da parte del pilota), l'HB-NCX non venne pi\u00f9 identificato n\u00e9 dal radar primario, n\u00e9 dal secondario operativi a Linate. L'ultima indicazione disponibile lo collocava ad un'altitudine di 1100 piedi con prua a 350\u00b0 e alla velocit\u00e0 al suolo di 98 nodi.\nMesso sotto pressione dalla necessit\u00e0 di risolvere l'avaria al carrello senza violare le indicazioni di rotta, di l\u00ec a poco Fasulo fin\u00ec anche per intromettersi nella conversazione tra la torre e un altro aereo in atterraggio a Linate (con sigla I-MLVS), replicando erroneamente a una istruzione data all'altro velivolo e ricevendo una risposta stizzita da parte del pilota di quest'ultimo (che probabilmente non colse la situazione problematica in cui il velivolo svizzero si trovava).\nLa torre allora ricontatt\u00f2 Fasulo e gli diede nuove istruzioni, da seguire se il carrello fosse stato riparato; il pilota elvetico ribatt\u00e9, con voce affannosa, di stare tentando di risolvere il problema.\nQuesto fu l'ultimo messaggio trasmesso dal Commander. Il controllore di Linate, dopo averlo udito, alz\u00f2 lo sguardo fuori dalla finestra della torre e intravide l'HB-NCX che procedeva verso ovest/sud-ovest: ritenendo che stesse correttamente dirigendosi verso l\u2019anello ATA, torn\u00f2 a comunicare con gli altri aerei in avvicinamento.\nCome successivamente riportato da alcuni testimoni a terra, il Commander invece super\u00f2 l'anello ATA e si diresse verso la stazione Centrale di Milano, con una prua approssimativamente di 315\u00b0. Confuso e completamente assorbito dal controllo dei vari comandi (spie del carrello, comando manuale di apertura di emergenza, fusibili dell'impianto elettrico), Fasulo non si rese conto di aver commesso un errore fatale e di essere entrato in rotta di collisione con il grattacielo Pirelli. Il sole all'orizzonte basso ed abbagliante probabilmente fu fonte di ulteriore, decisiva confusione.\nSempre secondo testimonianze oculari, a questo punto l'aereo elvetico aveva il carrello correttamente estratto: non essendo mai stato successivamente chiarito se l'avaria fosse stata risolta e/o se nella cabina del velivolo fossero disinserite o meno le segnalazioni di allarme, venne ipotizzato che Fasulo, forse temendo di essere sottoposto, una volta a terra, a controlli sulle condizioni dell'aereo (che avrebbero potuto evidenziare carenze tecniche tali da causargli sanzioni), oppure ritenendo eccessivo il ritardo accumulato, avesse deciso di riprendere il volo verso la Svizzera, senza nemmeno tentare di utilizzare il comando d'estensione d'emergenza, fatto che probabilmente gli avrebbe impedito di ripartire nei tempi previsti dal piano di volo. A supporto di tale ricostruzione vi \u00e8 il fatto che una prua di 315-320\u00b0 avrebbe virtualmente consentito all'aereo di ritornare verso il VOR-DME di Saronno e da l\u00ec eseguire la rotta d'andata al rovescio.\nAlle 17:44 la torre di Linate richiam\u00f2 l'HB-NCX, senza ottenere risposta: il Commander a quel punto, complice la distrazione del pilota, stava progressivamente scendendo di quota, passando in pochi minuti da 1100 a 700 piedi (circa 213 m) sul livello del mare, ossia ben pi\u00f9 in basso della cima del Grattacielo Pirelli, posta a 794 piedi (242 m) s.l.m.\nGiunto ormai a pochi metri dall'edificio, l'aereo (visto sia da terra che da dentro il palazzo nuovamente con il carrello retratto) spinse il motore al massimo e accenn\u00f2 una virata di correzione, ma non pot\u00e9 evitare l'incidente. Alle 17:45 CEST l'HB-NCX impatt\u00f2 contro il 26\u00ba piano del grattacielo Pirelli, sprigionando immediatamente un vasto incendio, che venne domato solo dopo alcune ore. I detriti e i rottami si sparsero per un raggio di qualche centinaio di metri intorno al palazzo, sulle strade e gli edifici limitrofi.\nVittime.\nNell'incidente persero la vita, oltre a Luigi Fasulo che si trovava da solo a bordo dell'aereo, Anna Maria Rapetti e Alessandra Santonocito, due dipendenti della Regione Lombardia (nel 2002 sia la giunta che il consiglio regionale avevano sede nel Grattacielo Pirelli; attualmente esso ospita solo il consiglio regionale, mentre la giunta \u00e8 stata trasferita dal 2011 a Palazzo Lombardia) che si trovavano al piano dove si schiant\u00f2 l'aereo. Vi furono inoltre 60 feriti.\nInchiesta.\nGli inquirenti scartarono rapidamente l'ipotesi dell'attentato, suggerita dalla vicinanza temporale dell'incidente con gli eventi tragici dell'11 settembre 2001 in America ed avallata \"a caldo\" dal Presidente del Senato Marcello Pera e dal vicepresidente della Regione Lombardia Piergianni Prosperini.\nIn un primo momento vennero formulate alcune congetture, tra le quali il suicidio (ipotesi legata alle difficolt\u00e0 economiche e legali di Fasulo, da tempo dedito a operazioni finanziarie poco trasparenti, e sostenuta da uno dei figli del pilota, Marco Fasulo, anch'esso aviatore), l'errore umano (a Fasulo era gi\u00e0 accaduto di commettere errori che erano sfociati in incidenti aerei di piccola entit\u00e0) o il grave guasto tecnico.\nA fine 2002, nella relazione d'inchiesta riguardo all'incidente, l'ANSV (Agenzia Nazionale per la Sicurezza al Volo) chiar\u00ec che la causa probabile fosse da ricercare nell'incapacit\u00e0 del pilota di gestire in maniera adeguata la condotta della fase finale del volo in presenza di problematiche tecnico-operative e ambientali.\nMemoriale.\nAl 26\u00ba piano del Grattacielo Pirelli, restaurato e risanato, \u00e8 stato allestito un memoriale in ricordo delle vittime."}
{"id": "1227061", "revid": "37401", "url": "https://it.wikipedia.org/wiki?curid=1227061", "title": "Tristram Shandy", "text": ""}
{"id": "1227063", "revid": "373458", "url": "https://it.wikipedia.org/wiki?curid=1227063", "title": "Sartor Resartus", "text": "Sartor Resartus (\"Il sarto rappezzato\") \u00e8 un'opera scritta da Thomas Carlyle a partire dal 1831. Inizialmente, venne pubblicata a puntate sulla rivista \"Fraser's Magazine\" tra il 1833 e il 1834. La pubblicazione in volume unico avvenne per la prima volta negli Stati Uniti, a Boston, nel 1836, grazie agli sforzi di Ralph Waldo Emerson (che ne scrisse anche la prefazione). La prima edizione inglese in volume unico apparve, invece, nel 1838, forse sull'onda del successo che Carlyle aveva ottenuto con la \"Storia della Rivoluzione francese\" del 1837.\nIl \"Sartor Resartus\" \u00e8 allo stesso tempo testo e commento al testo, \u00e8 satira di costume, filosofia, racconto autobiografico. \u00ab[...] Nessuno ha sentito con altrettanta intensit\u00e0 che questo mondo \u00e8 irreale (irreale come gli incubi, e disumano). \"Sartor Resartus\" spiega e giustifica questa irrealt\u00e0 [...] Non esiste un libro pi\u00f9 intrepido e vulcanico, pi\u00f9 tormentato dalla desolazione, di \"Sartor Resartus\".\u00bb (Dalla \"Nota preliminare\" di Jorge Luis Borges)\nIn Italia era apparso nel 1905, nella traduzione di Francesco e Giacinto Chimenti, che Laterza ristamp\u00f2 nel 1910 e nel 1924. Del 2009 \u00e8 la traduzione di Carla Maggiori, edita da Liberilibri.\nLa sua influenza \u00e8 stata significativa: Thomas Hardy, Joseph Conrad, D. H. Lawrence, James Joyce, Virginia Woolf, ad esempio, si sono ispirati al \"Sartor Resartus\" a vario titolo. Ma il testo \u00e8 stato rilevante anche per autori non anglofoni come Miguel de Unamuno, Charles Baudelaire, Yukio Mishima.\nGeneralit\u00e0.\nIl \"Sartor\" \u00e8 una curiosa miscela di finzione e realt\u00e0 che lo rende un libro assolutamente \"sui generis\": il testo si presenta al pubblico inglese come recensione dell'opera filosofica (naturalmente uno \"pseudobiblium\") \"Die Kleider. Ihr Werden und Wirken\" (\"Origine e influenza degli abiti\") dell'autore tedesco Diogenes Teufelsdr\u00f6ckh. La recensione, curata da un anonimo editore che si rivolge in prima persona al lettore, \u00e8 accompagnata da un florilegio dell'opera commentata. L'intera sua seconda parte \u00e8 dedicata a delineare una biografia di Teufelsdr\u00f6ckh. L'aspetto finzionale del testo riguarda innanzitutto l'autore e i personaggi che costellano la sua vita. Il nome \"Teufelsdr\u00f6ckh\" significa letteralmente \"feci del Diavolo\" e indica l'assa fetida (il nome di battesimo \u00e8, invece, \"Diogenes\", dal greco \"di origini divine\"). Il filosofo risiede nella cittadina di Weissnichtwo (\"Nonsisadove\"). Teufelsdr\u00f6ckh risulta, inoltre, un protetto del Consigliere Aulico Heuschrecke (\"Cavalletta\"): \u00e8 quest'ultimo ad aiutare l'editore inglese a mettere su il proprio saggio, inviandogli numerosi faldoni contenenti manoscritti del filosofo (e altro materiale cartaceo di dubbia utilit\u00e0, come alcuni conti del lattaio).\nLa scelta di rinunciare alla tradizionale forma narrativa (non solo nel caso del \"Sartor\") fu suggerita a Carlyle innanzitutto dalla lettura di Goethe (in particolare il suo \"Apprendistato di Wilhelm Meister\", che Carlyle tradusse in inglese), ma anche dal \"Tristram Shandy\" di Laurence Sterne (opera espressamente citata nel \"Sartor\", soprattutto a proposito dell'importanza dei nomi di persona e sull'influenza che essi hanno sulla vita di ciascun uomo).\nIl \"Sartor\" fu scritto quasi per intero da Carlyle nella sua casa di Craigenputtock, nei pressi di Dunscore, Dumfriesshire, in Scozia, in un periodo della sua esistenza in cui aveva abbandonato i fasti della vita urbana e viveva insieme alla moglie Jane Welsh.\nRipartizione dell'opera.\nIl \"Sartor\" \u00e8 diviso in tre parti. La prima \u00e8 un'introduzione al testo e una presentazione della Filosofia degli Abiti, oggetto di \"Die Kleider\": il soggetto degli abiti permette all'editore inglese di lanciarsi in divagazioni piuttosto fantasiose sulla nudit\u00e0 dell'uomo e sulla diversit\u00e0 della sua condizione rispetto a quella degli animali:\nL'editore inglese rimprovera ai pensatori di avere, in genere, sottovalutato l'argomento degli abiti:\nL'importanza degli abiti nella vita umana e l'imprescindibilit\u00e0 di una riflessione intorno ad essi \u00e8 cos\u00ec asseverata da Teufelsdr\u00f6ckh:\nLa seconda parte dell'opera \u00e8 un abbozzo di biografia di Teufelsdr\u00f6ckh, elemento ritenuto indispensabile dall'editore inglese, in quanto l'opera, a suo avviso, non pu\u00f2 essere intesa senza l'autore (sottotitolo del \"Sartor\", sulla scorta del \"Tristram Shandy\", \u00e8 \"Vita e opinioni del sig. Teufelsdr\u00f6ckh\"). Le origini del filosofo sono oscure. Proviene da una famiglia modesta e vive fino all'adolescenza nel villaggio di Entepfuhl (\"Stagnodipapere\"). Dopo la morte del padre, la madre gli rivela che egli non \u00e8 che un trovatello, affidato a lei e al marito da uno sconosciuto, insieme ad una discreta somma fornita perch\u00e9 essi provvedano a tirarlo su e ad educarlo. \u00c8 avviato alla professione giuridica ma, pur risultando uno studente brillante, \u00e8 attanagliato dall'indigenza (non rimane traccia del destino della madre nei faldoni). L'incontro con la nobile fanciulla Blumine gli fa scoprire l'amore. Essa, per\u00f2, sceglie un pi\u00f9 pragmatico matrimonio con lo studente inglese Towgood. La disperazione di Teufelsdr\u00f6ckh si consuma in un interminabile pellegrinaggio senza meta attraverso il mondo, che gli permette di conoscere gli usi e i costumi umani e di mostrare il suo disprezzo del pericolo e della vita stessa. Il pellegrinaggio finisce per simbolizzare il passaggio dall'Eterno No all'Eterno S\u00ec, i due irriducibili principi attraverso cui l'uomo si rapporta alla questione della fede in Dio.\nLa terza parte del \"Sartor\" concerne pi\u00f9 da vicino la Filosofia degli Abiti. Come gi\u00e0 in altre parti del libro, Carlyle, per bocca dell'editore inglese e di Teufelsdr\u00f6ckh stesso, ha modo di scagliare i suoi strali contro l'utilitarismo tanto in voga ai suoi tempi, lo smarrimento della spiritualit\u00e0 della patria britannica, la riduzione della vita umana a produzione e consumo (\u00e8 proprio in questo libro che Carlyle conia la parola industrialismo) e, d'altra parte, la sua ammirazione per l'onesto lavoro del credente, la cui fede \u00e8 sempre in bilico ma che pure si approssima con spirito creativo e costruttivo al dovere pi\u00f9 prossimo.\nI riferimenti storici del libro sono piuttosto scarsi e, comunque, per lo pi\u00f9 allusivi: la dimensione storica o \"reale\" del testo dipende, con tutti i limiti del caso, dal ricorso meta-letterario ad una figura fittizia intesa come vero autore delle dottrine presentate. Si parla di un incontro di Teufelsdr\u00f6ckh con Napoleone Bonaparte, \"Divino Missionario\" che predica \"dalla bocca del cannone\". Per il resto, l'ambito non-finzionale del testo pu\u00f2 ridursi allo stesso autore, a Carlyle, desideroso di una confessione che non lo compromettesse (a ci\u00f2 \u00e8 finalizzato lo spostamento della responsabilit\u00e0 delle dottrine espresse nel testo al filosofo tedesco e all'editore inglese).\nPersonaggi storici citati.\nIl romanzo contiene riferimenti ad alcuni personaggi storici. Di seguito, una lista parziale."}
{"id": "1227065", "revid": "121159558", "url": "https://it.wikipedia.org/wiki?curid=1227065", "title": "Ernst Cassirer", "text": "Biografia.\nNel 1906 grazie a Wilhelm Dilthey consegu\u00ec l'abilitazione all'Universit\u00e0 di Berlino, dove fu a lungo libero docente. A causa delle sue origini ebraiche ottenne solo nel 1919 una cattedra nella neofondata Universit\u00e0 di Amburgo, di cui divenne pi\u00f9 tardi rettore (1929-30), e dove fu per altro supervisore delle tesi di dottorato di Leo Strauss e Joachim Ritter.\nCon l'avvento del nazismo nel 1933 dovette lasciare la Germania, insegn\u00f2 a Oxford dal 1933 al 1935 e fu professore a G\u00f6teborg dal 1935 al 1941. In quegli anni fu naturalizzato svedese ma, ritenendo ormai anche la neutrale Svezia poco sicura, si rec\u00f2 negli Stati Uniti d'America, dove fu \"visiting professor\" nell'Universit\u00e0 di Yale, nel New Haven, dal 1941 al 1943 e docente alla Columbia University, New York dal 1943 fino alla morte (1945).\nDopo essere uscito dalla tradizione della Scuola di Marburgo del neokantismo, ha sviluppato una filosofia della cultura come teoria fondata sulla funzione dei simboli nel mito, nella scienza, nella religione, nella tecnica. Ad Amburgo ha collaborato attivamente alla biblioteca di Aby Warburg.\nIl pensiero e le opere.\nNel suo scritto \"Sostanza e Funzione\" (\"Substanzbegriff und Funktionsbegriff\", 1910), Cassirer intende mostrare come la filosofia kantiana s'inserisca intrinsecamente nello sviluppo della scienza moderna a partire da Galileo (fino ad Einstein e G\u00f6del), giungendo alla conclusione che l'ontologia deve lasciare il passo all\"'analitica dell'intelletto\", cio\u00e8 ad uno studio delle condizioni a priori, e perci\u00f2 storiche e trascendentali, che presiedono alla formazione dell'oggetto d'indagine delle diverse scienze. Analizzando il mondo della scienza moderna, Cassirer rileva che al concetto-sostanza \u00e8 andato progressivamente sostituendosi quello di funzione. Termini come energia, etere, atomo, spazio e tempo, non designano realt\u00e0 concrete, ma rappresentano esclusivamente simboli per la descrizione di un contesto di possibili relazioni. Di qui nasce l'importanza del linguaggio rispetto agli altri oggetti dell'indagine epistemologica, in quanto la sua natura relazionale influenza la costituzione del mondo oggettivo.\nNell'opera \"Filosofia delle forme simboliche\" sposta le stesse riflessioni applicate sul mondo della scienza a quello dell'uomo. L'autore evidenzia che la funzione del linguaggio \u00e8 molteplice: oltre ad essere uno strumento di comunicazione, fa da tramite fra l'ambito delle impressioni e quello dell'oggettivazione. Questo passaggio avviene grazie all'espressione simbolica, come afferma lui stesso:\nSul progresso del linguaggio Cassirer scrive:\nGli stessi modelli concettuali Cassirer li applica sullo studio del mito e della fenomenologia della conoscenza.\nPer sintetizzare la sua definizione dell'uomo, Cassirer afferm\u00f2:\nChe cos'\u00e8 la cultura?\nSulla relativit\u00e0 di Einstein.\nNel 1921 Ernst Cassirer firma a Berlino la prima pubblicazione del saggio: \"La teoria della relativit\u00e0 di Einstein. \"Considerazioni gnoseologiche\"\" (\"Zur Einsteinschen Relativit\u00e4tstheorie. Erkenntnistheoretische Betrachtungen, Bruno Cassirer Verlag, Berlin 1921\") in cui la (a lui recentissima) teoria della relativit\u00e0 di Albert Einstein, soffermandosi su quella \"generale\", \u00e8 posta a confronto comparativo in ottica epistemologica (nell'alveo della filosofia della conoscenza) con l'opera di Immanuel Kant.\nQui l'Autore espone e valuta quei contenuti che a proprio giudizio fanno, almeno parzialmente, coincidere la nuova concezione einsteniana con gli assunti essenziali del pensiero kantiano; con preferenziale attenzione alla: \"Critica della ragion pura\", e a qualche altro studio kantiano dedicato alla conoscenza della natura, che par anticipare l'idea portante di Einstein. Ad esempio riassume un'argomentazione da Kant espressa nei \"Primi principi metafisici della scienza della natura\": \"...Lo spazio assoluto - cos\u00ec dice Kant - non \u00e8 in s\u00e9 nulla e nessun oggetto, significa soltanto uno spazio relativo a tutti gli altri che posso sempre pensare oltre quello dato.\"\nL'Autore sviluppa la stesura del suo libro in sette capitoli, partendo dalle prospettive di Kant per addentrarsi, in modo approfondito, nel nocciolo delle elaborazioni relativistiche dimostrando una sicura padronanza anche del loro aspetto matematico e al contempo esaminando le implicazioni del nuovo approccio scientifico abbraccia le esigenze pi\u00f9 universali della teorizzazione filosofica sulla conoscenza.\nIl primo capitolo (\"Concetti di Misura e di Cosa\") si apre con un trattato del 1763, \"Tentativo per introdurre nella filosofia il concetto delle quantit\u00e0 negative\", dove Kant giudica negativamente la consuetudine dei metafisici a lui contemporanei d'ignorare l'opera scientifica che \"...si occupa di conoscenze comprensibili ed evidenti...\" prediligendo essi continuare a ragionare in quelle che bolla come \"astrazioni oscure e difficilmente controllabili\"; Cassirer ci indica che in alternativa a questa tendenza Kant fa riferimento all'esposizione accademica di Eulero \"Riflessioni sullo spazio e sul tempo\" composto nel 1748. Nel medesimo capitolo sono inseriti estratti dai kantiani \"Scritti precritici\" fra cui si legge: \"...la metafisica... invece di utilizzare taluni concetti o dottrine della matematica, si \u00e8 al contrario spesso eretta in armi contro di essa... Anche la considerazione matematica del moto, unitamente alla conoscenza dello spazio, fornisce una quantit\u00e0 di dati atti a mantenere sui binari della verit\u00e0 la metafisica del tempo...\".\nL'intento di Cassirer \u00e8 mostrare quanto la prassi scientifica, nell'impostazione einsteiniana, confermi o contempli i criteri gi\u00e0 prefigurati idealmente da Kant riguardo alla comprensione e sistematizzazione della realt\u00e0 naturale, dando risalto alla funzione di quegli schemi insiti, connaturati, nel e col pensiero che come scrive sono gli unici capaci d'acquisire sinteticamente e ordinare la congerie degli eventi fenomenici che, sempre pi\u00f9 si scopre, hanno caratteri empirici non assoluti e i cui determinanti sono invece i circoscritti, essenziali, e ricorrenti tratti razionali dai quali dipende loro distinzione e interpretazione.\nNel testo si conferma ed esplica come detti schemi compongano l'essenziale formalismo delle leggi fisiche e, nella variabilit\u00e0 empirica generale, restino i veri fattori costanti. Ossia quelle \"forme\" implicite nella mente, indispensabili per la misurazione di tempo e/o di spazio (inclusa l'originale sintesi di Hermann Minkowski); quali la concezione della geometria mediante cui si distingue e applica la metrica non euclidea alla formulazione della relativit\u00e0 generale. Cos\u00ec, conseguentemente, nel capitolo finale (\"La Teoria della Relativit\u00e0 e il problema della Realt\u00e0\") si d\u00e0 merito all'innovativa costruzione einsteiniana d'aver condotto la forma del pensiero fisico, fondamento della conoscenza obiettiva, alla \"sua pi\u00f9 chiara conclusione\".\nIn tutto questo percorso Cassirer illustra l'importanza della concezione relativistica, in quanto riducente le propriet\u00e0 empirico/corporee alla loro essenzialit\u00e0 di relazioni (\"ora, scrive, la propriet\u00e0 implica soprattutto il carattere di relazione\") fra luoghi e tempi locali, cio\u00e8 con misure risultanti differenti a seconda dei punti osservativi (riporta il termine di Einstein \"molluschi di riferimento\" per strumenti di misura) ma che vengono posti in rapporto reciproco e \"comunanza\" entro un complessivo sistema che riorganizza tali divergenze in una regolamentazione universale: dove tutto si struttura in linee affini, equivalenti e invarianti, quindi unificanti (basate sui dati della costante c e sull'estensione del concetto di \"campo\"). Visione rappresentabile con i reticolati astrattamente matematici delle coordinate spaziotemporali (le pagine del saggio toccano con perizia l'allora nuovo paradigma relativistico che geometrizzava spazio e tempo). \nGi\u00e0 nel primo capitolo del libro viene indicata la soddisfazione d'Einstein per aver eliminato \"l'ultimo residuo di oggettivit\u00e0 fisica\" (parole dello stesso Einstein) ai dati dello spazio e del tempo che invece variano secondo i punti di vista (per oggettivit\u00e0 si deve intendere: costanza delle quantit\u00e0 a prescindere dai sistemi che le soppesano). \nCassirer predilige la Relativit\u00e0 Generale per questa propensione a semplificare il sistema della natura globale, ne illumina il sostanziale aspetto geometrico (le 10 funzioni g \u03bc \u03bd e evidenziando come la loro formulazione rappresenti sia la pura forma metrica spaziale sia le propriet\u00e0 gravitazionali) e rievoca allo scopo \"il sogno di Descartes di una fisica puramente geometrica\" (questa tendenza \u00e8 tuttora prevalente in importanti teorici) e affianca a queste considerazioni l'affermazione di Hermann Weyl: \"Il mondo \u00e8 una molteplicit\u00e0 metrica a (3+1) dimensioni; tutti i fenomeni fisici sono esteriorizzazioni della metrica del mondo\".\nSistema che cos\u00ec risulta epurato da supposte indimostrabili sostanze (quali l'etere precedentemente ritenuto indispensabile alla propagazione ondulatoria elettromagnetica) e argomenta: \"...la teoria... porta questa metodica un passo pi\u00f9 avanti, liberandosi dai presupposti della visione ingenua, sensibile e materiale... e risulta descrivibile in virt\u00f9 di espressioni la cui fonte sta negli a-priori del pensiero (dei quali i concetti geometrici verso la fine del capitolo sesto son definiti \"anticipazioni metodiche\").\nIl \"pensiero\" viene considerato nei rigorosi meccanismi che lo strutturano e dirigono con propriet\u00e0 affini a logica e matematica e: il pi\u00f9 indipendentemente possibile dal filtro percettivo dei singoli osservatori. Per la scienza il pensiero ha funzione creatrice da \"legislatore\" poich\u00e9 \"costituisce progressivamente\" le forme esplicative inerenti all'avverarsi dei fenomeni. Fenomeni coesi alle propriet\u00e0 di spazio e tempo (propriet\u00e0 intrinseche di ogni tipica struttura mentale). Ci\u00f2 per\u00f2 avviene anche attraverso una costante ricerca di nuovi e \"specifici mezzi concettuali\" per approssimarsi progressivamente ai risultati richiesti. \nIn questo senso l'Autore asserisce che la \"forma\" emergente dai processi conoscitivi non va intesa quale ente dato interamente, \"d'un colpo\", nello stesso momento alla ragione e/o ai sensi, non vi \u00e8 una rappresentazione totale dell'essere come in genere raffigurava l'antica filosofia (al proposito cita la totalizzante e geometricamente precisa sfera parmenidea), piuttosto \"qui la forma...va intesa non come forma rigida, ma vivente e mobile...\"\nNel suo quinto capitolo, \"I concetti di Spazio e Tempo dell'Idealismo Critico e la Teoria...\", l'Autore si sofferma su differenza fra approccio fisico scientifico e quello critico filosofico; come esempio parte dalla formulazione utile a definire la distanza di due punti infinitamente prossimi (\"x1, x2, x3, x4, e x1 + dx1, x2, +dx2, x3 + dx3, x4 + dx4,\"), rilevando come tali serie debbano gi\u00e0 supporre in chi le elabora i concetti di \"continuum\", sequenza e contiguit\u00e0, per poterli disporre con significato e scopo. Accezioni che l'interpretazione relativistica non spiega ma prende per fattori gi\u00e0 accettati, schemi mentali di partenza, assiomi, ma che perci\u00f2 necessitano di una preventiva indagine critica in questo caso necessariamente e puramente gnoseologica che ne giustifichi e avvalori l'utilizzo.\n[Per meglio comprendere suesposta puntualizzazione deve anche considerarsi che la nuova formulazione gravitazionale si redige a partire dalle intuizioni di Bernhard Riemann ed altri teorici (elaborazioni del tensore metrico) non sorte da derivazione empirica ma dal puro ragionamento matematico. I fondamenti del lavoro dipendono dunque dalla natura della mente e dai processi spontanei che permisero la sua espressione. La \"Relativit\u00e0 generale\" rappresenta appunto la prima applicazione di quelle astrazioni matematiche al contesto del pensiero fisico, non una derivazione da esperienza osservativa diretta. La Relativit\u00e0 Generale implicava e previde fenomeni dei quali all'epoca s'ignorava persino l'esistenza e che vennero riscontrati successivamente, le onde gravitazionali solo recentemente captate ne sono l'ultimo preclaro esempio].\nQuando Cassirer pubblica codeste pagine la teoria relativistica generale s'appoggiava principalmente al piano del solo modello teorico e matematico, ancora non corroborata dalle prove necessarie alla sua convalida; tant'\u00e8 che ad Einstein fu assegnato il Nobel per lavori non particolarmente connessi alla sistematizzazione relativistica.\nProseguendo la sua disamina l'Autore precisa che nella scienza ogni principio concettuale vale per il suo uso applicativo e per i soli elementi appercepibili: vi si riporta la constatazione di Einstein secondo cui per i parametri scientifici un concetto non \u00e8 attendibile come fattore esistente, n\u00e9 sufficientemente motivato, finch\u00e9 non se ne coglie l'aspetto fenomenico manifesto e provato col riscontro empirico; in modo affine per la filosofia ogni specifico concetto \"nell'ordine del possibile\" necessita, e nel modo pi\u00f9 rigoroso possibile, di indagine per renderlo sempre pi\u00f9 definito e razionalmente evidente. \nIn ogni caso sono i concetti preesistenti (con la loro estrinsecazione logica) a presiedere eventuali procedimenti misurativi.\nCassirer fa notare \"...la nozione di spazio e di tempo non \u00e8 prodotta dalla misurazione...\", ma tali nozioni sono i fondamenti che rendono possibile detta operazione; per cui nella prospettiva puramente epistemologica non pu\u00f2 bastare l'ammissione che \"...il senso di un concetto coincida col suo uso...\" esso dev'essere valutato a prescindere delle rispettive applicazioni, proprio per poterlo poi meglio impiegare, con una pi\u00f9 chiara ed efficiente proposizione. Compito complementare della scienza fisica \u00e8 dunque testare e riempire ognuno di tali concetti con rilevazioni significative in grado di guidare l'indagine accrescendo le evidenze delle verit\u00e0 ricercate; compito per il quale non \u00e8 pi\u00f9 sufficiente la tipica e ideale astrazione condotta dall'analisi filosofica (sua contemporanea). \nPer una rinnovata cultura moderna, sostiene: filosofia e scienza empirico/sperimentale \u00e8 indispensabile che si avvicinino e supportino reciprocamente pur senza una rinuncia alle loro specifiche competenze. \nIn sintesi, nodo di contatto fra Kant e Einstein \u00e8 la centralit\u00e0 assunta dal ruolo essenziale della struttura formale delle relazioni, per entrambi i pensatori esse determinano i principi generali (al termine del 2\u00ba capitolo viene citata la \"Critica della ragione pura\": \"...tutto ci\u00f2 che noi conosciamo nella materia si riduce a mere relazioni...\") e quelle funzioni del pensiero tramite cui si organizzano coerentemente le quantit\u00e0 disparate e a volte apparentemente casuali dell'esperienza fenomenica. Relazioni implicite nel puro pensiero che mediante esse pu\u00f2 astrarre schemi logici e universali, slegati dal particolarismo delle sostanze assolute, penetrando cause ed effetti della realt\u00e0 fisica. Solo cos\u00ec si possono distinguere e circoscrivere quei \"dati\" residui fondamentali che mantengono l'invarianza necessaria per ogni comparazione epistemologica: fattori che l'Autore denomina (con accento kantiano) \"relazioni autonome e permanenti\". \nNel capitolo finale Cassirer ribadisce che:\"...Lo scopo del pensiero fisico \u00e8 definire e enunciare la materia della natura in modo puramente oggettivo, ma, in ci\u00f2, necessariamente enuncia contemporaneamente la legge e il principio suoi propri...\" riconoscendo che, essendo ogni schematizzazione conoscitiva generata inevitabilmente dalle forme originarie della nostra mente, non ci si pu\u00f2 astrarre da un latente antropomorfismo nemmeno nella pi\u00f9 rigorosa esplicazione scientifica, qui cita Johann Wolfgang von Goethe riportandone la contestuale ed esauriente riflessione:\"Ogni filosofia della natura resta soltanto antropomorfismo, l'uomo, uno con s\u00e9 stesso... tutto ci\u00f2 che egli non \u00e8, lo trae a s\u00e9, lo fa tutt'uno con s\u00e9 stesso...\"\nIn sunto in questa non voluminosa ma densa opera il paradigma relativistico viene costantemente posto in comparazione con quello allora corrente della filosofia della conoscenza; su codesto sfondo \u00e8 avanzata una chiarificazione/ridefinizione dell'insieme di detto bagaglio cognitivo, ci\u00f2 d\u00e0 al contenuto del libro un respiro e un interesse che sfiorano l'intera storia dell'epistemologia, nel dichiarato scopo di promuovere una pi\u00f9 stretta collaborazione tra filosofia accademica e ricerca scientifica.\nL'opera, prima di venir pubblicata e ancora in forma di manoscritto, fu visionata direttamente da Albert Einstein il quale la integr\u00f2 \"arricchendola\" con articolate note e osservazioni: nella rispettiva \"Prefazione\" lo rivela con gratitudine lo stesso Cassirer.\n[In fondo alla conclusiva pagina dei \"Riferimenti bibliografici\" l'Autore stesso notifica che quasi contemporaneamente pure Hans Reichenbach tratt\u00f2 le ripercussioni della teoria einsteiniana componendo: \"Die Bedeutung der Relativit\u00e4tstheorie f\u00fcr den physikalischen Erkenntnisbegriff\"; testo del quale segnala d'aver preso atto, ma leggendone il manoscritto solo al termine del proprio lavoro. Al proposito, pur riscontrandovi una comunanza col proprio studio per metodica e scopo, e \"profondo\" e \"acuto\" valore analitico, dichiara il proprio disaccordo sulle rispettive conclusioni tratte dal collega ed ex allievo (\"...in particolare per quanto riguarda il rapporto della teoria della relativit\u00e0 con la critica della conoscenza kantiana\".)]."}
{"id": "1227074", "revid": "120030243", "url": "https://it.wikipedia.org/wiki?curid=1227074", "title": "Beat Records Company", "text": "La Beat Records Company \u00e8 una casa discografica italiana attiva dalla seconda met\u00e0 degli anni sessanta.\nStoria.\nLa Beat Records Company venne fondata nel 1966 dall'armonicista a bocca Franco De Gemini; la sede \u00e8 a Roma. Le sue pubblicazioni riguardarono principalmente colonne sonore ma, soprattutto nei primi anni di attivit\u00e0, pubblic\u00f2 anche alcuni complessi e solisti beat; del resto la casa discografica prende il nome proprio da quel tipo di musica.\nNegli anni successivi ha anche pubblicato alcuni dischi di cantautori come Gregorio Cosentino; tra le partecipazioni a festival e manifestazioni va ricordata quella a Un disco per l'estate 1972 con \"Per chi ama come noi\", cantata da Ruggero Gatti. Per quel che riguarda la distribuzione, la Beat Records ha, nel corso degli anni, effettuato vari contratti con case discografiche pi\u00f9 grandi; di essi, i pi\u00f9 duraturi sono stati quelli con la Ariston Records e con Fonit Cetra.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1227075", "revid": "599013", "url": "https://it.wikipedia.org/wiki?curid=1227075", "title": "Nicolas Laspalles", "text": "Carriera.\nInizia la carriera professionistica con il Guingamp con il quale conquista una duplice promozione dalla terza divisione alla Ligue 1 dove giocher\u00e0 per 9 stagioni consecutive vestendo le maglie di Paris Saint-Germain Nantes e R.C. Lens. Poi una breve esperienza nella serie B italiana con l' prima di fare ritorno in patria ancora nel Guingamp dove chiuder\u00e0 la sua carriera professionistica per passare ai dilettanti del Lannion. Per 2 volte \u00e8 stato convocato con la rappresentativa dell'\u00c9quipe de Bretagne. Con il Nantes ha conquistato nel 2001 il Campionato francese e la Supercoppa di Francia mentre nel 1999 con il R.C. Lens la Coppa di Lega francese"}
{"id": "1227078", "revid": "43530", "url": "https://it.wikipedia.org/wiki?curid=1227078", "title": "Plasma sanguigno", "text": ""}
{"id": "1227080", "revid": "80598", "url": "https://it.wikipedia.org/wiki?curid=1227080", "title": "Music (casa discografica)", "text": "La Music \u00e8 stata una casa discografica italiana, fondata e diretta da Walter ed Ernesto Guertler nel 1951 e attiva fino agli anni settanta, dopo essere stata assorbita dal gruppo SAAR Records nel 1958.\nStoria.\nWalter Guertler era entrato nel mondo discografico nel 1948, fondando, assieme al fratello Ernesto, la Celson. Nel 1951 i due fondarono un'altra etichetta, la Music, mantenendo le due in vita separatamente.\n Da ricordare, tra gli artisti che incisero per la Music: Tony Dallara, Adriano Celentano e Fausto Leali.\nNel 1958 un 45 giri di questa casa discografica, \"Come prima\" di Tony Dallara (che, tra l'altro, lavorava come fattorino presso la Music prima di incidere), fu primo in hit parade per molte settimane.\nAgli inizi del 1958 per\u00f2 Guertler fond\u00f2 la casa discografica SAAR Records (Societ\u00e0 Articoli Acustici Riprodotti), con sede a Milano in viale di Porta Vercellina 14, incorporando in essa le altre etichette preesistenti, compresa la Music. In quell'occasione cre\u00f2 inoltre la Jolly.\nDopo qualche anno la Music cess\u00f2 l'attivit\u00e0, e il suo catalogo venne ristampato progressivamente dalla Joker, sottoetichetta della SAAR creata negli anni sessanta espressamente per le ristampe economiche.\nDiscografia.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1227083", "revid": "6923", "url": "https://it.wikipedia.org/wiki?curid=1227083", "title": "Isola Griffith (Windmill)", "text": "L'isola Griffith (in inglese \"Griffith Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 20 ' sud e ad una longitudine di 110\u00b029' est, l'isola \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN Russell B. Griffith membro del \"team\" della stazione Wilkes dell'anno 1958."}
{"id": "1227084", "revid": "1305772", "url": "https://it.wikipedia.org/wiki?curid=1227084", "title": "Isola Griffith", "text": "Diverse localit\u00e0 portano il nome Griffith, tra cui:"}
{"id": "1227085", "revid": "146644", "url": "https://it.wikipedia.org/wiki?curid=1227085", "title": "Isola Griffiths", "text": ""}
{"id": "1227086", "revid": "146644", "url": "https://it.wikipedia.org/wiki?curid=1227086", "title": "Griffith Island", "text": ""}
{"id": "1227087", "revid": "146644", "url": "https://it.wikipedia.org/wiki?curid=1227087", "title": "Griffith island", "text": ""}
{"id": "1227088", "revid": "146644", "url": "https://it.wikipedia.org/wiki?curid=1227088", "title": "Griffiths island", "text": ""}
{"id": "1227089", "revid": "146644", "url": "https://it.wikipedia.org/wiki?curid=1227089", "title": "Griffiths Island", "text": ""}
{"id": "1227090", "revid": "729019", "url": "https://it.wikipedia.org/wiki?curid=1227090", "title": "Isola Hailstorm", "text": "L'isola Hailstorm (in inglese \"Hailstorm Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 13' sud e ad una longitudine di 110\u00b036' est, l'isola si trova tra l'isola Cameron e l'isola Burnett. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948."}
{"id": "1227094", "revid": "2056951", "url": "https://it.wikipedia.org/wiki?curid=1227094", "title": "Via metabolica dell'acido mevalonico", "text": "La via metabolica dell'acido mevalonico, altrimenti nota anche come via metabolica del HMG-CoA reduttasi o via del mevalonato, \u00e8 una via anabolica che a partire dall'Acetil-Coenzima A porta alla sintesi di composti organici essenziali, \"in primis\" poli-isoprenoidi (dolicolo, ubiquinone ) e steroli (lanosterolo, ergosterolo, colesterolo) negli animali, piante, funghi e alcuni batteri.\nFunzioni.\nQuesta importantissima via metabolica ha la funzione di generare una variet\u00e0 di composti essenziali per la fisiologia degli eucarioti e di alcuni procarioti. Si tratta sia di isoprenoidi non sterolici che di isoprenoidi sterolici (o steroli).\nGli isoprenoidi a catena corta (farnesil pirofosfato e geranilgeranil pirofosfato) intervengono nella modificazione post-traduzionale delle proteine (prenilazione delle proteine) e quindi sono coinvolti in un'ampia tipologia di processi; in particolare, essi si comportano da molecole di ancoraggio delle GTPasi alla membrana plasmatica, consentendo cos\u00ec ai recettori di membrana di innescare la formazione di messaggeri intracellulari. \nGli isoprenoidi a catena lunga (dolicolo) partecipano alla glicosilazione delle proteine delle membrane cellulari oppure fanno parte delle catene di trasporto degli elettroni (ubiquinone). \nGli steroli sono costituenti essenziali delle membrane cellualri, fanno parte dell'apparato fotosintetico degli organismi fototrofici (carotenoidi) e, nel caso del colesterolo, sono precursori degli ormoni steroidei, della vitamina D e degli acidi biliari.\nBiochimica.\nQuasi tutti gli enzimi coinvolti nella sintesi del colesterolo sono localizzati nella membrana del reticolo endoplasmatico. Secondo Hogenboom, gli enzimi mevalonato chinasi, fosfomevalonato chinasi e pirofosfomevalonato decarbossilasi sarebbero localizzati nel citoplasma. Le complesse tappe di questa via biosintetica sono le seguenti: \n1) Nella prima tappa si ha la conversione dell'acetil-CoA (CH3-CO-CoA) in acido mevalonico. Il processo ha inizio con la formazione di acetoacetil-CoA (CH3-CO-CH2-CO-CoA) per condensazione di due molecole di acetil-CoA in una reazione catalizzata dall'enzima \"tiolasi (\"\u03b2-chetotiolasi); nella seconda tappa l'acetoacetil-CoA reagisce con un'altra molecola di acetil-CoA per formare 3-idrossi-3-metilglutaril-CoA o HMG-CoA (COO--CH2-COH-CH3-CH2-CO-CoA) in una reazione catalizzata dalla HMG-CoA sintasi:\nSuccessivamente, all'interno del citosol, HMG-CoA viene ridotto da NADPH a mevalonato (COO--CH2-COH-CH3-CH2-CH2OH) ad opera dell'enzima HMG-CoA reduttasi, l'enzima regolatore dell'intero processo di biosintesi degli isoprenoidi e degli steroli (colesterolo):\nLe prime due reazioni illustrate sono reversibili, mentre la terza \u00e8 irreversibile e determina la velocit\u00e0 dell'intera via metabolica.\n2) Nella seconda tappa si ha la formazione di unit\u00e0 isopreniche attivate (ricche di fosfato). Per prima cosa il mevalonato viene fosforilato dagli enzimi mevalonato chinasi e fosfomevalonato chinasi aggiungono complessivamente 2 gruppi fosfato al mevalonato per trasferimento dall'ATP (che viene quindi idrolizzato ad ADP) con formazione del 5-pirofosfo-mevalonato. Quest'ultimo composto viene fosforilato e decarbossilato dalla difosfomevalonato, che rimuove sia il gruppo ossidrilico sul carbonio-3 del mevalonato che il gruppo carbossilico, formando la prima unit\u00e0 isoprenica attivata, il \u03943-isopentenil-5-pirofosfato (IPP), composto a 5 atomi di carbonio (C5) che \u00e8 l'unit\u00e0 base per la sintesi di tutti gli altri isoprenoidi. Per isomerizzazione di questo composto, si forma il dimetilallil pirofosfato (DMAPP).\n3) Nella terza tappa (in tre sotto-tappe) si forma lo squalene per condensazioni \"testa-coda\" (prime due sotto-tappe) o \"testa-testa\" (terza sotto-tappa) tra le unit\u00e0 isopreniche attivate formatesi nelle reazioni precedenti. Si producono cos\u00ec il geranil pirofosfato (C10), il farnesil pirofosfato (C15) e il geranilgeranil pirofosfato (C20) e infine lo squalene (C30). Il farnesil pirofosfato si trova al crocevia dell'intera via metabolica, i cui rami portano alla sintesi di steroli o di isoprenoidi non sterolici. L'enzima squalene sintasi catalizza la prima reazione della diramazione che conduce alla produzione del colesterolo.\n4) Nella quarta tappa lo squalene viene convertito in colesterolo in una serie di reazioni. Durante queste reazioni la molecola dello squalene, lineare, viene ciclizzata e convertita in lanosterolo. Il lanosterolo viene, infine, convertito (in 19 sotto-tappe) in colesterolo, tramite spostamento o rimozione di gruppi metilici.\n\u00c8 interessante notare come le piante ed alcuni microrganismi come i protozoi della malaria siano in grado di utilizzare anche una via metabolica alternativa non mevalonato-dipendente, mentre importanti patogeni come il \"Mycobacterium tuberculosis\" sono in grado di utilizzare solamente quest'ultima via.\nRegolazione.\nLa HMG-CoA reduttasi \u00e8 l'enzima regolatore (\"rate-limiting enzyme\") che condiziona l'efficienza dell'intera via metabolica dell'acido mevalonico. La sua attivit\u00e0 \u00e8 pertanto finemente regolata in modo da soddisfare il fabbisogno di isoprenoidi e di steroli (colesterolo) della cellula. La regolazione a lungo termine dell'enzima si attua principalmente attraverso il controllo della sua trascrizione genica e della sua degradazione. In condizioni di carenza di steroli e di isoprenoidi \u00e8 stimolata la trascrizione genica della HMG-CoA reduttasi; al contrario, in caso di loro eccesso viene indotta la degradazione dell'enzima. La regolazione a breve termine \u00e8 effettua tramite fosforilazione dell'HMG-CoA reduttasi per azione della AMPK (\"AMP-dependent protein kinase\"). Grazie ai meccanismi regolatori l'attivit\u00e0 della HMG-CoA reduttasi delle cellule animali pu\u00f2 aumentare di alcune centinaia di volte, al fine di assicurare la produzione di una quantit\u00e0 sufficiente di acido mevalonico.\nGli esperimenti con topi transgenici con iper-espressione di SREBP hanno dimostrato che non solo gli enzimi chiave (HMG-CoA sintasi e HMG-CoA reduttasi), ma tutta la via metabolica dell'acido mevalonico \u00e8 soggetta a regolazione genica per effetto di recettori intracellulari definiti SREBP-2 (\"Sterol Regulatory\" \"Element-Binding Protein 2\") che influenzano la trascrizione del DNA. SREBP \u00e8 un fattore di trascrizione legato in forma inattiva alla membrana del reticolo endoplasmatico liscio. In caso di carenza di steroli, SREBP viene attivato, entra nel nucleo cellulare e stimola la trascrizione di geni contenenti la sequenza SRE (\"sterol regulatory element\"): SREBP-2 induce la trascrizione dei geni degli enzimi della via dell'acido mevalonico e di quello del recettore per le LDL, SREBP-1c stimola i geni della sintesi degli acidi grassi e SREBP-1\u00aa mostra entrambe le azioni.\nLa mevalonato chinasi \u00e8 l'enzima che catalizza lo svolgimento di un'altra tappa importante della via: la fosforilazione dell'acido metabolico, una reazione irreversibile che richiede consumo di energia (ATP). Per evitare spreco di energia, l'enzima \u00e8 soggetto a regolazione inibitoria (\"feedback\" negativo) da parte di geranil pirofosfato, farnesil pirofosfato e gerangeranil pirofosfato: l'inibizione \u00e8 di tipo competitivo in corrispondenza del sito di legame per l'ATP.\nLa squalene sintasi \u00e8 il primo enzima della sequenza che termina con la sintesi del colesterolo. Esso occupa quindi una posizione critica nella via dell'acido mevalonico e catalizza la condensazione di due molecole di farnesil pirofosfato (C15) in squalene (C30). Oltre che soggetta alla regolazione tramite SREBP, la squalene sintasi \u00e8 inibita dalla concentrazione intracellulare degli steroli: in questo modo, quando vi \u00e8 sufficienza di colesterolo, il metabolismo del mevalonato \u00e8 ridiretto verso la produzione degli isoprenoidi.\nLa squalene monossigenasi (o squalene epossidasi) catalizza la prima reazione ossidativa della via biosintetica del colesterolo ed \u00e8 considerato un importante enzima regolatore della via. L'enzima \u00e8 controllato sia a livello di trascrizione (attraverso SREBP) che di degradazione: l'eccesso di colesterolo ne induce la degradazione. La squalene monossigenasi \u00e8 bersaglio di farmaci antifungini (terbinafina) e di sostanze naturali che riducono la colesterolemia (polifenoli del t\u00e8 verde, resveratrolo del vino, aglio).\nPatologia.\nIl deficit genetico di mevalonato chinasi si pu\u00f2 manifestare con due diverse sindromi autoinfiammatorie ereditarie a trasmissione autosomica recessiva, entrambe caratterizzate da un'alta concentrazione plasmatica e urinaria di acido mevalonico: aciduria mevalonica (MVA) e sindrome da iperimmunoglobulinemia D (HIDS). La MVA \u00e8 la forma pi\u00f9 grave e si presenta con attacchi febbrili ricorrenti, accompagnati da nausea, vomito ed esantema morbilliforme, ai quali si associano turbe neurologiche, deficit visivo progressivo e ritardo psicomotorio. La HIDS \u00e8 stata rinvenuta in corso di sindrome di febbre ricorrente accompagnata da iper-IgD e spesso iper-IgA. La base fisiopatologica delle due malattie viene attribuita a uno stato autoinfiammatorio legato alla insufficiente produzione di isoprenoidi: il deficit di biosintesi di isoprenoidi stimolerebbe la secrezione di citochine pro-infiammatorie, soprattutto interleuchina 1 (IL-1).\nFarmacologia.\nLe statine, i principali farmaci utilizzati per contrastare l'ipercolesterolemia, agiscono inibendo la tappa che porta alla sintesi dell'acido mevalonico mentre i bifosfonati, farmaci utilizzati per la cura dell'osteoporosi in quanto sono in grado di inibire il riassorbimento osseo ad opera degli osteoclasti, inibiscono la sintesi di geranil pirofosfato da IPP e farnesil pirofosfato da geranil pirofosfato."}
{"id": "1227095", "revid": "6923", "url": "https://it.wikipedia.org/wiki?curid=1227095", "title": "Isola Hemphill", "text": "L'isola Hemphill (in inglese \"Hemphill Island\") \u00e8 una piccola isola antartica ricoperta dai ghiacci facente parte dell'arcipelago Windmill.\nLocalizzata ad una latitudine di 66\u00b0 23' sud e ad una longitudine di 110\u00b034' est, l'isola si trova tra i monti Robinson e l'isola Odbert. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a George R. Hemphill, meteorologo del \"team\" della stazione Wilkes dell'anno 1961."}
{"id": "1227096", "revid": "204209", "url": "https://it.wikipedia.org/wiki?curid=1227096", "title": "Caterina Bueno", "text": "Il suo lavoro di ricercatrice ha avuto una notevole importanza dal punto di vista culturale, consentendo di recuperare molte canzoni popolari toscane e dell'Italia centrale, tramandate oralmente fino al ventesimo secolo.\nLa sua attivit\u00e0 di cantante \u00e8 stata finalizzata alla ricerca sin dagli esordi.\nBiografia.\nCaterina nasce a San Domenico di Fiesole da padre spagnolo, il pittore Xavier Bueno, e madre svizzera, la scrittrice Julia Chamorel, e conserva la nazionalit\u00e0 spagnola fino all'et\u00e0 di ventun anni. Dopo aver imparato a suonare da autodidatta la chitarra, nei primissimi anni sessanta effettua, \"sul mercatale\" di Prato, la sua prima registrazione sul campo (field recording) del poeta estemporaneo Mario Andreini.\nDopo questo \"battesimo\", Caterina inizia la sua attivit\u00e0 di ricerca che la porter\u00e0 a raccogliere e a registrare centinaia di canti popolari toscani. Entra quindi in contatto con l'Istituto Ernesto De Martino di Milano e successivamente entra a far parte del Nuovo Canzoniere Italiano. Le sue prime esperienze teatrali sono, assieme a Massimo Castri e Roberto Vezzosi, le \"pionieristiche\" attivit\u00e0 del teatro della Societ\u00e0 di Mutuo Soccorso \"Andrea del Sarto\" di Firenze, col gruppo Nuova Resistenza diretto da Nino Filast\u00f2.\nNel 1963, sempre all'\"Andrea del Sarto\" col gruppo Nuova Resistenza, con Giorgio Naddi e Roberto vezzosi, mette in scena \"Sottostoria d'Italia\", un m\u00e9lange di canzoni e di brani teatrali accompagnati da notizie ricavate dai giornali, dall'unit\u00e0 d'Italia fino a De Gasperi. Fino al 1964, lo spettacolo avr\u00e0 10 rappresentazioni con un totale di circa 5000 spettatori. Parte del materiale dello spettacolo verr\u00e0 poi utilizzato nello spettacolo \"Bella Ciao\".\nNel 1964, col Nuovo Canzoniere Italiano, partecipa allo spettacolo \"Bella Ciao\" (curato da Roberto Leydi, Michele Straniero e Franco Fortini con la regia di Filippo Crivelli) che va in scena dal 21 al 29 giugno al settimo Festival dei Due Mondi di Spoleto. In quell'occasione Caterina esegue anche il canto per cui \u00e8 maggiormente rammentata: \"Tutti mi dicon Maremma Maremma\" (\"Maremma amara\"), nella versione da lei raccolta sulla montagna pistoiese. Questo canto, in seguito riproposto da molti cantanti fra cui Gabriella Ferri con Luisa De Santis (1965), I Gufi (1967), Nada Malanima (1972), Am\u00e1lia Rodrigues (1973), Orietta Berti (1973), Riccardo Marasco (1974), Maria Carta (1976), Chicho S\u00e1nchez Ferlosio con Rosa Jimenez (1981) e non ultima Gianna Nannini (1993), accompagner\u00e0 Caterina per tutta la vita. Nello stesso anno pubblica il suo primo disco La brunettina - Canzoni, rispetti e stornelli toscani per l'etichetta I dischi del sole.\nNel 1965 \u00e8 tra coloro che fondano il Cabaret 65, primo (e finora unico) cabaret a Firenze, dove vengono rappresentati, con scene dipinte da Xavier Bueno, \"Il Capitale\" di Julia Chamorel ed episodi dal \"Diario minimo\" di Umberto Eco, e dove si esibiscono numerosi artisti, tra i quali Riccardo Marasco, Mario Galasso e I Gufi. Nello stesso anno partecipa al Folk Festival 1, che si tiene a Torino dal 3 al 5 settembre.\nNel 1966 effettua una tourn\u00e9e in Canada, assieme ad altri esponenti folk come Gabriella Ferri, Otello Profazio e Lino Toffolo in uno spettacolo teatrale che ha la regia di Aldo Trionfo. Lo stesso anno partecipa (con Rosa Balistreri, Paolo Ciarchi, Franco Coggiola, Giovanna Daffini, Ivan Della Mea, Silvia Malagugini, Giovanna Marini, Cati Mattea, il Gruppo Padano di Piadena e il Coro del Galletto di Gallura) allo spettacolo Ci ragiono e canto (curato da Cesare Bermani e Franco Coggiola con la regia di Dario Fo).\nNel 1967 Caterina \u00e8 il soggetto di un documentario di 11' dal titolo \"Caterina raccattacanzoni\" per la regia di Luciano Michetti Ricci e Francesco Bolzoni prodotto da Toni De Gregorio.\nNel 1968 pubblica il suo primo LP La veglia. L'album racchiude tra l'altro il rispetto toscano \"E cinquecento catenelle d'oro\" (che verr\u00e0 in seguito citato da Roberto Vecchioni nell'album Montecristo e da Francesco De Gregori nella canzone \"Caterina\").\nNel 1969 partecipa allo spettacolo Ci ragiono e canto n.2 con la regia di Dario Fo.\nDurante uno spettacolo al Folkstudio di Roma conosce Francesco De Gregori, all'epoca giovane cantautore, e lo scrittura insieme ad Antonio De Rose per la tourn\u00e9e del 1971.\nNel 1973 firma un contratto con la Fonit Cetra, pubblicando i suoi dischi nella serie \"Folk\", curata da Giancarlo Governi; nel frattempo si esibisce in Francia, Svizzera e Germania.\nA cavallo tra il 1973 e il 1974, assieme Sandra Mantovani, Cristina Pederiva e Bruno Pianta, come gruppo dell\u2019Almanacco Popolare, e assieme a Peggy Seeger, Ewan MacColl, John Faulkner, Sandra Kerr, Jack Warshaw e Terry Yarnell, il London Critics Group, partecipa alle quattro puntate, mandate in onda dalla TV Svizzera nei giorni 24 dicembre 1973 e 1-8-15 gennaio 1974, della trasmissione \"Musica Popolare\" a cura di Roberto Leydi all\u2019interno dei \"Colloqui culturali del luned\u00ec\" della \"Enciclopedia TV\".\nNel 1974 Ugo Gregoretti gira una serie di caroselli per la Coop, con interpreti lui stesso e il figlio Gianlorenzo, intitolata \"I canti del lavoro\". Per realizzarli utilizza le incisioni de I Dischi del Sole. Il primo episodio lo dedica a \"Maremma amara\" cantata da Caterina Bueno.\nNel 1976 prende parte alla trasmissione televisiva in 5 puntate Canti popolari italiani di Giancarlo Guardabassi mandata in onda dal 30 luglio al 27 agosto dalla Rete 1 della Rai (l'attuale Rai 1) e alla trasmissione televisiva in 8 puntate Italia bella mostrati gentile, trasmessa dal 2 novembre al 28 dicembre dalla Rete 2 della Rai (l'attuale Rai 2).\nNel settembre del 1976, nell'ambito dei concerti della Festa Nazionale de l'Unit\u00e0 di Firenze, conosce e inizia una collaborazione col trio provenzale Mont-Joia.\nNel 1977 durante un'intervista radiofonica sulla Maremma trasmessa dalla Rai, Caterina d\u00e0 in diretta la notizia che a Montalto di Castro, nella Maremma laziale, si sarebbe tenuta \"Festa della vita\", una manifestazione pacifica contraria alla costituenda centrale termonucleare di Montalto di Castro. Questo episodio le vale un mai dichiarato ma ferreo ostracismo da parte della RAI (e oltre) che perdurer\u00e0 fino alla met\u00e0 degli anni 2000.\nDa quel momento la sua attivit\u00e0 di cantante riesce a proseguire all'estero, soprattutto in Svizzera e in Francia, e in Italia soltanto grazie ad ARCI, case del popolo e ad altri circuiti alternativi o underground, accompagnata da valenti musicisti di formazione sia popolare che classica, spesso da lei scoperti e promossi, quali Alberto Balia, Enrico Frongia, Riccardo Tesi, Daniele Andriola, Catinka Cassola, Flavio Cucchi, Pietro Vismara, Franco Pacini, Luciano Francisci, Rebecca Eisenhut, Andrea Degl'Innocenti, Maurizio Geri, Mimmo Epifani, Jamie Marie Lazzara e Valentino Santag\u00e0ti.\nNel 1977, con \"Ed ora: il ballo\", Caterina assieme ad Alberto Balia, Aldo Nichil, Francesco Giannattasio e Pietro Vismara, segue Jan-Mari Carlotti nella sua video inchiesta in Toscana e Sardegna e partecipa ai \"Resc\u00f2ntres de la Mar\" che, all'interno dei \"2\u00e8mes rencontres musicales m\u00e9diterran\u00e9ennes\", si svolgono a Fontblanche dal 15 al 22 luglio e a Marsiglia al 25 al 31 luglio.\nNel 1977, partecipa, assieme al duo Gangi-Cigliano, Maria Carta, il Gruppo Emiliano di Musica Popolare, Concetta Barra, i suonatori della Valle del Savena, i Tarantolati di Tricarico e il Canzoniere internazionale, ad una festa itinerante che si svolge, dal 9 al 25 agosto, in 8 dell 9 circoscrizioni di San Marino.\nNel 1979 partecipa all'ottavo folkfestival che si tiene a Lenzburg (Canton Argovia, Svizzera) nei giorni 23 e 24 giugno.\nNel 1980 \u00e8 il soggetto del documentario \"Il tempo e la memoria\" di Fr\u00e9d\u00e9ric Rossif.\nNel 1981 Rossif inserisce, all'interno del suo documentario \"Toscana \u2013 L'ora che volge al desio\", trasmesso dalla RAI nel 1983, una bella ripresa controluce dove Caterina Bueno canta \"Maremma amara\".\nNel 1988 partecipa, come ospite fissa e con un concerto, al quinto meeting anticlericale che si tiene dal 19 al 21 agosto presso la rocca malatestiana di Fano.\nAnche nel 1989, dal 18 al 20 agosto, partecipa al meeting anticlericale di Fano\nNel 1995 si esibisce nuovamente con Francesco De Gregori a Roma: l'occasione \u00e8 una raccolta di fondi per salvare il Folkstudio, cui aderiscono anche altri cantanti, come Giovanna Marini, Mimmo Locasciulli, Claudio Lolli e Paolo Pietrangeli. Tutti insieme al termine del concerto eseguono un canto anarchico: gli \"stornelli d'esilio di Pietro Gori\" meglio noti come \"Nostra patria \u00e8 il mondo intero\".\nNel 1997 pubblica il CD Canti di Maremma e d'anarchia, raccolta di brani registrati nella prima met\u00e0 degli anni novanta, accompagnata dai musicisti Andrea Degl'Innocenti, Maurizio Geri e Jamie Marie Lazzara, con l'eccezione di due brani: una registrazione originale e un brano registrato nel 1979, accompagnata da Franco Pacini, Riccardo Tesi, Daniele Andriola e Pietro Vismara. Il CD, prodotto con la collaborazione del Folkstudio e realizzato negli studi EMA Records di Fibbiana, viene distribuito come supplemento del numero 29 del settimanale Avvenimenti.\nNel 1998, accompagnata dai musicisti Daniele Andriola, Andrea Degl'Innocenti, Mimmo Epifani, Maurizio Geri, Jamie Marie Lazzara e Valentino Santag\u00e0ti, pubblica Caterina Bueno in spettacolo \"canzoni paradossali e storie popolari di dolente attualit\u00e0\", edizione limitata fuori commercio a cura dell'assessorato alla cultura della provincia di Siena e della cooperativa teatro povero di Monticchiello.\nLo stesso CD viene messo in commercio nel 2001 col titolo Caterina Bueno dal vivo, arricchito da una bella dedica di Antonio Tabucchi.\nNel 2001, all'interno della decima edizione di Visionaria, il 6 novembre, presso il Teatro dei Rozzi di Siena, va in scena col recital video-musicale \"La donnina che semina il grano\".\nNel 2003 \u00e8 ospite delle \"Lezioni di indisciplina\" ovvero \"La morte del denaro\" e \"Pensiero e gesto nell'arte e nell'economia\", di Michelangelo Jr. e Pierangelo Dacrema e moderate da Philippe Daverio, nelle sessioni del 16 marzo presso l'aula magna della facolt\u00e0 di economia dell'Universit\u00e0 La Sapienza di Roma e del 26 maggio presso il Teatro Strehler di Milano.\nNel 2004, all'interno della Festa Nazionale de l'Unit\u00e0 di Genova, il 29 agosto partecipa al concerto \"Macchie di Rosso\". All'evento, presentato da Toni Jop e Gianni Borgna, partecipano Mariano De Simone, Fausto Amodei, Rudi Assuntino, Caterina Bueno, Gualtiero Bertelli, Ivan Della Mea, Claudio Cormio, Lucilla Galeazzi e i Modena City Ramblers. Il concerto viene trasmesso integralmente in diretta satellitare.\nIl 24 e 25 settembre gli stessi \"vecchi compagni di viaggio\" si incontrano di nuovo in Piazza dei Coronari a Roma per il concerto in due parti \"Note di Rosso\". Vi partecipano, sempre presentati da Toni Jop, nella prima serata Ivan Della Mea, Paolo Pietrangeli, Giovanna Marini, Franco Fabbri, Paolo Ciarchi, Caterina Bueno e Bianca Giovannini, nella seconda serata Fausto Amodei, Leoncarlo Settimelli, Gualtiero Bertelli, Alberto D'Amico, Rudi Assuntino, Lucilla Galeazzi e i Modena City Ramblers. \"Vivandiere\" dell'evento \u00e8 il trasformista Dominot, vecchio amico di Caterina.\nLo stesso anno partecipa al film documentario di Luca Pastore I dischi del sole, che viene presentato il 27 novembre all'interno della 45\u00aa edizione del Festival dei Popoli. Oltre ad alcune parti girate il 30 maggio al podere Campicozzoli (nel comune di Pontassieve - Firenze), a Caterina \u00e8 dedicata una parte del documentario girata, poco prima che i restauri cancellassero per sempre le scritte dalle pareti delle celle, all'interno del carcere fiorentino delle Murate.\nNel 2005, alla presenza del professor Maurizio Agamennone riceve, a Pistoia, il riconoscimento \"Tradizioni ed oltre\".\nIl 2 settembre dello stesso anno tiene un concerto all'interno della 2\u00aa Vetrina dell'Editoria Anarchica e Libertaria.\nCon la sua scomparsa, al \"solenne impegno\" di partecipare anche all'edizione successiva del settembre del 2007, ottempereranno i suoi musicisti con l'aiuto di tanti \"compagni di viaggio\".\nNel 2006 la Warner (detentrice del catalogo Fonit Cetra) pubblica un doppio cd contenente i tre vinili incisi per la \"Fonit Cetra\" Eran tre falciatori, Se vi assiste la memoria e Il trenino della \"leggera\". L'ascolto di questa ristampa riaccende l'interesse dei media sul lavoro di Caterina Bueno. Difatti il 4 febbraio la trasmissione Notturno italiano curata da Rai International trasmette in proposito una lunga intervista in diretta di Giuseppe Vota a Caterina Bueno.\nNello stesso anno il Comune di Firenze le conferisce il \u201cFiorino d'oro\u201d, la massima onorificenza che la citt\u00e0 attribuisce a personalit\u00e0 che abbiano rappresentato in maniera originale e significativa la cultura fiorentina e toscana in Italia e nel mondo. La cerimonia si tiene il 16 maggio 2006 nel Saloncino del Teatro della Pergola. In quell'occasione, a rendere omaggio a Caterina, oltre al sindaco e le chiarine del comune di Firenze e un folto pubblico, sono presenti Sergio Staino, Nino Filast\u00f2, Maurizio Agamennone, Altamante Logli, Gianna Nannini e i suonatori dell'associazione culturale \"La leggera\". Caterina, come ringraziamento per l'onorificenza ricevuta, offre al pubblico, accompagnata da Jamie Marie Lazzara, Samuele Venturin, Saverio Damiani e Giovanni Bartolomei un breve spettacolo di canti toscani \"debitamente contestualizzati\", come esempio del suo \"lavoro\".\nL'8 agosto 2006 il Consiglio del Comune di San Marcello Pistoiese le conferisce la cittadinanza onoraria, con cerimonia ufficiale all'interno della manifestazione \"Sentieri acustici\" del 23 agosto 2006.\nIl primo settembre 2006, tiene il suo ultimo concerto pubblico a San Giuliano Terme.\nNel 2007 esce il cd \"Dal vivo / live - Firenze 1975\", dalla registrazione di un coinvolgente spettacolo, tenuto insieme al \"Coro degli Etruschi\" del grande Morbello Vergari, presso l'Auditorium del Centro FLOG di Firenze il 25 novembre 1975.\nLa sua improvvisa scomparsa avviene prematuramente a Firenze il 16 luglio 2007 dopo una breve malattia. Riposa nel cimitero fiorentino di Monteripaldi.\nDediche, omaggi e parodie.\nDediche.\nCaterina.\nNel 1982 Francesco De Gregori scrive \"Caterina\", canzone che inserisce nel disco Titanic.\nLa canzone, una delle pi\u00f9 famose del disco, \u00e8 una ballata dedicata a Caterina Bueno in cui De Gregori suona l'armonica a bocca.\nNel testo, i versi \u00abe cinquecento catenelle che si spezzano in un secondo\u00bb, rimandano a un antico rispetto toscano facente parte del repertorio di Caterina Bueno: \u00abe cinquecento catenelle d'oro / hanno legato lo tuo cuore al mio / e l'hanno fatto tanto stretto il nodo / che non si scioglier\u00e0 n\u00e9 te n\u00e9 io\u00bb\nTalvolta, in concerto, De Gregori cambiava il verso finale \u00absopra i tetti di Firenze per poterti conquistare\u00bb in \u00abper poterti consolare\u00bb. Dopo aver chiesto un parere a Caterina, vista la risposta, ci\u00f2 non \u00e8 pi\u00f9 avvenuto.\nIn un bootleg del 1994 il cantautore introduce il brano dicendo \"\u00abQuesta prossima che faccio adesso parla di una donna che amo, si chiama Caterina\u00bb\".\nDopo la morte dall'amica, De Gregori ha cantato \u00abper poterti ricordare\u00bb.\nNel 2009 il chitarrista Maurizio Geri ne canta una versione, accompagnato dall'organetto diatonico di Riccardo Tesi, pubblicata all'interno dell'album del 2010 \"Sopra i tetti di Firenze - Omaggio a Caterina Bueno\".\nToponomastica.\nIl 22 agosto 2009 il Comune di San Marcello Pistoiese intitola, a Campo Tizzoro, una via a Caterina Bueno.\nIl 22 aprile 2021, nella seduta della V commissione consiliare del Comune di Firenze, viene espresso parere favorevole alla mozione 391-21 \"Caterina Bueno Raccattacanzoni\", mozione che impegna il Comune di Firenze a intitolare un luogo toponomastico della citt\u00e0 di Firenze a Caterina Bueno.\nOmaggi.\nIl 22 maggio 2009, presso l'Istituto Ernesto De Martino, all'interno della rassegna \"InCanto 2009\", si tiene il seminario \"Se ci assiste la memoria - Pensando a Caterina Bueno\" (con interventi di G. Gianassi, M. Agamennone, A. Bua, P. Clemente, P. De Simonis, A. Fanelli, A. Fantacci, B. Fontanella, M.E. Giusti, M. Magistralis, G. Marini, L. Pastore e S. Staino) e il Concerto-testimonianza con Alberto Balia, Giovanni Bartolomei, Dal nostro canto, La Tazza di Arianna, Jamie Maria Lazzara, Giovanna Marini, Marco Rovelli e Valentino Santagati e Piero Nissim che, per l'occasione, presenta il suo canto \"Bueno la Caterina\". Sempre nel 2009 Sandra Boninelli dedica alla Bueno la sua canzone-dialogo \"Quattro passi pi\u00f9 in l\u00e0\".\nNel 2010 Giovanni Bartolomei le dedica \"A lume spento (Ricordo di Caterina Bueno)\", canto in ottava rima ricalcato su \"A passo lento (Ricordo della montagna pistoiese)\" di Mario Andreini.\nL'11 novembre 2009 va in scena, al Teatro dei Rozzi di Siena, \"Caterina Raccattacanzoni - Ragionando e cantando di Caterina Bueno\", conferenza-spettacolo a cura dell'associazione \"Le Radici con le Ali\" con Alberto Balia, Giovanni Bartolomei, Jamie Marie Lazzara, Pietro Clemente, Dal Nostro Canto, La Tazza d'Arianna, Marco Rovelli, Enrico Rustici e Valentino Santagati. Il 13 dicembre dell'anno successivo, al Teatro de l'Affratellamento di Firenze, nell'ambito di \"\"Sortirne insieme\" duemiladieci anno dei mezzadri\", il racconto-spettacolo va nuovamente in scena con Alberto Balia, Giovanni Bartolomei, Alfredo Camozzi, Ario Capra, Sara Ceccarelli, Pietro Clemente, Laura Cossa, Guerino Degli Esposti, Andrea Fantacci, Camilla Fantacci, L\u00f9cia Fantacci, Alessandro Formisano, Jamie Marie Lazzara, Lucia Lorenzini, Fiorenza Mannucci, Monalda Paciotti, Marino e Sandro Severini (I Gang) e Monica Tozzi.\nIl 22 agosto 2010 va in scena a Maresca, nell'ambito del Festival Sentieri Acustici, \"Sopra i Tetti di Firenze - Omaggio a Caterina Bueno\", a cura di Riccardo Tesi e Banditaliana, uno spettacolo di personali interpretazioni dei canti toscani documentati o comunque facenti parte del repertorio di Caterina Bueno. Da quello spettacolo e dalle sue numerose repliche, scaturisce un omonimo doppio CD. Al progetto discografico partecipano Maurizio Geri, Riccardo Tesi, Lucilla Galeazzi, Claudio Carboni, Filippo Pedol, Stefano Melone, Marco Fadda e, in qualit\u00e0 di ospiti, Piero Pel\u00f9, Gianna Nannini, Nada, Davide Riondino, Carlo Monni, Francesca Breschi, Daniele Sepe, Custodio Castelo, Riccardo Tarlini e il Coro delle mietitrici di Scansano.\nIl 20 agosto 2011, sempre a Maresca, Daniele Sepe con gli allievi degli stage di Sentieri Acustici mettono in scena uno spettacolo di rielaborazioni di canti toscani, con particolare attenzione a quelli dell'Appennino e a quelli raccolti da Caterina Bueno.\nNel 2018, Marco Rovelli pubblica, per Squilibri editore, il cd-book \"Bella una serpe con le spoglie d'oro. Omaggio a Caterina Bueno\", che ripropone, mediante personali interpretazioni e arrangiamenti musicali, un percorso nel repertorio toscano di Caterina Bueno. Le canzoni del cd sono quelle messe in scena nello spettacolo di teatro-canzone \"La leggera\", a sua volta concepito come un omaggio a Caterina Bueno, oltrech\u00e9 a Carlo Monni e Altamante Logli.\nNel 2021 Ernesto Bassignano, all'interno di \"Soldati Arlecchini e Pierrot\", pubblica il brano \"Ben venga Maggio\" descritto come \"Un inno ai cortili, ai fienili, ai covili, alle canzoni del maggio dei poeti toscani a braccio e delle indimenticabili voci di Caterina Bueno, musa del Folkstudio, e di Leoncarlo Settimelli\".\nParodie.\nGiovannini.\nNel film del 1986 Speriamo che sia femmina, sceneggiato e diretto da Mario Monicelli, il personaggio del \"professor Giovannini\", l'etnomusicologo che va in giro per la campagna toscana armato di registratore a bobine, \u00e8 una palese parodia di Caterina Bueno. Il riferimento pi\u00f9 evidente alla \"Caterina Raccattacanzoni\" sta nel canto che il professor Giovannini raccoglie, registrandolo dalla flebile voce di una vecchia inferma a letto, e che la sua fidanzata Franca (Giuliana De Sio) maldestramente cancella.\nIl canto, \u00e8 una versione di \"Mamma, fammi la pappa\", uno dei primi che Caterina raccoglie e che nel 1964 incide nel suo primo disco. Riguardo al termine \u00abpappa\u00bb \u00e8 interessante il raffronto tra quanto scrive Caterina Bueno nelle note interne al disco e la spiegazione data nel film da Giovannini.\nDocumentario.\nNel 2017, a dieci anni dalla morte di Caterina Bueno, \u00e8 stato lanciato il progetto di documentario Caterina. Il film, per la regia di Francesco Corsi, prodotto dalla casa di produzione Kin\u00e9 in collaborazione con l'Associazione Culturale Bueno, l'Istituto Ernesto de Martino e l'Archivio del Movimento operaio e contadino in provincia di Siena, \u00e8 stato completato nel 2019 ed \u00e8 stato presentato in anteprima in concorso nella 60\u00aa edizione del Festival dei popoli di Firenze.\nDopo la proiezione dell'anteprima del film, avvenuta l'8 novembre 2019 presso il cinema La Compagnia di Firenze, i musicisti e cantanti presenti (Alberto Balia, Giovanni Bartolomei, Sabrina Collu, Andrea Fantacci, Elena Gallo, Jamie Marie Lazzara, Maurizio Geri, Valentino Santagati, Riccardo Tesi, Monica Tozzi e Samuele Venturin), introdotti da un canto in ottava rima, hanno ricordato Caterina improvvisando quattro canti del suo repertorio: La storia delle nozze tragiche tra il grillo e la formica, La leggera delle donne, Dimmi bel giovane e gli Stornelli d'esilio di Pietro Gori (Nostra patria \u00e8 il mondo intero).\nIl giorno successivo, al documentario, sono stati assegnati due premi: Il premio MyMovies.it \u2013 Il cinema dalla parte del pubblico per il Concorso Italiano e, dalla giuria composta da Andrea Magagnato, Martina Capaccioni e Marta Zappacosta, il Premio \u201cGli Imperdibili\u201d del Concorso Italiano con la seguente motivazione: \u201cUn film che attraverso la musica popolare si fa strada nella vita di una donna sorprendente che ci racconta Firenze e la Toscana, ma la verit\u00e0 \u00e8 che parla al cuore di tutti. Una storia che porter\u00e0 in sala i fiorentini che sono cresciuti con la sua musica, ma anche le nuove generazioni curiose di conoscere la \u2018raccattacanzoni\u2019\u201d.\nEssendo presente, tra i materiali d'archivio utilizzati nel film, il brano \"Maremma amara\" tratto dalla quarta puntata della trasmissione \"Enciclopedia TV\" mandata in onda dalla TV Svizzera il 15 gennaio 1974, la stessa emittente ha dedicato alla Bueno ed a Ginevra Di Marco la puntata del 16 febbraio 2021 della trasmissione radiofonica \"Intavolature\" e la puntata del 21 febbraio 2021 della trasmissione televisiva \"Paganini\" intitolata \"Caterina Bueno e la canzone popolare\" dove, oltre alla messa in onda integrale del film di Corsi, sempre dalla trasmissione \"Enciclopedia TV\" sono stati riproposti \"Cade l'uliva\" dalla terza puntata dell'8 gennaio 1974, il \"Maggio di Roselle\" dalla prima puntata del 24 dicembre 1973 e, durante i titoli di coda, \"E di casa buonasera\" sempre dalla prima puntata."}
{"id": "1227097", "revid": "729019", "url": "https://it.wikipedia.org/wiki?curid=1227097", "title": "Isola Herring (Windmill)", "text": "L'isola Herring (in inglese \"Herring Island\") \u00e8 una piccola isola antartica facente parte dell'arcipelago Windmill.\nLocalizzata ad una latitudine di 66\u00b0 24' sud e ad una longitudine di 110\u00b037' est, l'isola \u00e8 lunga quasi 3 km e si trova nella parte meridionale dell'arcipelago, a circa 1 chilometro e mezzo dall'isola Cloyd. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN al tenente C.C. Herring, fotografo dell'operazione Highjump."}
{"id": "1227099", "revid": "1305772", "url": "https://it.wikipedia.org/wiki?curid=1227099", "title": "Isola Herring", "text": "Diverse localit\u00e0 portano il nome di Herring tra cui:"}
{"id": "1227100", "revid": "146644", "url": "https://it.wikipedia.org/wiki?curid=1227100", "title": "Herring Island", "text": ""}
{"id": "1227101", "revid": "146644", "url": "https://it.wikipedia.org/wiki?curid=1227101", "title": "Herring island", "text": ""}
{"id": "1227102", "revid": "124123", "url": "https://it.wikipedia.org/wiki?curid=1227102", "title": "Jos\u00e9 Mar\u00eda Carre\u00f1o", "text": "\u00c8 stato Presidente del Venezuela dal 10 gennaio al 10 aprile 1837."}
{"id": "1227103", "revid": "729019", "url": "https://it.wikipedia.org/wiki?curid=1227103", "title": "Isola Holl", "text": "L'isola Holl (in inglese \"Holl Island\") \u00e8 una piccola isola antartica facente parte dell'arcipelago Windmill.\nLocalizzata a una latitudine di 66\u00b0 24' sud e a una longitudine di 110\u00b024' est, l'isola \u00e8 lunga poco meno di 3 chilometri. La zona \u00e8 stata mappata per la prima volta mediante ricognizione aerea durante l'operazione Highjump e l'operazione Windmill, negli anni 1947-1948. \u00c8 stata intitolata dalla US-ACAN a Richard C. Holl del \"Navy Hydrographic Office\" che supervision\u00f2 la costruzione di osservatori astronomici sull'isola e nelle coste di Knox e della Regina Maria."}
{"id": "1227107", "revid": "325224", "url": "https://it.wikipedia.org/wiki?curid=1227107", "title": "Rafael Addiego Bruno", "text": "Presidente della \"Suprema Corte de Justicia de Uruguay\" \u00e8 stato Presidente dell'Uruguay \"ad interim\" dal 12 febbraio al 1\u00ba marzo 1985."}
{"id": "1227108", "revid": "729019", "url": "https://it.wikipedia.org/wiki?curid=1227108", "title": "Gregorio \u00c1lvarez", "text": "Biografia.\nFu dittatore dell'Uruguay dal 1\u00ba settembre 1981 al 12 febbraio 1985. Il 17 dicembre 2007 venne incarcerato per violazione dei diritti umani, ritenuto colpevole della sparizione di 40 persone. Mor\u00ec a Montevideo il 28 dicembre 2016 all'et\u00e0 di 91 anni a causa di un problema cardiaco."}
{"id": "1227109", "revid": "1784425", "url": "https://it.wikipedia.org/wiki?curid=1227109", "title": "Aparicio M\u00e9ndez", "text": "\u00c8 stato Presidente dell'Uruguay dal 1\u00ba settembre 1976 al 1\u00ba settembre 1981.\nAutore di \"La teor\u00eda del \u00f3rgano\"."}
{"id": "1227110", "revid": "767487", "url": "https://it.wikipedia.org/wiki?curid=1227110", "title": "Juan Lindolfo Cuestas", "text": "\u00c8 stato Presidente dell'Uruguay dal 25 agosto 1897 al 15 febbraio 1899 e dal 1\u00ba marzo 1899 al 1\u00ba marzo 1903."}
{"id": "1227111", "revid": "1428919", "url": "https://it.wikipedia.org/wiki?curid=1227111", "title": "Jos\u00e9 Batlle y Ord\u00f3\u00f1ez", "text": "\u00c8 stato Presidente dell'Uruguay dal 15 febbraio al 1\u00ba marzo 1899, dal 1\u00ba marzo 1903 al 1\u00ba marzo 1907 e dal 1\u00ba marzo 1911 al 1\u00ba marzo 1915."}
{"id": "1227118", "revid": "1305772", "url": "https://it.wikipedia.org/wiki?curid=1227118", "title": "A sangue freddo (videogioco)", "text": "A sangue freddo (\"In Cold Blood\") \u00e8 un videogioco di genere avventura dinamica sviluppato da Revolution Software e distribuito nel 2000 per PlayStation e Windows. \u00c8 stato commercializzato da SCEE e Ubisoft in Europa, e da DreamCatcher Interactive in Nord America.\nTrama.\nIl protagonista di questa avventura \u00e8 John Cord, agente segreto del \"MI6\", servizio segreto britannico. \u00c8 stato mandato per scoprire cosa i leader volgiani (paese del Volgia, immaginario) stiano tramando e ben presto sar\u00e0 costretto a districarsi in una situazione ben pi\u00f9 complessa di quella che sembrava in apparenza. Il gioco \u00e8 un racconto che l'agente confessa a Dmitri Nagarov e Lukian, responsabili degli interrogatori e nemici dell'ex agente stesso.\nModalit\u00e0 di gioco.\nIl gioco si presenta come un'avventura grafica a schermate pre-renderizzate quasi sempre fisse, come ad esempio in Final Fantasy e Resident Evil, con molte animazioni e punti di interazione con il personaggio.\nL'avventura si snoda su nove livelli in cui dovremo alternarci tra esplorazioni dell'ambiente e il superamento di ostacoli e nemici per proseguire il raggiungimento degli obiettivi imposti. Il gameplay in questo aspetto ricorda molto il modo di muoversi, di agire e di combattere di \"Metal Gear Solid\" in cui allo scontro diretto sono preferibili azioni furtive e calcolate con pazienza, con l'aiuto di vari strumenti che il giocatore trova durante la storia."}
{"id": "1227120", "revid": "124123", "url": "https://it.wikipedia.org/wiki?curid=1227120", "title": "Hans-Rudolf Merz", "text": "Membro del Partito Liberale Radicale, ha ricoperto la carica di presidente della Confederazione nel 2009, e ha diretto il Dipartimento federale delle finanze fino al 2010."}
{"id": "1227124", "revid": "109236888", "url": "https://it.wikipedia.org/wiki?curid=1227124", "title": "Plus/minus", "text": "Plus/minus (spesso scritto come +/-) \u00e8 una statistica dell'hockey su ghiaccio e del basketball che valuta il rendimento di un giocatore mediante il conteggio della differenza tra reti fatte e reti subite dalla sua squadra durante la permanenza del giocatore stesso sul ghiaccio.\nNessun effetto ai fini di questa statistica hanno i gol realizzati in maggioranza numerica o subiti in minoranza numerica (\"powerplay gol\").\nDa notare che, in alcuni casi, pu\u00f2 capitare che un giocatore che ha realizzato un assist per un gol non riceva alcun punto di +/-, qualora esca dal ghiaccio prima che il disco entri in rete. Nessun effetto ha infatti su questa statistica l'aver partecipato attivamente all'azione, ma solo l'essere fisicamente in campo.\nQuesta statistica viene valutata sia sulla singola partita che nell'intero arco del campionato: la somma algebrica dei punteggi ottenuti nelle varie partite d\u00e0 il punteggio totale di fine campionato. Nella lega nordamericana NHL il giocatore che ha ottenuto il pi\u00f9 alto valore complessivo di plus/minus nell'arco delle 82 partite vince il \"NHL Plus-Minus Award\".\nIl valore di plus/minus \u00e8 considerato uno dei pi\u00f9 importanti nella valutazione dei difensori e degli attaccanti con attitudini difensive, mentre solitamente gli attaccanti con un gioco pi\u00f9 offensivo sono valutati pi\u00f9 per il loro ammontare di punti, ovvero gol e assist realizzati. Naturalmente, la performance della squadra nel suo complesso influisce tantissimo sul valore di plus/minus del singolo giocatore, e di conseguenza una giusta comparazione tra due giocatori non pu\u00f2 prescindere dal risultato complessivo della squadra. Per esempio, un punteggio di +15 realizzato da un giocatore della squadra pi\u00f9 forte della regular season \u00e8 considerato un dato peggiore di un +10 realizzato da un giocatore di una squadra con una difesa facilmente perforabile.\nQuesta statistica viene utilizzata in alcune occasioni negli Stati Uniti nella valutazione di giocatori di pallacanestro, con lo stesso principio di base."}
{"id": "1227135", "revid": "18323", "url": "https://it.wikipedia.org/wiki?curid=1227135", "title": "Equitazione ai Giochi della XXVI Olimpiade", "text": ""}
{"id": "1227136", "revid": "827882", "url": "https://it.wikipedia.org/wiki?curid=1227136", "title": "Equitazione ai Giochi della XXV Olimpiade", "text": ""}
{"id": "1227137", "revid": "767487", "url": "https://it.wikipedia.org/wiki?curid=1227137", "title": "Equitazione ai Giochi della XXIV Olimpiade", "text": ""}
{"id": "1227139", "revid": "599013", "url": "https://it.wikipedia.org/wiki?curid=1227139", "title": "Isortoq", "text": "Isortoq \u00e8:"}
{"id": "1227140", "revid": "400518", "url": "https://it.wikipedia.org/wiki?curid=1227140", "title": "Eqaluit (disambigua)", "text": "Equalit \u00e8 il nome di tre villaggi della Groenlandia nel comune di Kujalleq "}
{"id": "1227141", "revid": "1855146", "url": "https://it.wikipedia.org/wiki?curid=1227141", "title": "Tiberio Claudio Pompeiano", "text": "Si distinse durante il periodo delle guerre marcomanniche. Fu genero dell'imperatore romano Marco Aurelio e per ben tre volte rifiut\u00f2 la porpora imperiale.\nBiografia.\nOrigini familiari.\nPompeiano era un siriano di Antiochia di umili origini, figlio di un cavaliere romano (\"eques romanus\"). Il padre \u00e8 stato identificato con Tiberio Claudio Quinziano, epistratego in Egitto quando l'imperatore Adriano vi soggiorn\u00f2 nel 130. E il giovane Pompeiano potrebbe essere nato proprio in quegli anni (126-129?), visto che quando successivamente spos\u00f2 Lucilla nel 169, si disse che aveva gi\u00e0 superato i quarant'anni.\nIl padre riusc\u00ec ad ottenere l'appoggio dello stesso imperatore o di qualche membro influente del \"consilium principis\", garantendo la promozione sociale del figlio, come sostiene il Migliorati. Pompeiano ottenne cos\u00ec il laticlavio da Antonino Pio, quando gli venne donata la \"toga virilis\" quando raggiunse i 15-17 anni.\n\"Cursus honorum\".\nPrime cariche: dal tribunato al consulato \"suffectus\" (145-169).\nInizi\u00f2 la sua carriera come \"tribunus militum\" della \"legio VII Gemina\" di stanza in Spagna a Le\u00f3n negli anni 145-149, con la prospettiva di poter accedere al Senato di Roma. Duranti questi anni sembra abbia preso parte ad alcune campagne militari ordinate da Antonino Pio per difendere i confini dai turbolenti Mauri in Betica e in Mauretania. Il Migliorati ipotizza che Pompeiano abbia operato sotto il comando di Gneo Licinio Terenzio Omullo, il quale potrebbe aver fornito all'imperatore una segnalazione per le sue doti militari.\nPotrebbe essere divenuto questore o \"adlectus inter quaestorios\", poi edile, fino a raggiungere la pretura negli anni compresi tra il 150 e il 162. In seguito partecip\u00f2 alla prima fase delle campagne partiche degli anni 162-166, probabilmente come \"legatus legionis\" (forse della \"II Adiutrix\") o semplicemente come \"comes\" dell'imperatore Lucio Vero.\nTornato a Roma, ottenne il consolato come \"suffectus\" nella seconda parte del 166 insieme a Quinto Antistio Advento Postumio Aquilino.\nL'anno successivo divenne governatore della Pannonia inferiore (167), con quartier generale ad \"Aquincum\", e il Migliorati ipotizza che egli dovesse supportare le operazioni militari predisposte da Marco Aurelio, per l'occupazione dei territori tra Danubio, Tibisco e Dacia, in vista della creazione della nuova provincia di \"Sarmatia\". Non a caso furono formate proprio in questi anni (165-166) due nuove legioni: si trattava della \"II\" e \"III Italica\". Il Birley aggiunge che il 5 maggio del 167, Pompeiano conged\u00f2 i veterani di alcune unit\u00e0 ausiliarie del fronte pannonico, che ormai avevano raggiunto la fine del servizio militare (\"honesta missio\"), sostituendoli con nuovi e giovani soldati; dispose anche che i legionari della \"II Adiutrix\" si dedicassero ai lavori di riparazione delle strade (da \"Sirmium\" ad \"Aquincum\"), in vista di una nuova offensiva.\n\"Gener Marci\" durante le guerre marcomanniche (169-182).\nE mentre la nuova guerra infuriava lungo il fronte danubiano, l'imperatore Lucio Vero cadde malato e mor\u00ec poco dopo a \"Altinum\", non molto distante da Aquileia (inizi del 169). Marco, tornato a Roma, dopo aver meditato sulle conseguenze di dover reggere l'Impero da solo, scelse come suo nuovo genero Pompeiano, il quale and\u00f2 in sposo alla vedova di Lucio, Annia Aurelia Galeria Lucilla (autunno del 169), non senza qualche rimostranza da parte della figlia e della moglie Faustina minore. Sembra che lo stesso imperatore avesse ipotizzato di affiancare a s\u00e9 Pompeiano come \"Cesare\". In seguito venne spesso ricordato come \"gener Marci\" (genero di Marco Aurelio). \u00c8 possibile che una tale proposta fosse stata rifiutata dallo stesso Pompeiano.\nIl conflitto sarmatico si stava rivelando, nel frattempo, pi\u00f9 difficile del previsto, tanto che i Romani persero sul campo di battaglia ben due governatori delle tre Dacie: Calpurnio Agricola e Claudio Frontone. Fu solo con la fine dell'anno che Marco fu in grado di raggiungere il fronte in questione, il cui quartier generale fu posto a \"Sirmium\". Egli era accompagnato dal nuovo genero Pompeiano, nominato primo consigliere militare. Purtroppo la grande invasione germanica dell'inverno del 169-170, costrinse Marco a sospendere i suoi piani espansionistici. Si trattava di una grossa coalizione di trib\u00f9 germaniche, capeggiata da Ballomar, re dei Marcomanni, che sfondava il \"limes pannonicus\" e batteva un esercito di 20.000 soldati romani in una localit\u00e0 che si presume fosse lungo la Via dell'Ambra, probabilmente non molto distante dall'accampamento legionario di \"Carnuntum\". L'ondata barbara si rivers\u00f2 nel vicino Norico, compiendo incursioni fino ad \"Ovilava\", mentre un secondo ramo pi\u00f9 numeroso percorreva la Pannonia, passando da \"Savaria\", \"Poetovio\" ed \"Emona\", fino a giungere nell'Italia settentrionale dove assediava Aquileia e distruggeva \"Opitergium\".\nMarco affid\u00f2 a Pompeiano la controffensiva romana, insieme al futuro imperatore Publio Elvio Pertinace, suo protetto (di cui era probabilmente \"patronus\") e fidato collaboratore. Il primo obbiettivo rimaneva quello di bloccare l'invasione dell'Italia e, successivamente, di ripulirne i territori circostanti (170-171). Aquileia fu liberata dopo uno scontro campale, dove i Romani ottennero una vittoria determinante ai fini della guerra sulle popolazioni germaniche. Pompeiano, dimostrava ancora una volta le sue doti di brillante comandante d'armata, tanto da ottenere un secondo consolato, questa volta \"ordinarius\" nel 173.\nLa guerra prosegu\u00ec senza sosta, tanto da costringere Marco a stazionare per almeno un triennio a \"Carnuntum\" in Pannonia superiore (dalla fine del 170 almeno agli inizi del 173). Il Birley non \u00e8 neppure certo che l'imperatore abbia potuto fare ritorno a Roma, per presenziare all'elezione al consolato dei suoi due generi Pompeiano e Gneo Claudio Severo, tant'\u00e8 che ne mette in dubbio il ritorno dal fronte dello stesso Pompeiano. Marco fu per\u00f2 acclamato per la sesta volta \"imperator\", a cui si aggiungeva il titolo vittorioso di \"Germanicus\", mentre le monete ne celebravano la \"Germania subacta\" (Germania sottomessa).\nGli anni successivi videro un biennio di campagne militari contro le popolazioni della piana del Tibisco (174-175), quando a Marco giunse la triste notizia che Avidio Cassio, governatore di Siria, si era ribellato e autoproclamato imperatore. A Marco non rimase che abbandonare la guerra contro gli Iazigi e le popolazioni della piana della Tibisco, per recarsi in Oriente ad affrontare Cassio e metter fine alle sue pretese al trono. Questa rivolta sospendeva per la seconda volta la guerra contro le popolazioni sarmatiche, obbiettivo strategico principale dell'imperatore filosofo. La \"Historia Augusta\" ricorda, infatti, che Marco avrebbe desiderato fare della \"Marcomannia\" e della \"Sarmatia\" due nuove province, e ci sarebbe riuscito se Avidio Cassio non si fosse ribellato. La fortuna volle che pochi mesi dopo, Cassio venisse ucciso da un centurione romano, rimasto fedele a Marco Aurelio, scongiurando cos\u00ec una probabile nuova guerra civile. Sembra che, proprio durante questo periodo di assenza dell'imperatore dal fronte sarmatico (tra il 175 ed il 177), Pompeiano lo abbia sostituito in quel delicato settore bellico, tant'\u00e8 che viene ricordata la sua presenza lungo il \"limes\" della Mesia inferiore. Egli non era per Marco, solo un uomo di fiducia, esperto e capace militarmente, ma era affidabile anche politicamente e dinasticamente. Se Marco fosse morto, Pompeiano avrebbe potuto reggere l'impero al suo posto, come tutore del figlio Commodo.\nNel dicembre del 176 a Marco Aurelio, il Senato romano decret\u00f2 il meritato trionfo sulle popolazioni germaniche e sarmatiche a nord del medio-basso corso del Danubio (insieme al figlio Commodo, da poco nominato Augusto). In suo onore venne eretto all'imperatore un arco trionfale. L'esistenza di un arco \u00e8 ipotizzata sulla base di un ciclo di dodici rilievi (otto reimpiegati sull'arco di Costantino, tre conservati nel Palazzo dei Conservatori dei Musei Capitolini e un ultimo, scomparso, di cui resta un frammento oggi a Copenaghen). L'arco potrebbe essere sorto nei pressi della colonna di Marco Aurelio quale entrata monumentale al porticato circostante il monumento \"colchide\" e ad un tempio dedicato allo stesso imperatore ed alla moglie Faustina minore. Su questo arco appare, almeno in dieci rilievi insieme a Marco, il solito e fedele consigliere militare che, secondo il Birley, non pu\u00f2 essere che Pompeiano.\nSappiamo poi che sul finire del 176, Lucilla diede un figlio a Pompeiano, il cui nome era Lucio Aurelio Commodo Pompeiano (console nel 209). Il padre non pot\u00e9 per\u00f2 godersi il figlio appena nato, poich\u00e9 i combattimenti in Germania ripresero gi\u00e0 nella prima parte del 177. I Quadi, che da sempre si erano dimostrati i pi\u00f9 restii ad accettare l'occupazione romana, si ribellarono nuovamente, obbligando Marco a recarsi di persona lungo il fronte danubiano (3 agosto del 178). Aveva cos\u00ec inizio la \"secunda expeditio germanica\" e Pompeiano, ancora una volta, accompagnava i due Augusti, Marco e Commodo.\nLa campagna prosegu\u00ec per tutto il 179, ma nel marzo dell'anno successivo Marco Aurelio mor\u00ec, sembra a causa della terribile pestilenza che aveva colpito l'Impero romano ormai da un quindicennio. Era il 17 marzo del 180 e, come ci informa il contemporaneo Tertulliano nel suo \"Apologeticum\", sembra che il decesso sia avvenuto lungo il fronte sarmatico (\"Bononia\", non molto distante dal quartier generale di \"Sirmium\"). Dopo la morte dell'imperatore filosofo, riprese l'offensiva da parte di Commodo. Neppure la morte del padre pot\u00e9 ritardare la progettata spedizione nella piana del Tibisco (Tisza). I Sarmati Iazigi, i suebi Buri (\"expeditio Burica\"), i germani Vandali ed i Daci liberi, furono battuti pi\u00f9 volte. Commodo, che aveva deciso di abbandonare il fronte delle operazioni militari, fu pi\u00f9 volte invitato dal cognato Pompeiano a rimanere sul teatro di guerra ed a portare a termine i progetti espansionistico-strategici del padre, che sul letto di morte aveva chiesto al figlio di \u00abnon trascurare il compimento delle ultime operazioni di guerra\u00bb. Erodiano aggiunge il discorso che Pompeiano avrebbe fatto a Commodo nel tentativo di convincerlo a non far ritorno nella capitale:\nIl nuovo imperatore pur tuttavia decise di far ritorno a Roma nell'autunno del 180 (celebrando un secondo trionfo il 22 ottobre), lasciando che fossero i suoi generali (da Pertinace, a Pescennio Nigro, Clodio Albino, al figlio di Tigidio Perenne, fino a Valerio Massimiano per citarne alcuni), posti sotto il comando dello stesso Pompeiano, a portare a termine le operazioni di guerra.\nLa carriera militare di Pompeiano prosegu\u00ec ancora per un biennio, a capo dello stato maggiore delle operazioni condotte in \"Sarmatia\". L'anziano generale rimase a fianco di Commodo fino al 182, quando accadde l'irreparabile. Egli come altri \"amici\" di Marco Aurelio avevano scelto un atteggiamento definito di \"opposizione lealista\".\nRitiro a vita privata e morte (182-193 circa).\nNel 182, la moglie di Pompeiano, Lucilla (che detestava il marito da sempre), nonch\u00e9 sorella del nuovo imperatore, fu coinvolta in un intrigo di corte con alcuni membri del senato per uccidere il fratello, Commodo. Il tentativo venne sventato ed un nipote di Pompeiano fu messo a morte insieme ad altri senatori, mentre la stessa Lucilla fu mandata prima in esilio a Capri, poi messa a morte. Pompeiano, che non aveva partecipato alla congiura, proprio perch\u00e9 si trovava sul fronte sarmatico, prefer\u00ec ritirarsi a vita privata.\nPass\u00f2 il suo tempo in campagna lontano da Roma, e dopo la morte di Commodo avvenuta agli inizi del 193, Pertinace, di cui era stato comandante durante le guerre marcomanniche gli offr\u00ec il trono, ma anche questa volta rifiut\u00f2. Una volta morto Pertinace, pochi mesi dopo aver assunto la porpora nel 193, il nuovo imperatore, Didio Giuliano, proclamato augusto dalla guardia pretoriana, chiese ancora una volta a Pompeiano di aiutarlo nella conduzione dell'Impero, offrendogli di essere co-reggente, ma egli rifiut\u00f2 per la terza volta. Giuliano fu ucciso dopo soli 66 giorni ed un nuovo comandante militare, il cui nome era Settimio Severo, divenne il nuovo imperatore."}
{"id": "1227142", "revid": "287204", "url": "https://it.wikipedia.org/wiki?curid=1227142", "title": "Scott Stevens", "text": "Giocava nel ruolo di difensore nella National Hockey League. Svolge il ruolo di assistente allenatore dei Minnesota Wild.\nCarriera.\n\u00c8 entrato nell'NHL giocando per i Washington Capitals. Ha giocato a Washington per 8 stagioni, ma nel 1990 ha sottoscritto un contratto con i St. Louis Blues. Nonostante il fatto che i Blues hanno pagato molto per lui, l'anno dopo, a causa delle regole di acquisizione nell'NHL allora, i Blues sono stati costretti a cederlo ai New Jersey Devils per poter ingaggiare il free agent ristretto Brendan Shanahan. Nella stagione 1991-92 ha cominciato con i Devils dove sarebbe rimasto per il resto della sua carriera. Con i Devils vinse la Stanley Cup 3 volte nel 1995, 2000 e 2003. Dopo la stagione 2003-04 si \u00e8 ritirato dall'attivit\u00e0 agonistica.\nI Devils hanno ritirato il numero 4 di Scott Stevens il 3 febbraio 2006 in una gran cerimonia in cui \u00e8 stato ritirato anche il numero 3 di Ken Daneyko. Questa cerimonia significa che nessun altro giocatore nel futuro dei Devils porter\u00e0 la maglia con i numeri 4 e 3 in onore dei contributi che tutti e due i giocatori hanno dato alla squadra.\nNel 2007 \u00e8 diventato un membro della Hockey Hall of Fame.\nStatistiche.\n\"Note: PG = Partite Giocate, G = Goal fatti, A = Assist, Pti = Punti, +/- = Plus/minus, MP = Minuti di penalit\u00e0\""}
{"id": "1227144", "revid": "1543377", "url": "https://it.wikipedia.org/wiki?curid=1227144", "title": "Eqaluit", "text": "Eqaluit \u00e8 un villaggio della Groenlandia di 1 abitante (gennaio 2005). Si trova a 60\u00b046'N 45\u00b035'O; appartiene al comune di Kujalleq."}
{"id": "1227145", "revid": "1543377", "url": "https://it.wikipedia.org/wiki?curid=1227145", "title": "Eqaluit Akia", "text": "Eqaluit Akia \u00e8 un villaggio della Groenlandia di 3 abitanti (gennaio 2005). Si trova a 60\u00b046'N 45\u00b031'O; appartiene al comune di Kujalleq."}
{"id": "1227147", "revid": "1543377", "url": "https://it.wikipedia.org/wiki?curid=1227147", "title": "Illorsuit (Kujalleq)", "text": "Illorsuit (Igdlorssuit prima della riforma ortografica del 1973) \u00e8 un villaggio della Groenlandia di 5 abitanti (gennaio 2005). Si trova a 60\u00b047'N 45\u00b041'O; appartiene al comune di Kujalleq."}
{"id": "1227148", "revid": "1543377", "url": "https://it.wikipedia.org/wiki?curid=1227148", "title": "Isortoq (Kujalleq)", "text": "Isortoq \u00e8 un villaggio della Groenlandia di 2 abitanti (gennaio 2005). Si trova a 60\u00b057'N 47\u00b034'O; appartiene al comune di Kujalleq."}
{"id": "1227149", "revid": "123863754", "url": "https://it.wikipedia.org/wiki?curid=1227149", "title": "Kainua", "text": "Kainua (\"K\u00e0inua\") \u00e8 un'antica citt\u00e0 etrusca, nota fino a pochi anni fa con il nome di Misa (dal nome del luogo del ritrovamento), che sorgeva sul Pian di Misano e sulla soprastante altura di Misanello presso l'attuale comune di Marzabotto, nella citt\u00e0 metropolitana di Bologna.\nFondata nel V secolo a.C. a poca distanza dal fiume Reno, Kainua fu una delle citt\u00e0-stato pi\u00f9 importanti dell'Etruria padana, assieme a Felsina (Bologna) e Spina, nonch\u00e9 un importante snodo commerciale tra l'Etruria tirrenica e la Pianura Padana, fino ad oltralpe. L'esistenza della citt\u00e0 \u00e8 nota fin dal 1551, quando frate Leandro Alberti nel suo \"Descrittione di tutta Italia\" ipotizza la presenza di una citt\u00e0 antica sulla base del ritrovamento di alcune rovine di edifici, mosaici e monete.\nA soli 28 km dalla vicina Bologna, si accede all'area archeologica e all'annesso Museo nazionale etrusco di Marzabotto risalendo la Strada statale 64 Porrettana (Bologna-Pistoia). \nIl sito, seppur andato in parte perduto a causa dell'erosione della marna dovuta al fiume Reno (che sgretol\u00f2 la parte pi\u00f9 a sud del pianoro su cui era fondata la citt\u00e0, provocandone il crollo), rimane unico nel suo genere poich\u00e9 ha perfettamente conservato le tracce della sua planimetria. Esso si presenta caratterizzato da un impianto urbano ortogonale di stampo coloniale ed \u00e8 costituito per lo pi\u00f9 da numerose case-bottega, un'acropoli, due necropoli (necropoli nord e necropoli est) e diverse aree sacre. Della maggior parte degli edifici sono rimaste le sole fondazioni, a causa dei lavori agricoli che si sono succeduti nel corso dei secoli e che hanno ridotto l'alzato degli edifici.\nStoria.\nEspansione etrusca in Valle Padana.\nLa presenza degli Etruschi \u00e8 attestata in Valle Padana fin dalla fase villanoviana (IX secolo a.C.). Nel VI secolo a.C. una nuova fase espansionistica, dettata questa volta dalla necessit\u00e0 di trovare nuovi sbocchi commerciali (a seguito del declino dell'Etruria campana), spinsero gli Etruschi di nuovo in Valle Padana, dove venne sviluppata l'Etruria padana, occupata, oltre che da centri di nuova costituzione, anche da antichi insediamenti etruschi di epoca villanoviana. \u00c8 a questo periodo che viene fatta risalire la fondazione della citt\u00e0 di Kainua.\nLe due fasi di fondazione della citt\u00e0.\nSecondo i ritrovamenti venuti alla luce in seguito agli scavi, la fondazione della citt\u00e0 avvenne in due fasi:\nInvasione celtica.\nVerso la prima met\u00e0 del IV secolo a.C. le popolazioni celtiche, gi\u00e0 da tempo presenti nel nord Italia, pi\u00f9 precisamente a nord del Po, invasero l'Etruria padana. I Galli Boi iniziarono ad occupare le citt\u00e0 etrusche, una dopo l'altra, per poi scendere verso il sud Italia fino ad arrivare a Roma, che saccheggiarono. Essi erano soliti modificare la funzione dei territori occupati a seconda della posizione geografica: i territori in pianura venivano trasformati in terre da coltivare, mentre quelli in altura in presidi militari. Kainua, proprio per la sua posizione sopraelevata, divenne un presidio da cui poter controllare l'intera Valle del Reno. \nAnche le tratte commerciali furono modificate: vennero ridotti drasticamente gli scambi con l'Etruria tirrenica, in favore di una pi\u00f9 fitta rete di scambi con la Romagna, attraverso la Valle dell'Idice. Obiettivo dei Galli Boi era quello di strappare agli Etruschi il controllo commerciale, provocando in questo modo il crollo dell'economia interna della regione. Per questo motivo l'occupazione celtica provoc\u00f2 una fuga generale degli Etruschi verso le citt\u00e0 costiere (come Spina e Mantova, non ancora occupate), mentre coloro che rimasero furono coinvolti in un tentativo di fusione tra le due culture (attestato da tombe i cui corredi funebri presentavano elementi riguardanti entrambe le civilt\u00e0). L'occupazione celtica di Kainua, in parte gi\u00e0 da tempo abbandonata dagli Etruschi (specialmente quelli residenti nella parte meridionale dell'abitato) e lasciata per lo pi\u00f9 in stato d'abbandono dagli stessi celti (che si concentrarono maggiormente nell'area nord dell'abitato), si protrasse fino alla seconda met\u00e0 del III secolo a.C.\nLe testimonianze della presenza celtica sul suolo etrusco sono date per lo pi\u00f9 dal ritrovamento di resti umani all'interno dei pozzi per il rifornimento idrico (dove sono stati trovati scheletri di guerrieri armati), di sepolture ai piedi dell'acropoli e di sepolcreti in mezzo all'area urbana. Il sovvertimento delle funzioni originarie di alcune infrastrutture cittadine etrusche trova facile spiegazione nello stato di degrado in cui il settore meridionale dell'abitato e quello legato all'acropoli versavano a seguito del disinteresse o dell'abbandono da parte degli Etruschi all'epoca dell'occupazione celtica; pertanto quei territori, e le strutture l\u00ec edificate, si presentavano ai Galli coperti da strati di terreno accumulatosi naturalmente, mentre i pozzi urbani, in disuso da tempo, si erano oramai riempiti di terra, laterizi, pietre e altri materiali rendendoli usufruibili per altre funzioni.\nEspansione romana.\nNel II secolo a.C., quando l'Etruria padana pass\u00f2 sotto il dominio romano, si verific\u00f2 una romanizzazione generale dei territori. Tuttavia, il processo riguard\u00f2 solo marginalmente Kainua e la ragione pu\u00f2 consistere nel fatto che la strada che collegava Roma all'Etruria padana si trovava molto pi\u00f9 ad est della citt\u00e0, risparmiandola cos\u00ec dalla diretta occupazione dei nuovi conquistatori (concentratisi prevalentemente nella citt\u00e0 di Bononia). La presenza romana nell'antica citt\u00e0 \u00e8 testimoniata solo dai resti di una villa romana di stampo rustico, costruita lungo il margine nord-est di quella che fu Kainua (pi\u00f9 precisamente occupante l'\"Insula 3\" della \"Regio III\" e parte della \"plateia B\"), in un tempo in cui probabilmente il sito etrusco era gi\u00e0 stato coperto da alcune decine di centimetri di terreno formatosi naturalmente, che rese il territorio ideale per l'agricoltura e la pastorizia. Databile tra il I secolo a.C. e il I secolo d.C. la fattoria sembra avere una planimetria molto simile a quella delle case etrusche: una serie di vani rettangolari, di cui soltanto uno presenta al centro un pozzo per il rifornimento idrico (la cui tecnica di costruzione ricorda molto da vicino quella etrusca); inoltre, sono stati trovati resti di due fornaci e un canale di scolo per lo smaltimento delle acque. Nel complesso la fattoria aveva tutto ci\u00f2 che era necessario per renderla autosufficiente.\nDal Cinquecento ad oggi.\nLa prima notizia sul sito archeologico risale al 1551 quando frate Leandro Alberti, nella \"Descrittione di tutta Italia\", parla di un'antica citt\u00e0 sul pianoro di Misano, secondo quanto riportatogli dagli abitanti della zona e come lui stesso sembra aver accertato visitando il luogo di persona. Altre sporadiche notizie sono dei successivi secoli XVII e XVIII; in particolare \u00e8 proprio nel tardo Settecento che un altro religioso, l'abate e storiografo Serafino Calindri, fa riferimento all'insediamento sul pianoro di Misano nel suo \"Dizionario Corografico Georgico Orittologico Storico dell'Italia\". Qui accenna anche a delle attivit\u00e0 di scavo attive in quel periodo, i cui reperti portati alla luce erano per\u00f2 destinati al commercio. Solo a partire dal XIX secolo si avr\u00e0 una documentazione pi\u00f9 precisa sul sito.\nNel 1831 i terreni agricoli di Pian di Misano e la villa secentesca annessa (Villa di Misanello, fino ad allora conosciuta come Villa Barbazza, dal nome della famiglia proprietaria Barbazzi) divennero di propriet\u00e0 del conte Giuseppe Aria, il quale diede ordine di eseguire dei lavori di ristrutturazione della villa (originariamente classificabile come castello-palazzo, poich\u00e9 costituito da quattro corpi di fabbrica snodati attorno a un cortile e preceduto da una torre d'avamposto) e di riqualificazione dell'area circostante, che comprendevano anche la realizzazione di un parco all'inglese attorno alla villa, di un laghetto artificiale e di una nuova strada d'accesso alla villa dal lato sud. Furono proprio i lavori di scavo effettuati per la realizzazione di quest'ultima a portare alla luce i primi ritrovamenti archeologici, quello di due stipi votive ai piedi di quella che, in seguito, sarebbe stata identificata con l'acropoli cittadina. L\u00ec i lavori vennero eseguiti in due fasi: la prima, avvenuta nella primavera del 1839, port\u00f2 al recupero di trenta bronzetti votivi antropomorfi ai piedi dell'acropoli, mentre la seconda fase (avvenuta nella primavera del 1841) port\u00f2 al rinvenimento di otto bronzetti antropomorfi. Nel 1856, in concomitanza con i lavori di scavo effettuati per la realizzazione del parco sull'altura di Misanello e del laghetto artificiale nei pressi della villa, vennero portati alla luce gli edifici dell'acropoli e alcune tombe della necropoli settentrionale (per la maggior parte ancora occultata all'epoca). Proprio in questo periodo arriv\u00f2 a Marzabotto un archeologo, Giovanni Gozzadini, gi\u00e0 promotore ed esecutore degli scavi presso la sua propriet\u00e0 (Villa Gozzadini) di Villanova di Castenaso e riportanti alla luce un sepolcreto di una comunit\u00e0 villanoviana. Fin da subito Gozzadini not\u00f2 una stretta somiglianza nella composizione tra le strutture templari appena scoperte a Marzabotto e le tombe villanoviane, portandolo immediatamente a pensare di trovarsi di fronte ad un'altra necropoli. Nel 1861, terminati i lavori per la realizzazione del parco e del laghetto artificiale adiacente, si decise di smantellare le poche tombe a cassa della necropoli nord rinvenute per trasferirle in prossimit\u00e0 dello stesso laghetto, causando il grave danneggiamento di parte del sito archeologico.\nScavi archeologici.\nI lavori di riqualificazione alterarono in parte la struttura dell'area archeologica, ma la scoperta continua di nuovi ritrovamenti e la loro successiva raccolta (seppur avvenuta in maniera caotica, decontestualizzata e senza alcun metodo scientifico) fece presupporre di trovarsi di fronte a qualcosa di molto vasto. Fu cos\u00ec che nel 1862 il conte Aria decise di finanziare i primi veri e propri scavi archeologici ufficiali, che furono affidati proprio a Giovanni Gozzadini. Due furono le campagne di scavo susseguitesi nell'arco di un decennio: la prima avvenne tra l'agosto del 1862 e l'ottobre del 1863 nell'area meridionale del Pian di Misano; la seconda avvenne tra il 1865 e il 1869, dove furono portate alla luce la necropoli settentrionale (scavando l'invaso del laghetto artificiale realizzato nell'area settentrionale del parco) e quella meridionale (la cui scoperta avvenne casualmente nel 1867). Il ritrovamento di sole tombe, qualche scheletro e diversi corredi funerari persuase sempre pi\u00f9 il Gozzadini nella sua convinzione di trovarsi di fronte ad un'immensa necropoli. Solo il 2 ottobre 1871, in occasione del \"V Congresso Internazionale di Antropologia e Archeologia Preistoriche\" tenutosi a Bologna, venne messa in discussione la conclusione del Gozzadini e contestualmente, grazie all'etnologo Gaetano Chierici (che trovava le strutture similari a quelle ritrovate a San Polo d'Enza e attribuibili a case), venne avanzata l'ipotesi di riconoscere nei resti fino ad allora emersi la struttura di un vero e proprio impianto cittadino.\nNel 1883 a Gozzadini si sostitu\u00ec l'archeologo Edoardo Brizio, sotto la cui direzione vennero svolti altri scavi: quello avviato nello stesso anno, quello succedutosi nel 1885 (concentratosi nel settore meridionale della citt\u00e0), fino alla campagna ufficiale di scavo che si protrasse da novembre 1888 a maggio 1889, finanziati sempre dalla famiglia Aria. Inizialmente i reperti rinvenuti furono esposti nella Villa Aria, in cinque sale appositamente ampliate per essere adibite a museo (\"Museo di Marzabotto\", inaugurato il 20 ottobre 1886). Alla morte di Pompeo Aria e di Brizio, nonostante un accordo con l'erede Adolfo Branca Aria (figlio di Pompeo), che concedeva i permessi di scavo per un periodo di 10 anni, a causa di nuove difficolt\u00e0 divenne sempre pi\u00f9 problematico occuparsi dell'area archeologica, oramai versante in stato di degrado; iniziarono cos\u00ec delle difficili trattative tra lo Stato italiano e la famiglia Aria per la cessione dell'area archeologica, che si conclusero soltanto dopo 25 anni, con un contratto d'acquisto stipulato l'8 giugno 1933, con cui lo Stato acquisiva non soltanto l'area archeologica (i cui confini vennero stabiliti arbitrariamente sulla base delle scoperte fino a quel momento rinvenute, poi riconosciuti insufficienti), ma anche tutti i reperti conservati nella villa (o almeno quelli rimasti a seguito del furto avvenuto nel 1911, dove furono depredati tutti gli oggetti in oro trovati durante gli scavi, perlopi\u00f9 facenti parte di corredi funerari).\nFin da subito vennero organizzati scavi e massicci interventi di restauro dell'intero sito archeologico, per la prima volta finanziati dallo Stato, il quale decise anche, nel 1938, di spostare il museo in un'altra zona, ma sempre all'interno del pianoro di Misano, in un edificio che originariamente era una casa colonica, poi trasformato in museo e inaugurato nel 1939. I lavori di restauro e di scavo si interruppero bruscamente in concomitanza con lo scoppio della seconda guerra mondiale, durante la quale l'acropoli fu trasformata in una postazione per la contraerea, rendendo l'intera area soggetta ai bombardamenti, che in parte la demolirono. Neppure il museo si salv\u00f2: nel 1944 esso venne coinvolto in un incendio causato da un bombardamento che distrusse gran parte del materiale archeologico l\u00ec conservato. Tra il 1946 e il 1948, sotto la direzione del Soprintendente archeologo Paolo Enrico Arias, si procedette ad un pesante intervento di restauro di quella parte del sito (in particolare l'acropoli) danneggiato dai bombardamenti, mentre i reperti scampati all'incendio del museo furono trasferiti in una nuova sede, inaugurata il 25 aprile 1950.\nIl museo venne ampliato nel 1958, sotto la sopraintendenza dell'archeologo Guido Achille Mansuelli, che, gi\u00e0 a partire dall'anno prima, diresse anche altre campagne di scavo in vari punti della citt\u00e0, iniziando pure una duratura collaborazione con l'Universit\u00e0 di Bologna. Il 4 novembre 1979 venne inaugurato l'attuale Museo Nazionale Etrusco \"Pompeo Aria\". Dal 1988 ad oggi proseguono le campagne di scavo nel pianoro di Misano, sotto la direzione del Dipartimento di Archeologia dell'Universit\u00e0 di Bologna e della Soprintendenza per i Beni Archeologici dell'Emilia-Romagna.\nUrbanistica.\nPlanimetria.\nSituato su un pianoro reclinato di circa 11 gradi verso il fiume Reno, delimitato da un ingresso monumentale ad est (di cui rimangono solo le fondamenta in ciottoli a secco, mentre al momento \u00e8 solo supposta l'esistenza di una porta nord nei pressi della necropoli settentrionale) e privo di mura difensive, ma dotato di un terrapieno con fossato che circondava l'abitato, Kainua rimane a tutt'oggi l'unico caso conosciuto di una citt\u00e0 etrusca avente una planimetria regolare studiata preventivamente e basata su un preciso progetto teorico. Considerando proprio l'aspetto regolare della planimetria, per risalire all'originaria pianta urbana si \u00e8 proceduto a proiettare in maniera speculare il settore settentrionale dell'abitato a sud del decumano (\"plateia C\").\nL'impianto cittadino risultante si presenta attraversato da quattro principali assi ortogonali (\"plateiai\" in greco), orientati secondo i punti cardinali. Di essi, uno (\"plateia A\") attraversa l'abitato in senso nord-sud (equivalente al cardo romano) e tre invece (\"plateiai B, C, D\") in senso est-ovest (con funzioni equivalenti al decumano romano), ortogonali all'asse nord-sud. Il reticolato di strade suddivide l'abitato in otto aree quadrangolari regolari chiamate \"regioni\" (\"regiones\" in latino), mentre una serie di strade secondarie (chiamate \"stenopoi\" in greco) parallele al cardo, ma poste a distanze irregolari tra loro, suddividono ulteriormente le regioni in isolati (\"insule\" in latino) dalla forma stretta ed allungata. \n\u00c8 da notare come i confini meridionali della citt\u00e0 fossero costruiti sul fiume Reno, la cui naturale erosione - associata alla friabile composizione geologica della marna - provocarono la frana di quella parte del pianoro, causando anche il collasso delle strutture etrusche l\u00ec erette (fra cui probabilmente un'altra necropoli).\nAltra considerazione riguarda i confini settentrionali dell'area etrusca di Kainua che, probabilmente, vanno ben oltre i confini attualmente conosciuti, ma i cui territori non possono essere esplorati n\u00e9 tantomeno oggetto di scavi archeologici, poich\u00e9 a tutt'oggi di propriet\u00e0 privata della famiglia Aria.\nRito di fondazione.\nL'\"etrusco ritu\", ovvero il rito di fondazione di una citt\u00e0 etrusca secondo quanto previsto dai Libri Rituales dell\"'Etrusca Disciplina\", si fonda sulla proiezione degli assi della volta celeste (\"templum celeste\") sul luogo dove sarebbe nata la citt\u00e0, rendendola - in questo modo - un'area sacra. Secondo gli Etruschi la volta celeste si presenta attraversata da due rette perpendicolari (il cui incrocio era chiamato \"croce sacrale\"): l'asse nord-sud e l'asse est-ovest, che la dividono in quattro principali settori. Per proiettare le due rette perpendicolari sul terreno il sacerdote etrusco preposto al rito si basava sui punti di levata e di tramonto del sole sull'orizzonte in due particolari periodi dell'anno: il solstizio d'estate e il solstizio d'inverno, ovvero i momenti in cui il sole - sorgendo dal mondo degli inferi all'alba e ritornandovi al tramonto - sembrava toccare l'orizzonte terrestre, unendo idealmente i tre mondi (Cielo, Terra e Inferi) e rendendo l'attimo propizio per trarre gli auspici.\nSecondo l'archeologo Antonio Gottarelli la prima fase (detta \"auguratio\") constava nell'individuare gli assi spaziali di orientazione del \"templum\" celeste: da un punto d'osservazione (\"auguraculum\") situato in posizione elevata, cos\u00ec da dominare l'orizzonte e il luogo su cui doveva essere fondata la citt\u00e0, il sacerdote munito di lituo delimitava una porzione di cielo, la consacrava a \"templum\" e vi scrutava eventuali segni mandati dagli dei (interpretando, ad esempio, il volo degli uccelli). La seconda fase prevedeva la \"spectio\", ovvero la proiezione degli assi cardinali del \"templum\" celeste sul punto terreno dove sarebbe sorta la citt\u00e0 (\"templum in terris\"); in particolare il sacerdote osservava il punto sull'orizzonte da cui sorgeva il sole e quello in cui tramontava in due specifici giorni dell'anno: il 21 dicembre e il 21 giugno, ovvero nel solstizio d'inverno e in quello d'estate; i quattro punti individuati di levata e tramonto del sole venivano proiettati sul terreno e costituivano gli estremi delle due diagonali (di cui una avente un estremo nel punto di tramonto al solstizio d'estate e l'altro estremo nel punto di levata al solstizio d'inverno, mentre per l'altra diagonale era l'opposto), il cui punto d'incrocio avrebbe identificato il centro della croce sacrale e, quindi, il centro della futura citt\u00e0.\nIn realt\u00e0, per completare il rito di fondazione nello stesso giorno (senza aspettare il ciclo delle stagioni, quindi), si procedeva con lo stabilire le estremit\u00e0 della prima diagonale solstiziale (spesso chiamata \"diagonale generatrice\") il 21 dicembre, osservando dalla \"sedes augurationis\" dell'acropoli (il primo estremo della diagonale, che coincideva con il punto di tramonto al solstizio d'estate a nord-ovest) la levata del sole al solstizio d'inverno (sud-est); seguendo la mira si stabiliva arbitrariamente l'altro estremo della diagonale. Il punto mediano della diagonale avrebbe costituito il centro della croce sacrale e, quindi, della citt\u00e0. In corrispondenza di quel punto il sacerdote, attraverso un cerimoniale, scavava una fossa (\"mundus\" o, pi\u00f9 correttamente, \"umbiliculus\") e vi interrava il cippo con \"decussis\" (ovvero con un'incisione a croce, i cui bracci erano orientati secondo gli assi cardinali). Questo \"pozzo sacrale\" avrebbe costituito sia il canale di comunicazione tra il Cielo, la Terra e gli Inferi (tenendo allo stesso tempo i tre mondi separati - come ), sia il punto dove stabilire la \"sedes inaugurationis\", da dove il sacerdote iniziava la fase di \"inauguratio\", ovvero la proiezione della seconda diagonale osservando il punto di tramonto del sole la sera stessa del solstizio d'inverno (la cui opposta estremit\u00e0 avrebbe coinciso inesorabilmente con la levata del sole al solstizio d'estate). Proiettando la suddivisione del templum celeste sul terreno venivano, quindi, interrati con particolari riti dei cippi di delimitazione in corrispondenza degli incroci e degli estremi dei quattro assi principali (\"limitatio\"), tutti perfettamente allineati con il cippo centrale. L'ultima fase, infine, prevedeva il tracciamento dei due assi ortogonali principali e, quindi, dell'intero reticolato viario, partendo dal punto appena individuato del centro cittadino. Il rito di fondazione prevedeva, poi, l'uso dell'aratro per tracciare il perimetro delle mura, avendo cura di sollevare l'aratro in corrispondenza delle porte e prestando attenzione affinch\u00e9 le zolle di terra sollevate ricadessero all'interno del perimetro. Infine, adiacente al perimetro veniva sancito il \"pomerium\", uno spazio all'interno e all'esterno delle mura che non poteva essere n\u00e9 edificato n\u00e9 utilizzato per alcuno scopo.\nA lungo si \u00e8 discusso sull'origine della planimetria di Kainua: se rispecchiasse il modello cosmologico del \"templum celeste\" etrusco, cos\u00ec come prevedeva il rito di fondazione, o se invece fosse pi\u00f9 compatibile con le pragmatiche e laiche teorie urbanistiche ippodamee del mondo greco, ovvero una pluralit\u00e0 di assi viari in grado di garantire funzionalit\u00e0 al traffico interno e agli scambi commerciali con le altre citt\u00e0, escludendo una qualunque ingerenza religiosa. Osservando la planimetria cittadina si pu\u00f2 infatti notare che, se da una parte le due strade principali ortogonali sono orientate secondo gli assi cardinali, ripartendo l'abitato in quattro macro regioni, esattamente come il \"templum celeste\", dall'altra parte il fitto reticolato viario, costituito da altri due assi est-ovest principali e svariate strade secondarie, rendono la planimetria di Kainua assimilabile a quella di varie citt\u00e0 coloniali greche del V secolo a.C. (come ad esempio Paestum e Metaponto).\nLa soluzione al dibattito la rivel\u00f2 un particolare ritrovamento avvenuto tra il 1963 e il 1965: nel punto d'incrocio dei principali assi viari vennero trovati, interrati, quattro ciottoli di fiume, di cui solo uno presentava incisa sulla sommit\u00e0 una croce (\"decussis\" in latino) orientata secondo gli assi cardinali. Il cippo con \"decussis\" era stato trovato in corrispondenza dell'incrocio fra il cardo (\"plateia A\") e l'asse trasversale centrale (\"plateia C\"). Tale scoperta indusse gli archeologi a pensare che quel cippo indicasse il centro della \"croce sacrale\" che, come gi\u00e0 accennato, nell'ambito del rito di fondazione di una citt\u00e0 etrusca costituiva il punto di partenza da cui tracciare l'intero reticolato cittadino. L'ipotesi sarebbe comprovata dal ritrovamento sull'acropoli dei resti di strutture necessarie alla fondazione, fra cui un altare e l'\"auguraculum\" (oggi non pi\u00f9 presente): una sorta di piattaforma da cui il sacerdote effettuava la trasposizione degli assi della croce sacrale celeste sul piano terrestre (\"spectio\"). Questo farebbe dell'acropoli (punto pi\u00f9 alto della citt\u00e0, da cui si aveva la migliore visuale del territorio) la \"sedes augurationis\", mentre in corrispondenza del centro della croce sacrale (dove venne infisso il cippo con \"decussis\") era con tutta probabilit\u00e0 disposta l'altra sede necessaria al rituale di fondazione: la \"sedes inaugurationis\".\nDa qui la conclusione che la planimetria di Kainua non deve essere vista come specifica espressione della cultura etrusca o, per contro, di quella greca, ma piuttosto come fusione tra le due che, pi\u00f9 precisamente, si concretizzava nell'adozione da parte degli Etruschi di quegli elementi culturali ellenici che ben si accordavano con la propria tradizione, spesso valorizzandola; in definitiva, la forma urbana ortogonale di Kainua \u00e8 indubbiamente frutto dell'influenza dello schema urbanistico ippodameo greco ma, allo stesso tempo, rispetta e rispecchia fedelmente anche il rito di fondazione previsto dall'etrusca disciplina, con cui si conciliava perfettamente.\nStrade.\nIl cardo (\"plateia A\"), cos\u00ec come le tre principali traverse (\"plateiai B, C, D\"), vantavano una larghezza di 15 metri, di cui solo i 5 metri centrali erano adibiti a carreggiata, mentre i 5 metri laterali fungevano da marciapiedi per i pedoni. Le strade secondarie (\"stenopoi\"), invece, erano larghe soltanto 5 metri: esse avevano, infatti, il compito principale di smistare il traffico interno e delimitare ciascun isolato (\"insula\").\nIl fondo stradale era costituito per lo pi\u00f9 da ciottoli di fiume, mentre in alcuni punti grosse pietre venivano disposte trasversalmente per favorire l'attraversamento pedonale. I marciapiedi erano coperti di ghiaia ed erano separati dalla carreggiata centrale grazie ad una fila di ciottoli disposti per tutta la lunghezza della strada. Il ritrovamento di un grande quantitativo di tegole al centro della strada e la presenza di buche ad intervalli regolari sul limitare dei marciapiedi fanno supporre che in origine essi fossero coperti da una tettoia (una sorta di porticato) inclinata verso la strada, sotto la quale i bottegai esponevano i propri manufatti.\nOltre alle strade interne sono state trovate tracce di due strade extraurbane: una a nord dell'abitato, che garantiva il collegamento con Felsina, mentre l'altra a sud-est, e collegava Kainua con l'Etruria tirrenica.\nSistema fognario.\nAi lati delle strade principali sono presenti le \"canalette\", ovvero canali di scolo della larghezza di 50 centimetri, costruiti per la raccolta e lo smaltimento delle acque piovane e delle acque di scarico delle abitazioni. Soltanto alcune di esse presentano al loro interno delle tubazioni fittili per facilitare lo scarico delle acque verso l'esterno della citt\u00e0. Le canalette era delimitate da due muretti in ciottoli a secco, di cui uno adiacente alla strada e l'altro adiacente alle abitazioni. Il fondo del canale di scolo era costituito da ciottoli di fiume, oppure anche soltanto da terra pressata. Una copertura in ciottoli di fiume appiattiti, inoltre, permetteva di coprire le canalette. Lo smaltimento delle acque veniva garantito sfruttando le pendenze naturali del territorio (nord-sud ed ovest-est); pi\u00f9 precisamente, le acque venivano fatte confluire nelle canalette del cardo per poi essere immesse nelle canalette delle strade trasversali e, infine, scaricate nel fiume Reno. Come gi\u00e0 accennato, le canalette dovevano garantire un corretto deflusso delle acque; pertanto era necessario sia sfruttare la pendenza naturale del terreno di Misano sia, laddove questo non era possibile, creare artificialmente la pendenza corretta o le deviazioni necessarie.\nLa maggior parte delle strade secondarie sono prive di queste canalette; tuttavia, esse presentano una inequivocabile forma convessa per impedire il ristagno dell'acqua al centro della strada e convogliarla ai lati di essa.\nSistema idrico.\nPozzi.\nIl settore residenziale delle abitazioni era spesso munito di un pozzo posto nell'area cortilizia, usato per il fabbisogno idrico personale di ogni unit\u00e0 abitativa. L'uso dei pozzi era possibile grazie allo sfruttamento di una grande falda acquifera che si estendeva per tutto il pianoro di Misano. A seconda della posizione si doveva scavare (in maniera svasata verso il fondo) pi\u00f9 o meno in profondit\u00e0 fino ad incontrare la falda nella marna, dopodich\u00e9 si incamiciavano le pareti del pozzo con uno strato di ciottoli a secco (anche due o tre strati per rendere la struttura solida) e se ne copriva l'imboccatura (costituita da pietre di grandi dimensioni) semplicemente con una lastra di pietra, oppure con un puteale (parapetto in terracotta di forma circolare o rettangolare, lavorato con decorazioni a rilievo e forse dipinto) da dove, per mezzo di una corda e relativo recipiente, si raccoglieva l'acqua di cui si aveva bisogno. Per poter garantire la disponibilit\u00e0 idrica durante tutto l'anno, spesso si creava alla base del pozzo un \"pozzetto-deposito\" di raccolta, a cui poter attingere anche nei mesi estivi (quando il livello dell'acqua della falda si abbassava).\nInoltre, come ulteriore forma di rifornimento idrico, il pozzo veniva posto in posizione decentrata dell'area cortilizia, pi\u00f9 precisamente sotto a una falda del compluvio, in modo da poter raccogliere l'acqua piovana rimanendo al riparo.\nIl ritrovamento delle rovine di un pozzo non all'interno delle abitazioni, bens\u00ec adiacente a una delle strade principali (\"plateia D\", nella parte meridionale dell'abitato), profondo 6 metri e originariamente dotato di copertura fittile, fa presupporre l'esistenza anche di \"pozzi pubblici\", che potevano essere dotati o meno di copertura.\nCon le invasioni celtiche i pozzi, gi\u00e0 abbandonati da tempo e ricoperti di terra e frammenti di vasellame, persero la loro funzione originaria e vennero utilizzati come tombe (diversi sono, infatti, i pozzi che contengono al loro interno ossa di scheletri umani, risalenti appunto all'epoca celtica).\nAcquedotti.\nSe il pozzo di ogni singola casa forniva il quantitativo di acqua sufficiente per una famiglia, lo stesso quantitativo non era abbastanza per lo svolgimento delle attivit\u00e0 artigianali, specialmente per la lavorazione dell'argilla. Per questo motivo vennero costruiti dei veri e propri impianti idrici, come quello trovato ai piedi dell'acropoli, a pi\u00f9 di 5 metri di profondit\u00e0. Riportato alla luce integralmente nel giugno 1872 (dopo quasi due anni di scavi), venne rimosso dal terreno e poi rimontato in vista all'esterno, sempre nei pressi del luogo di ritrovamento; al suo posto, nel punto esatto in cui era stato scoperto l'impianto, venne realizzato un pozzo di captazione idrica. La struttura originaria, della misura di 1,20 x 1,85 metri, era costituita da un \"cassone\" (alto 50 centimetri) composto da 6 lastre parallelepipede di travertino e presentava internamente un diaframma che lo suddivideva in due vasche adiacenti: una vasca di decantazione e una vasca per la raccolta e distribuzione dell'acqua. L'impianto sfruttava una sorgente idrica posta ai piedi dell'altura di Misanello, le cui acque venivano convogliate in due condutture in ciottoli (una in direzione nord-sud e l'altra in direzione ovest-est) che immettevano in una conduttura di raccordo unica (in blocchi di travertino) e scaricavano l'acqua in una prima vasca (vasca di decantazione), pi\u00f9 profonda rispetto a quella adiacente. Qui le scorie, essendo pi\u00f9 pesanti, si depositavano sul fondo (questo passaggio era fondamentale per impedire l'ostruzione delle condutture da parte dei detriti), cosicch\u00e9 solo l'acqua pulita risaliva la vasca fino a ricadere, per sfioramento, nella vasca contigua, dove veniva convogliata in un'apposita conduttura (con direzione ovest-est) e distribuita in due aree dell'abitato, probabilmente in prossimit\u00e0 della grande fornace nel settore settentrionale e di alcune case-officina nel settore meridionale. Successivamente fu aggiunta un'altra conduttura di distribuzione all'impianto idrico, questa volta in direzione nord-sud e collegata direttamente alla vasca di decantazione. Le condutture hanno una forma parallelepipeda all'esterno e circolare all'interno (dove scorreva l'acqua) con un diametro di 14 centimetri.\nUn altro impianto idrico lo si trova in corrispondenza del santuario fontile, nell'area sacra posta a nord-est dell'abitato.\nEdifici.\nCase-bottega.\nIl reticolato formato dall'intersezione delle strade (\"plateiai\" e \"stenopoi\") suddivideva ogni \"regio\" in diverse \"insule\", ovvero aree della diversa larghezza su cui venivano eretti gli edifici. La maggior parte degli edifici presenti a Kainua era costituita da case. Queste erano ad un solo piano, ma disponevano di molteplici ambienti sviluppati in larghezza e alcune di esse vantavano di una superficie che andava dai 609\u00a0m\u00b2 agli 805\u00a0m\u00b2 (come nella \"Regio IV\", \"Insula 1\"). Pur presentando una diversa planimetria e lunghezza, in genere gli edifici occupavano l'intera larghezza dell'isolato (ad esempio 35 metri, che era la larghezza dell'\"Insula 1\", \"Regio IV\").\nLe case di Kainua vengono comunemente definite \"case-bottega\" o \"case-officina\" poich\u00e9 generalmente divise in due aree: l'area produttiva e l'area residenziale. Quest'ultima era posta nella parte pi\u00f9 lontana rispetto all'entrata, mentre la parte adibita ad officina era posta il pi\u00f9 vicino possibile alla strada, cos\u00ec da avere accesso diretto alle vie di comunicazione e favorire gli scambi commerciali. L'area produttiva era costituita da una serie di ambienti, ognuno dei quali destinati ad una differente fase di lavorazione: ad esempio la \"Casa 1\" della \"Regio IV\", \"Insula 2\", specializzata nella produzione delle ceramiche, presenta un vano che fungeva da cava per l'estrazione diretta della materia prima (argilla), un vano contenente delle vasche destinate alla raccolta delle acque per la lavorazione dell'argilla, un vano (posto vicino all'area cortilizia a cielo aperto) per l'essiccazione dei prodotti da cuocere e diversi vani adibiti a vere e proprie fornaci per la cottura dei prodotti.\nNella maggior parte delle case si pu\u00f2 notare una planimetria ad \"atrium tuscanicum\", tipico dell'et\u00e0 coloniale etrusca. L'entrata, in alcuni casi probabilmente porticata, dava su un corridoio che percorreva la casa per tutta la sua lunghezza e portava ad un cortile cruciforme porticato a cielo aperto. Dal cortile si aveva l'accesso ai diversi ambienti, mentre all'interno del cortile, in posizione decentrata (e pi\u00f9 precisamente in corrispondenza di una falda del \"compluvio\"), era spesso presente un pozzo per il rifornimento idrico.\nTutte le case erano adiacenti le une alle altre, ma senza avere muri in comune; una canaletta di scolo posta fra un'abitazione e l'altra, infatti, fungeva da confine di propriet\u00e0.\nDelle abitazioni etrusche sono rimaste solo le fondazioni di muri continui (costituiti da ciottoli a secco) profonde circa un metro, grazie alle quali \u00e8 possibile \"leggere\" le ripartizioni dei locali, ma senza avere la possibilit\u00e0 di capirne la posizione esatta dell'entrata e, quindi, l'esatta funzione del vano, poich\u00e9 le fondazioni rinvenute appartengono ad un livello pi\u00f9 profondo rispetto al piano pavimentale (dove venivano decise le entrate). Dell'alzato non si \u00e8 conservato nulla, probabilmente perch\u00e9 costruito con materiale deperibile, come il legno e i mattoni in argilla cruda, semplicemente essiccati al sole e parzialmente cotti, oppure con il sistema del graticcio (ovvero un'intelaiatura in legno ricoperta con argilla). Infine, durante gli scavi sono state trovate grosse quantit\u00e0 di tegole di copertura e coppi riconducibili ai tetti delle abitazioni che, per il loro notevole peso, dovevano essere necessariamente sostenuti da pilastri o simili (non essendo, infatti, i leggeri muri in graticcio in grado di sostenerne da soli il carico). I tetti avevano una base in legno ricoperta da tegole fittili, posizionati in modo da creare una struttura spiovente verso l'esterno oppure verso l'interno (tetto a \"compluvium\"). Gli interstizi tra una tegola e l'altra venivano coperte da coppi fittili, i quali presentavano nella loro parte terminale un'antefissa, ovvero un elemento in terracotta, spesso decorato, che doveva impedire qualunque tipo di infiltrazione della pioggia sulla base in legno del tetto, che ne avrebbe provocato il deterioramento.\nLa grande fornace.\nNella \"Regio II\", \"Insula 1\" (parte settentrionale dell'abitato) sono stati rinvenuti i resti di una grande fornace adibita alla produzione di ceramiche e laterizi. Priva di qualunque struttura che possa far pensare ad una qualche funzione residenziale, la fornace, databile gi\u00e0 a partire dalla fine del VI secolo a.C. \u00e8 in realt\u00e0 un impianto artigianale composto da tre aree: l'area di lavorazione dell'argilla, l'area destinata all'essiccazione dei prodotti in attesa della cottura (a cielo aperto, ma protetta da una tettoia, cos\u00ec come farebbero pensare le numerose buche in cui probabilmente venivano conficcati i pali a sostegno della stessa) e l'area occupata dai forni veri e propri. Inoltre, a cottura ultimata i prodotti molto probabilmente venivano esposti sotto la stessa tettoia (gi\u00e0 usata per l'essiccazione), pronti per la vendita.\nFra gli oggetti prodotti dalla fornace sono stati rinvenuti diversi elementi architettonici, vasellame e oggetti d'uso quotidiano e domestico, coppi, parapetti per i pozzi ed elementi per le condutture dell'acqua.\nInfine, essendo la fornace posta nell'isolato adiacente (seppur separato dalla \"plateia A\") a quello dove sorge il tempio di Tinia, si pensa che gran parte degli elementi costitutivi il tetto del tempio e i doni votivi ad esso destinati siano stati prodotti proprio in questa fornace.\nFonderia.\nNel centro della citt\u00e0 (\"Regio V\", \"Insula 5\") sorge una fonderia, adibita alla lavorazione del ferro e alla fusione del bronzo. La sua posizione al centro dell'abitato \u00e8 alquanto curiosa e anomala rispetto ai modelli delle citt\u00e0 greche a cui Kainua (che, si ricorda, \u00e8 una citt\u00e0 di stampo coloniale) si ispira, e dove le aree artigianali venivano relegate nelle zone periferiche. La particolarit\u00e0 della posizione denota una spiccata vocazione artigianale (e in questo caso metallurgica) della citt\u00e0 etrusca gi\u00e0 a partire dal VI secolo a.C., periodo a cui risalirebbe l'edificio.\nAnche per la fonderia sono state individuate tre fasi di vita: la prima risalirebbe appunto al VI secolo a.C. (\"Marzabotto I\"), quando l'abitato era costituito per lo pi\u00f9 da un gruppo di capanne di stampo primitivo; nel V secolo a.C. la fonderia sarebbe stata ampliata, aggiungendovi numerose infrastrutture; infine una massiccia ristrutturazione avrebbe interessato l'edificio a partire dalla fine del V secolo a.C.\nDall'esame delle scorie di lavorazione trovate all'interno della struttura si pu\u00f2 accertare l'attivit\u00e0 prevalente di lavorazione del bronzo per la produzione di oggetti come vasellame, fibule, statue votive ed ex-voto (dalla forma di parti anatomiche quali braccia, piedi e gambe). Poich\u00e9 non \u00e8 attestata l'esistenza di giacimenti minerari nella zona, \u00e8 da ipotizzare un'importazione dei minerali necessari (soprattutto stagno e rame) dall'Etruria tirrenica, prevalentemente dall'isola d'Elba e dalle colline metallifere dell'alto Lazio. Nonostante l'assenza di giacimenti minerari Kainua era considerato come uno dei principali centri per la trasformazione dei minerali in metalli, grazie alla presenza sul territorio di grandi quantit\u00e0 di acqua e di alberi (legno), necessari per la lavorazione.\nAree sacre e templi.\nAcropoli.\nL'acropoli si trova a nord-ovest della citt\u00e0, su un pianoro (altura di Misanello) posto a 15 metri circa di dislivello sopra l'abitato e modificato dagli Etruschi nel VI secolo a.C. in modo da ricavarne due terrazzi naturali sui quali furono distribuiti gli edifici sacri, la maggior parte dei quali orientati verso sud, ovvero verso la citt\u00e0. L'acropoli era collegata all'abitato tramite la \"plateia B\" (oggi solo parzialmente scavata), che in quel punto avrebbe assunto una decisa pendenza per coprire il dislivello e raggiungere le pendici dell'acropoli stessa.\nTra il 1830 e il 1860 circa il conte Giuseppe Aria fece eseguire dei lavori per realizzare un parco. Durante gli scavi vennero alla luce le rovine di edifici sacri, pi\u00f9 precisamente di cinque sul terrazzo inferiore (pi\u00f9 ampio rispetto al terrazzo sovrastante), mentre solo di uno su quello superiore. Danneggiate pesantemente dall'erosione naturale del tempo e dagli stessi lavori di riqualificazione dell'area di met\u00e0 Ottocento (che portarono alla demolizione ad opera di mine di parte dei terrazzi dell'acropoli - specialmente il lato est del terrazzo inferiore - e, quindi, delle strutture sacre sopra edificate), delle costruzioni originarie rimangono per lo pi\u00f9 solo le fondazioni in ciottoli a secco, dei resti di porticati e alcuni altari-podio in travertino modanato, ovvero piccoli altari posti in posizione sopraelevata a cui si accedeva per mezzo di una breve scalinata.\nSempre durante gli scavi ottocenteschi furono trovati sul terrazzo superiore i resti di una piattaforma in travertino che, per\u00f2, proprio durante i lavori furono rimossi e perci\u00f2 oggi non sono pi\u00f9 visibili. Questo ritrovamento, assieme alla posizione sopraelevata, rendono il terrazzo superiore il luogo adatto per essere la \"sedes augurationis\" (e in quest'ottica la piattaforma rimossa avrebbe assunto la funzione originaria di \"auguraculum\") da cui esercitare il rito di fondazione della citt\u00e0 che, seppur eseguito una volta sola (all'atto della fondazione vera e propria), veniva comunque commemorato annualmente grazie ad un altare appositamente preposto.\nA tutt'oggi non sono state trovate prove archeologiche in grado di identificare il tipo di culto praticato nell'acropoli; si pu\u00f2 soltanto supporre che le divinit\u00e0 a cui erano dedicati gli edifici sacri fossero quelle legate al rito di fondazione e ai cicli stagionali, con una particolare attenzione nei confronti delle divinit\u00e0 infere, vista la particolare posizione dell'acropoli proprio nel quadrante dedicato agli d\u00e8i infernali (nell'ottica della proiezione sul pianoro del \"templum celeste\").\nEdificio A.\n\u00c8 l'altare pi\u00f9 settentrionale fra quelli rinvenuti nell'acropoli, identificabile come un probabile tempio a cella unica. Si trova proprio vicino al margine orientale della terrazza inferiore e, proprio per questa sua posizione e per un sottile spessore di terra che lo ricopriva (minore rispetto agli altri altari riportati alla luce e meglio conservati), venne particolarmente coinvolto durante i lavori di riqualificazione delle propriet\u00e0 Aria di met\u00e0 Ottocento, dove le pietre che emersero furono sistematicamente asportate (e probabilmente riutilizzate altrove), alterando pesantemente il perimetro della struttura templare. Da quanto rimasto si possono, tuttavia, osservare due muri perimetrali perpendicolari che si incontrano nell'angolo nord-ovest e si presentano costituiti da blocchi parallelepipedi di travertino che poggiano sopra a tre strati di ciottoli a secco (solo in corrispondenza dell'angolo nord-ovest lo strato di ciottoli \u00e8 sostituito da un ulteriore blocco di travertino di rinforzo), in maniera del tutto coerente con le altre strutture presenti sull'acropoli. Rimangono, tuttavia, ancora sconosciute le dimensioni originarie dell'altare; si pu\u00f2 solo supporre che dovesse misurare almeno 13,93 metri in senso nord-sud e ben oltre gli 8,20 metri in senso est-ovest. Nuove ipotesi attribuiscono a questo edificio la forma originaria di un tempio periptero, poggiante su un podio e con una cella centrale e pronao.\nEdificio B: il pozzo-altare.\nPosto ad ovest rispetto l'edificio A, \u00e8 l'altare-podio pi\u00f9 antico di tutta l'acropoli; lo rivelerebbe la struttura stessa dell'edificio, composta da grossi ciottoli a secco di matrice arcaica. Realizzato su un podio con relativa scaletta di accesso composta da cinque gradini, l'altare si presenta a pianta quadrata delle dimensioni di poco pi\u00f9 di 4 metri per lato, mentre l'alzato, che emerge di 1,20 metri dal piano di calpestio, proseguirebbe per oltre 5 metri sotto la superficie. La particolarit\u00e0 di questo altare consiste nella presenza al centro di un pozzo rivestito in ciottoli a secco profondo tanto quanto la struttura stessa (tale profondit\u00e0 era dettata dalla necessit\u00e0 di raggiungere la falda acquifera sotterranea), il cui interno si presenta decisamente svasato verso il fondo. All'interno del pozzo sono trovate embrici e frammenti di vasi, ma soprattutto offerte votive di ossa animali (in particolare di bue, cervo, capra e maiale); questo porta ad identificarlo come pozzo sacrale (\"mundus\"), una sorta di porta che collegava, e allo stesso tempo teneva separati, i tre mondi: il Cielo, la Terra e gli Inferi e al cui interno venivano esercitati rituali sacrificali di animali proprio in onore delle divinit\u00e0 infernali (si ricorda che l'intera acropoli sorge, in riferimento alla proiezione in terra del \"templum\" celeste etrusco, in corrispondenza del quadrante abitato dalle divinit\u00e0 infere).\nDurante gli scavi ottocenteschi venne trovata (e poi demolita) una vasca (della misura di 1,59 x 1,08 x 0,80 metri) adiacente al lato est della scalinata d'accesso e completamente rivestita da embrici, ovvero tegole, sia sul fondo che ai lati. Inizialmente scambiata dal Gozzadini per un sepolcro, a tutt'oggi non sono state trovate prove archeologiche che ne individuino esattamente la funzione originaria (si \u00e8 ipotizzato che, presentandosi molto simile alle vasche per le fornaci trovate nell'abitato, anche questa avesse la funzione di contenimento dell'acqua presa dal pozzo dell'altare, forse per esigenze rituali).\nEdificio C.\nLe rovine del tempio, posto ad ovest dall'altare-podio B, presentano diversi ambienti delimitati da muri (erroneamente interpretati dal Gozzadini come celle sepolcrali), di cui oggi soltanto 7 sono sopravvissuti e quindi visibili, anche solo parzialmente; infatti, dell'intera struttura \u00e8 rimasto solo il lato ovest e nord (ovvero la parte posteriore del tempio), mentre la parte frontale, ovvero il lato sud, \u00e8 andata perduta (forse gi\u00e0 in epoca antica). Dopo che l'altare venne riportato alla luce, visto l'elevato rischio di crolli, si procedette ad abbassarne i muri superstiti di circa 40 centimetri per ragioni di sicurezza. Questo, assieme allo stato d'abbandono in cui il sito archeologico vers\u00f2 per diverso tempo, ai danni causati dai bombardamenti della guerra (che si accanirono sull'acropoli) e ai successivi restauri, modific\u00f2 inesorabilmente la struttura dell'edificio sacro, rendendo difficile risalire alle sue caratteristiche originarie. Secondo i rilievi ottocenteschi le dimensioni planimetriche dovevano raggiungere i 18,20 metri di larghezza e almeno i 21,40 metri di lunghezza. Non sono, invece, state trovate tracce delle fondazioni relative ad una scalinata frontale d'accesso, come invece riscontrato nelle altre strutture sacre dell'acropoli. Per quanto riguarda la pianta del tempio, sulla base degli studi svolti \u00e8 stata ipotizzata una struttura templare tuscanica dotata certamente di un tetto di copertura, di pronao a due ordini di colonne nel lato sud (parte frontale o \"pars ant\u00ecca\") e forse di tre celle contigue nel lato nord (\"pars post\u00ecca\") oppure di un'unica cella centrale munita di \"alae\" laterali, oltre ad un vano retrostante poco profondo. Molte delle tegole ed antefisse trovate durante gli scavi sono probabilmente attribuibili a questo tempio.\nEdificio D: il podio-recinto a cielo aperto.\nPosta ad ovest dal tempio C, \u00e8 l'unica struttura templare dotata di rivestimento di modanature in travertino, a differenza delle altre rinvenute in sito. Altra particolarit\u00e0 \u00e8 rappresentata da un avancorpo nella parte meridionale dell'edificio che termina con una scalinata d'accesso al podio di cinque gradini. Fu oggetto di un primo restauro nel 1865, poi di un secondo avvenuto prima del 1889 ed infine un ultimo intervento di restauro (massiccio e pressoch\u00e9 integrale) venne eseguito nel 1943, a seguito dei bombardamenti.\nLa piattaforma \u00e8 a pianta quasi quadrata (9,20 x 9,10 metri), mentre l'avancorpo misura 3,30 x 2,80 metri circa, compresa la pedata del primo gradino della scalinata. Tutta la superficie templare (compreso l'avancorpo) presenta un piano di calpestio costituito da almeno tre strati di ciottoli a secco, poi fatti asportare in gran parte da Gozzadini che, nella convinzione di trovarsi di fronte ad un sepolcro monumentale, sperava di trovare all'interno una tomba e il relativo corredo funerario.\nI muri perimetrali, costituiti da una cortina interna di ciottoli a secco e da blocchi in travertino modanati nella parte esterna, poggiano su una fondazione di ciottoli fluviali e pietre squadrate, sormontate a loro volta da lastre parallelepipede.\nDalle caratteristiche rilevate dagli studi archeologici (l'assenza di muri in alzato e di una tettoia) si ipotizza che questo altare-podio non fosse in origine un tempio chiuso, bens\u00ec semplicemente un recinto cultuale monumentale a cielo aperto, dove si sarebbero svolti rituali sacrificali e, forse, cerimonie collegate al rito di fondazione (l'altare D si trova adiacente al terrazzo superiore, dove avrebbe sede l'\"auguraculum\", con cui - forse - era in comunicazione).\nEdificio E.\nDell'antico edificio E gli scavi ottocenteschi avevano portato alla luce soltanto un segmento di muro perimetrale nordest-sudest (in ciottoli a secco) addossato alle pendici del terrazzo superiore, a cui si intersecavano perpendicolarmente tre brevi tratti di muri che, in alcuni punti, raggiungevano una profondit\u00e0 di 3,80 metri (soltanto nell'altare-podio B si era notata una profondit\u00e0 simile). Svariate furono le ipotesi degli archeologi sulla natura delle rovine trovate: secondo Gozzadini poteva trattarsi di un edificio funerario articolato in diverse camere sepolcrali; Brizio lo ritenne un tempio a tre celle di tipo tuscanico; Mansuelli, invece, lo interpret\u00f2 come un contrafforte murario, cio\u00e8 una sorta di imponente muro di contenimento non funzionale (ovvero costruito per monumentalizzare l'area e non per contenere la collina), mentre per Giovanni Colonna era da considerarlo come un tempio inconsueto avente la facciata orientata verso est, ovvero verso il podio D (contrariamente agli altri edifici sacri, tutti orientati verso sud, ovvero verso l'abitato). A seguito dei recenti scavi (svolti tra la fine del 1990 e il 2000) \u00e8 stata riportata alla luce l'intera pianta dell'edificio, che si scopr\u00ec essere un vero e proprio tempio a pianta rettangolare delle dimensioni di 27 x 16 metri, costituito da una cella centrale e due celle laterali meno ampie. Il tempio, avente la facciata orientata verso sud (ovvero verso l'abitato) - in linea con gli altri edifici sacri dell'acropoli, poteva avere funzioni di culto collegate probabilmente a quelle svolte sul terrazzo superiore. Un recente intervento di restauro ha nuovamente reinterrato parte del muro occidentale dell'edificio E per proteggerlo dal rischio di crollo.\nQuesto edificio sovrastava una sorgente ai piedi dell'acropoli, probabilmente dotata di una copertura architettonica (come farebbe pensare il ritrovamento di tegole ed antefisse in loco), presso la quale vi era probabilmente localizzata anche un'area sacra (cos\u00ec come attesterebbero i reperti ex-voto in bronzo a figura umana l\u00ec recuperati durante gli scavi ottecenteschi).\nEdificio Y.\nLa presenza di parecchi blocchi parallelepipedi di tufo calcare sul terrazzo superiore dell'acropoli fece presupporre la presenza di almeno un altro edificio sacro, poi in gran parte scavato, asportato e distrutto durante gli scavi del 1856 per la realizzazione del parco. Testi di antichi scavi lo descrivono come una torre in elevato angolata. Dallo studio di questi blocchi ed altre rovine si pu\u00f2 supporre che questo edificio era probabilmente delle dimensioni di 14 x 3,20 metri ed era dotato di una scalinata d'accesso e di un porticato addossato alla pendice settentrionale dell'altura. A partire dal 1979 una nuova ipotesi identificherebbe l'edificio con l'\"auguraculum\", ovvero un osservatorio posto necessariamente in posizione sopraelevata per poter avere una visione ampia dell'orizzonte del cielo e del pianoro sottostante, da cui esercitare il rito di fondazione della citt\u00e0.\nTempio di Tinia.\nGli scavi archeologici effettuati nel 1999 portarono alla luce (nella \"Regio I\", \"Insula 5\") le rovine di un tempio monumentale, di cui rimangono solo le fondazioni in ciottoli a secco. L'edificio di culto, l'unico presente nell'abitato e non nell'acropoli, in origine vantava notevoli dimensioni: 35,50 metri di lunghezza x 21,75 metri di larghezza e, essendo posto nella parte pi\u00f9 a nord dell'abitato, era la prima struttura imponente della citt\u00e0 a cui ci si trovava di fronte se si proveniva dalla vicina Felsina. Posto all'incrocio tra il cardo (\"plateia A\") e la prima traversa (\"plateia B\"), il tempio mostra nella planimetria una mescolanza di elementi architettonici tipicamente etruschi con elementi di stampo ellenico richiamanti la classica struttura periptera del tempio greco. Esso, infatti, se da una parte presenta elementi architettonici tipicamente etruschi, come un doppio ingresso (uno in corrispondenza della \"plateia B\" e l'altra in prossimit\u00e0 dello \"stenopoi\", ovvero la strada secondaria ad est), oltre ad un podio (che lo sopraelevava e a cui si aveva accesso grazie ad una imponente scalinata frontale, di cui sono state trovate le tracce) e al classico pronao, dall'altra parte presenta anche un elemento tipicamente greco, ovvero un colonnato che circondava interamente l'edificio (mentre nella piante templari etrusche le colonne erano presenti solo sulla facciata d'entrata al tempio). Analoghi esempi di templi etruschi di questo tipo sono riscontrabili nel tempio di Vulci e nel tempio B di Pyrgi. L'interno del tempio era costituito da un'unica cella centrale munita di divisoria e bipartita nella parte retrostante.\nIl tempio era molto probabilmente dedicato al dio Tinia (massima divinit\u00e0 etrusca, equivalente al dio Zeus greco e al dio Giove romano); questo lo farebbe presupporre il ritrovamento al suo interno di un fondo di olla riportante incisa la scritta etrusca \"Tin\u015b\", che significa \"di Tinia\", ovvero una dedica al dio Tinia. Tuttavia si pensa che il tempio (oltre a svolgere funzioni cultuali), assieme all'adiacente isolato, fungesse anche da luogo di aggregazione della comunit\u00e0 etrusca (con funzioni simili all'agor\u00e0 greca e al foro romano).\nUna curiosit\u00e0 sul tempio \u00e8 data dalla sua particolare posizione: secondo la suddivisione del \"templum celeste\", infatti, la posizione del tempio corrisponderebbe alla proiezione terrena della sede celeste del dio etrusco Tinia.\nSantuario Fontile.\nA nord-est dell'abitato sono stati ritrovati i resti di un altro edificio sacro. L'edificio misura 9 x 7,50 metri e sorge nei pressi di una sorgente naturale. Il santuario, originariamente caratterizzato da una copertura, era dedicato al culto delle acque salutari, cos\u00ec come testimonia l'esistenza al centro dell'edificio di una vasca rettangolare adibita alla raccolta delle acque con relativo pozzo di decantazione. L'acqua della sorgente veniva fatta confluire nella vasca, per poi farla defluire verso nord attraverso un canale di scarico costituito da ciottoli di fiume ed elementi in travertino.\nMolti furono i ritrovamenti nell'area: a partire dagli ex voto costituiti da parti anatomiche umane (braccia, gambe e piedi), ma anche altre statue votive immortalate nella classica posa dell'orante (con le braccia allargate e i palmi delle mani rivolti verso il basso), cos\u00ec come frammenti di recipienti in ceramica e di bacili in bronzo, marmo e terracotta. Le statue votive erano probabilmente esposte in uno spazio esterno all'edificio, dove venivano fissate - in genere - attraverso appositi perni appuntiti posti sotto i piedi della statuetta su basi modanate in travertino. Di grande rilevanza \u00e8 il ritrovamento di frammenti di una coppa su cui sono rappresentati Agamennone e Achille mentre giocano a dadi; tale rinvenimento \u00e8 di grande importanza archeologica, perch\u00e9 risalente alla seconda met\u00e0 del VI secolo a.C. e questo attesterebbe l'esistenza del santuario fontile gi\u00e0 a partire dalla prima fase di fondazione della citt\u00e0 (\"Marzabotto I\").\nSantuario della Terza Stipe.\nFuori dall'impianto urbano, a circa 40 metri di distanza a nord-est dal santuario fontile, sono stati trovati i resti di un'altra area sacra, costituiti per lo pi\u00f9 da cippi, doni votivi e da una notevole quantit\u00e0 di elementi architettonici e frammenti di blocchi ortostati in travertino che, assieme alle sottostanti fondazioni in ciottoli, hanno fatto presupporre l'esistenza di un edificio sacro (denominato \"santuario della terza stipe\"); tutti i reperti sono stati rinvenuti nei pressi di quello che si \u00e8 rivelato essere un canale, originariamente largo circa 20 metri, costruito per trasportare le acque fuori dalla citt\u00e0.\nGli scavi hanno permesso di identificare tre fasi di occupazione dell'area. Una prima fase risalerebbe al VI secolo a.C. (\"Marzabotto I\") dove l'area sacra, fino ad allora costituita semplicemente da un fossato naturale in cui confluivano le acque del pianoro di Misano, venne sottoposta ad opere di ingegneria idraulica, culminanti nella costruzione di un canale per la corretta distribuzione delle acque. Durante una seconda fase, risalente agli inizi del V secolo a.C., furono invece svolte le opere di riqualificazione dell'area, costituite, oltre che dal riassetto del canale, anche dalla costruzione di un santuario sulla sponda occidentale dello stesso. La presenza nell'alveo del canale di elementi architettonici (fra cui un acroterio) dell'edificio sacro e di cippi votivi (cippi che presentano un foro centrale ideato per porvi all'interno una statuetta votiva), oltre a corna di cervo e frammenti di ceramica celtica fanno presupporre l'abbandono dell'area sacra tra la fine del IV e gli inizi del III secolo a.C. (terza ed ultima fase), ovvero in concomitanza con l'occupazione dei Galli Boi; la mancata manutenzione del canale ha probabilmente provocato un accumulo di detriti tale da causare un innalzamento delle acque fino a provocare il crollo della sponda occidentale del canale, trascinando con s\u00e9 la parete adiacente dell'edificio sacro e, quindi, gran parte del santuario. A prova di tale ipotesi ci sarebbe l'esame al carbonio-14 a cui furono sottoposti i frammenti lignei dell'interro del canale, che confermerebbe la copertura totale del canale proprio nel periodo indicato. \nFra gli elementi ritrovati, di particolare interesse \u00e8 una statuetta in bronzo che, a differenza della maggior parte delle statue votive rinvenute, non \u00e8 schematica e approssimativa, bens\u00ec molto ricca di particolari. Alta 30 centimetri e prodotta probabilmente in una delle officine di Marzabotto, la statua raffigura una fanciulla (denominata \"la signora di Marzabotto\") in atteggiamento solenne (proprio delle \"korai\" ioniche, ovvero un braccio teso lungo il fianco la cui mano tiene un lembo del chitone e l'altro braccio \u00e8 piegato nel gesto di porgere un'offerta - in questo caso un fiore) che, seppur vestita e acconciata come le tipiche donne greche, indossa la tebenna (mantello-toga), mentre ai piedi calza i \"calcei repandi\", entrambi elementi tipicamente etruschi. Il modello di riferimento \u00e8, come gi\u00e0 accennato, quello della \"kore\" ionica, molto diffuso in tutta l'Etruria. Secondo gli archeologi la statuetta, databile tra la fine del VI secolo a.C. e gli inizi del V secolo a.C., potrebbe raffigurare una donna etrusca di alto rango e, il suo luogo di ritrovamento nei pressi del santuario, fa supporre si trattasse di un dono votivo ad una divinit\u00e0 etrusca, come \"Turan\" (l'equivalente della greca Afrodite e della romana Venere) o, comunque, una divinit\u00e0 femminile, a cui solitamente venivano dedicati i templi costruiti appena fuori citt\u00e0, in area extraurbana (come in questo caso) e destinati ad accogliere i forestieri.\nNecropoli.\nCompletano il sito due necropoli, di cui una a nord e l'altra a sud-est della citt\u00e0, fuori dalle porte urbane. Ognuna delle due necropoli \u00e8 costituita da due nuclei principali di tombe (est e ovest per la necropoli nord, mentre nord e sud per la necropoli est), separati nel mezzo da una strada extraurbana che collegava Kainua da una parte con Felsina (necropoli nord) e dall'altra con l'Etruria tirrenica (necropoli est). In origine le tombe erano totalmente ipogee e la loro presenza era segnalata solo da un segnacolo funerario emergente e dalla forma pi\u00f9 disparata: dal semplice ciottolo di fiume (la cui forma era simile a quella di un uovo, scelto probabilmente per il suo valore simbolico, ovvero quello della rinascita riferita all'anima del defunto), al cippo in marmo a pigna, o in pietra a bulbo sferico e a colonnetta.\nIl dissotterramento delle tombe e, talvolta, il loro spostamento, rese difficile risalire all'orientamento e alla posizione originaria delle tombe. Sembra, tuttavia, che esse non avessero un orientamento particolare (se si esclude un unico caso nel nucleo settentrionale della necropoli est) e che non ci fosse distinzione di classe sociale, anche se non \u00e8 possibile stabilirlo con certezza poich\u00e9 i vari elementi dei corredi funebri furono inizialmente mescolati. Quello che si pu\u00f2 notare \u00e8 che le tombe della necropoli nord sembrano pi\u00f9 pregiate rispetto a quelle della necropoli est, non solo a livello di corredo funerario (pi\u00f9 standardizzato nella necropoli est), ma anche a livello di segnacolo: infatti queste tombe presentano frequentemente cippi in marmo lavorato, del tutto assenti invece nella necropoli est (dove invece sono presenti solo semplici ciottoli di fiume). Infine, \u00e8 possibile distinguere le tombe femminili da quelle maschili solo se in presenza di particolari oggetti del corredo funebre come specchi, alabastra e ornamenti in generale. Gli elementi del corredo funerario sono sia di produzione locale che di importazione (specialmente dalla Grecia e dall'Etruria tirrenica) e sono costituiti per lo pi\u00f9 da reperti in terracotta e in bronzo, come vasellame, statuette, cimase di candelabri ed altri oggetti utili per il banchetto ultraterreno, come da concezione greca. Tutte le tombe sono monosome, ovvero accolgono le spoglie o le ceneri di un defunto; soltanto una tomba a fossa della necropoli est accoglie i resti di tre corpi inumati.\nNecropoli Nord.\nOriginariamente la necropoli nord si trovava in posizione leggermente sopraelevata rispetto a quella dell'abitato, il cui collegamento oggi \u00e8 interrotto dalla strada Porrettana, lasciando isolato il sepolcreto. \nI primi ritrovamenti di tombe avvennero tra il 1856 e il 1861, in concomitanza con i lavori eseguiti per la realizzazione di un parco all'inglese e dell'adiacente laghetto artificiale nei pressi della villa, che portarono alla luce diversi elementi funerari appartenenti ad almeno due tombe a cassone della necropoli nord, mentre ci furono altri rinvenimenti durante i lavori per la sistemazione della strada statale Porrettana. All'inizio si pensava fossero tombe isolate; pertanto furono spostate dal loro luogo di ritrovamento e posizionate lungo i margini dello stesso laghetto a scopo ornamentale. Solo a seguito degli scavi ufficiali (diretti dal Gozzadini tra il 1865 e il 1869) fu portata alla luce la vera e propria necropoli, costituita da 168 tombe monumentalizzate ripartite in due nuclei distinti (di cui oggi sono visibili 53 sepolture nel nucleo occidentale e 91 in quello orientale) e separati da una strada. Se a seguito dei primi lavori di sbancamento fatti con mine la maggior parte delle tombe a cassone, a fossa e a pozzetto appartenenti al nucleo occidentale della necropoli andarono distrutte, quelle del settore orientale (portate alla luce con gli scavi archeologici) furono semplicemente dissotterrate, ma sostanzialmente lasciate in corrispondenza del luogo di ritrovamento.\nNecropoli Est.\nPosta a sud-est della citt\u00e0, su un piano pi\u00f9 basso rispetto l'abitato e pi\u00f9 vicino alla riva del fiume Reno, la necropoli est fu integralmente portata alla luce a seguito degli scavi condotti dal Gozzadini tra il settembre 1867 e il dicembre 1873, la cui presenza era segnalata dall'affioramento di lastre tombali molto simili a quelle all'epoca appena rinvenute nella necropoli nord. I documenti attestano la presenza di 125 tombe monumentalizzate, raccolte in due nuclei distinti e separati da una strada centrale (come per la necropoli nord): il settore settentrionale (dove sono visibili 22 tombe) e quello meridionale (con 28 tombe visibili). Si ipotizza, per\u00f2, che parte della necropoli est originaria (se non altro il lato orientale e quello meridionale, ossia quelli prospicienti il fiume) sia franata nel Reno e che, quindi, in origine il sepolcreto fosse pi\u00f9 vasto.\nLa necropoli era collegata all'abitato attraverso la porta monumentale est, di cui oggi rimangono solo le fondamenta. Le tombe a cassone furono semplicemente portate in superficie, ma sempre nel punto di ritrovamento delle stesse, mentre le tombe a fossa e quelle a pozzetto furono distrutte. Come per la necropoli nord, anche in questo caso non sembrerebbe esserci una distinzione di classe tra le sepolture, n\u00e9 un orientamento comune preciso; soltanto il settore settentrionale presenta una serie di tombe allineate in file parallele alla strada e orientate in senso est-ovest.\nTipologia di tombe.\nLe tombe trovate nelle necropoli sono principalmente di tre tipi: \"tombe a cassa\", \"tombe a pozzetto\" e \"tombe a fossa\"; nelle prime due il rituale era quello dell'incinerazione, mentre le tombe a fossa erano ad inumazione. Sull'esempio di tombe etrusche coeve, probabilmente anche queste presentavano l'interno originariamente intonacato, anche se ad oggi non ne \u00e8 rimasta traccia.\nTombe a cassa.\nLe tombe a cassa (chiamate anche \"a cassone\" o \"a cassetta\") sono tombe rettangolari costituite da lastre di pietra e infossate nel terreno. All'interno venivano disposte le ceneri del defunto, probabilmente avvolte in un drappo di tessuto, assieme al corredo funerario. La tomba veniva poi coperta da una lastra, in piano oppure a doppio spiovente.\nTombe a pozzetto.\nTombe dalla forma circolare, scavate nel terreno, le cui pareti venivano incamiciate con uno strato di ciottoli disposti a secco. Nella tomba veniva disposto un vaso cinerario (del tipo autoctono, ma anche di importazione) contenenti le ceneri del defunto, assieme agli oggetti del corredo funebre.\nTombe a fossa.\nContrariamente ai due precedenti tipi di tombe, in questo caso il defunto non veniva incinerito, bens\u00ec inumato. La tomba, di forma rettangolare, aveva le dimensioni poco pi\u00f9 grandi di quelle del defunto ed era scavata nel terreno; le pareti venivano rivestite, ma non necessariamente, di ciottoli a secco. All'interno veniva disposto il defunto in posizione supina, vestito e con indosso gioielli e ornamenti. Tutto intorno al corpo venivano disposti gli oggetti del corredo funebre. Spesso nella mano destra il defunto impugnava l'\"Aes rude\", a cui gli archeologici attribuiscono una funzione simile all'obolo di Caronte, necessario per il viaggio del defunto nel mondo dei morti. Si pensa che la tomba venisse coperta con delle assi di legno su cui venivano disposti dei ciottoli di fiume.\nNella necropoli est \u00e8 stata trovata una tomba a fossa contenente le ossa di almeno tre corpi umani, unico episodio finora trovato in entrambe le necropoli.\nProduzione artigianale.\nCome conferma la presenza della fonderia, della fornace e dei settori ad uso artigianale delle case-bottega, Kainua era una citt\u00e0 con una spiccata vocazione artigianale, specializzata nella lavorazione della ceramica e del bronzo.\nCeramica.\nLa materia prima per la lavorazione della ceramica (argilla) veniva prelevata nelle vicinanze. Fra i prodotti finiti sono stati rinvenuti molteplici tipi di vasi d'uso domestico, atti sia al consumo dei cibi che alla loro conservazione: olle, catini, coppe, brocche, piatti, tazze, mortai ed altro. Prodotti sia in ceramica grezza che depurata, alcuni di essi si presentano acromi, mentre su altri si rilevano deboli tracce di pitture. Da segnalare anche la produzione di vasi in bucchero, come da tradizione artigianale etrusca. Oltre ad oggetti d'uso domestico venivano prodotti anche elementi architettonici (coppi, tegole, antefisse ed altro) sia per gli edifici sacri che per le case, oltre ai parapetti per i pozzi idrici delle abitazioni e alle condutture degli impianti idrici.\nMetalli.\nA differenza dell'argilla, che veniva recuperata direttamente nelle vicinanze, la materia prima (stagno e rame) per la produzione e la lavorazione del bronzo veniva importata dall'Etruria tirrenica, non essendoci tracce, in zona, di giacimenti da cui estrarre direttamente i minerali necessari. Due erano le principali zone di importazione dei metalli: l'isola d'Elba e le colline metallifere dell'alto Lazio. Una volta estratti e importati i minerali necessari, gli antichi Etruschi li trasformavano in bronzo utilizzando legno e acqua, presenti in grandi quantit\u00e0 sul territorio, (elementi, questi, che resero Kainua un importante centro di trasformazione dei metalli).\nFra i prodotti finiti, a parte gli oggetti d'uso quotidiano, \u00e8 stato recuperato un numero considerevole di piccole statuette bronzee di natura votiva, raffiguranti per lo pi\u00f9 l'offerente (sia di sesso maschile che femminile) nell'atto della preghiera, ovvero con le braccia aperte e i palmi delle mani rivolti verso il basso. Tali statuette presentano dei perni sotto ai piedi per essere fissate su apposite basi in legno o in travertino. Accanto ad esse, molto schematiche nella forma, sono state trovate altre statuette di maggiore qualit\u00e0 artistica (pi\u00f9 delineate nella forma e ricche di particolari) che ricalcano da vicino il modello ionico della \"kore\".\nInfine, frequenti sono stati i ritrovamenti di ex voto rappresentanti parti anatomiche quali braccia e gambe, specialmente nei pressi del santuario fontile.\nCommercio.\nOltre alla produzione locale si ritiene che Kainua fosse un'importante citt\u00e0 commerciale posta in un punto strategico lungo la via di transito che collegava l'Etruria padana con l'Etruria tirrenica, le popolazioni d'oltralpe (via terra) e il mondo greco (attraverso il fiume Reno, che all'epoca si immetteva in un ramo terminale del fiume Po chiamato \"Spinete\" sfociante nel mare Adriatico). Ne sarebbero testimonianza i numerosi esempi di ceramica greca (in primo luogo di tipo calcidese e attica), rinvenuti durante gli scavi e l'ampia gamma di oggetti in bronzo di produzione tirrenica. Tali commerci sarebbero iniziati fin dalla prima fase di fondazione della citt\u00e0: il VI secolo a.C. La ceramica greca sarebbe giunta direttamente dagli empori del porto di Adria e successivamente da Spina durante la prima fase di sviluppo, mentre nella fase successiva attraverso Felsina e includeva oggetti sia di uso quotidiano (anfore contenenti vino e olio - spesso a loro volta esportati oltralpe - brocche, crateri ed altro), ma anche da toletta - come le pissidi - per riporvi profumi, gioielli e altri oggetti personali femminili, oltre a ceramiche destinate alla sepoltura. Altro elemento che veniva importato dalla Grecia era il marmo, sia allo stato grezzo che lavorato, ed era destinato per lo pi\u00f9 a statue, bacili e cippi funerari.\nDall'Etruria tirrenica si importavano invece oggetti in metallo, per lo pi\u00f9 vasellame destinato all'uso quotidiano, ma anche specchi e candelabri, mentre da oltralpe i celti fornivano manodopera in termini di schiavi e forza lavoro in generale, qualche uomo armato e soprattutto stagno e ambra. Per contro, gli Etruschi avrebbero commerciato principalmente grano e carne da allevamento (soprattutto pollame e suini). "}
{"id": "1227150", "revid": "1543377", "url": "https://it.wikipedia.org/wiki?curid=1227150", "title": "Kangerluarsorujuk", "text": "Kangerluarsorujuk (o Kangerdluarssorujuk) (a circa ) \u00e8 un villaggio della Groenlandia di 2 abitanti (gennaio 2005). Appartiene al comune di Kujalleq."}
{"id": "1227151", "revid": "1543377", "url": "https://it.wikipedia.org/wiki?curid=1227151", "title": "Kangerluarsorujuup Qinngua", "text": "Kangerluarsorujuup Qinngua (o Kangerdluarssoruj\u00fbp Q\u00edngua) \u00e8 un villaggio della Groenlandia di 4 abitanti (gennaio 2005). Si trova a 60\u00b042'N 45\u00b035'O; appartiene al comune di Kujalleq."}
{"id": "1227152", "revid": "1543377", "url": "https://it.wikipedia.org/wiki?curid=1227152", "title": "Kingittoq", "text": "Kingittoq (o Kingigtoq o Kingitooq) \u00e8 un villaggio della Groenlandia di 1 abitante (gennaio 2005). Si trova a 60\u00b045'N 46\u00b016'O; appartiene al comune di Kujalleq."}
{"id": "1227154", "revid": "1543377", "url": "https://it.wikipedia.org/wiki?curid=1227154", "title": "Qanisartuut", "text": "Qanisartuut (o Qanisart\u00fbt) \u00e8 un villaggio della Groenlandia di 4 abitanti (gennaio 2005). Si trova a 60\u00b050'N 45\u00b029'O; appartiene al comune di Kujalleq."}
{"id": "1227156", "revid": "767487", "url": "https://it.wikipedia.org/wiki?curid=1227156", "title": "Qaqortokolook", "text": "Qaqortokolook (o Qaqortukulooq o Qaqortukul\u00f4q) \u00e8 un villaggio della Groenlandia di 6 abitanti (gennaio 2004). Si trova a 60\u00b050'N 45\u00b045'O; appartiene al comune di Kujalleq."}
{"id": "1227157", "revid": "1543377", "url": "https://it.wikipedia.org/wiki?curid=1227157", "title": "Saqqamiut", "text": "Saqqamiut (o Sarqamiut) \u00e8 un villaggio della Groenlandia di 3 abitanti (gennaio 2004). Si trova a 60\u00b049'N 47\u00b026'O; appartiene al comune di Kujalleq."}
{"id": "1227158", "revid": "488801", "url": "https://it.wikipedia.org/wiki?curid=1227158", "title": "Ducati Monster", "text": "Il Ducati Monster \u00e8 una moto naked prodotta a partire dal 1993 dalla Ducati, prodotta in diverse cilindrate; questa motocicletta \u00e8 considerata la capostipite di questa categoria, che fino ad allora aveva avuto poco successo, inoltre ispir\u00f2 molte altre moto.\nDal suo debutto fino al 2007 non ha mai cambiato radicalmente il suo stile e la casa bolognese ne ha prodotti pi\u00f9 di 150\u00a0000 esemplari.\nStoria.\nLa presentazione.\nIl Monster viene presentato dalla Ducati per la prima volta al pubblico al salone di Colonia nell'autunno del 1992. Questo prototipo che montava la prima versione a carburatori del motore di 904 cm\u00b3 di derivazione SuperSport raffreddata ad aria/olio, vedeva la conferma della distribuzione desmodromica.\nIl telaio era, invece, costituito dal traliccio in tubi derivato dalla serie 851/888.\nNel maggio del 1993 esce nei concessionari Ducati il primo Monster, con l'unica motorizzazione di 904\u00a0cm\u00b3. Disegnato da Miguel Galluzzi, autore della precedente SS e del recente Cagiva Raptor/V-Raptor, il suo costo di listino \u00e8 di Lire 11.890.000 (12.500.000 lire su strada).\nIl forcellone, il telaio e la sospensione progressiva (Boge) derivano dalla 851, e il resto della componentistica \u00e8 di prim'ordine: impianto frenante Brembo e sospensioni Showa. Il motore (bicilindrico ad L, due valvole per cilindro e distribuzione desmodromica) \u00e8 lo stesso che equipaggia la SS. La strumentazione ha cifre rosse su sfondo bianco (\u00e8 previsto il solo tachimetro/contachilometri) e otto spie.\nDal 1994 al 1999.\nIl Monster 600 si differenzia dal fratello maggiore per un cambio a 5 marce invece che a sei, frizione a bagno d'olio invece che a secco, un solo disco all'impianto frenante anteriore, assenza del radiatore di raffreddamento dell'olio e pneumatici di misura ridotta.\nLe differenze rispetto al 600, sono solo la presenza del radiatore dell'olio ed una diversa cubatura del motore.\nViene inoltre introdotta la prima special prodotta da Borgo Panigale, la versione \u201cS\u201d, creata sulla base della 900. La versione \u201cS\u201d si distingueva dal resto della gamma per le leve con serbatoio separato, per la presenza del cupolino (che diverr\u00e0 di serie solo l'anno successivo), i tubi idraulici in treccia metallica, i dischi flottanti in ghisa (normalmente in acciaio inox), la sella in pelle Connolly ed il kit antisaltellamento al posteriore.\nVengono inoltre ridotte le dimensioni delle valvole nel 900, cos\u00ec come vengono usate delle camme dal profilo meno spinto (valvole e camme del 750, a partire dal motore numero 037727), rendendo la guida in citt\u00e0 molto pi\u00f9 morbida e permettendo l'uso della benzina verde. Il cupolino diventa di serie per il 900 ed il supporto manubrio \u00e8 ora in un pezzo unico in lega leggera.\nCambia anche il logo, con l'introduzione del disco tagliato che stilizza la D di Ducati.\nIl 750 ottiene un disco in pi\u00f9 nel freno anteriore e continua la produzione delle motorizzazioni esistenti con valvole piccole. L'introduzione del 900 \u201cS\u201d, ottiene il ritorno all'utilizzo delle valvole grandi per questa cubatura.\nDal 2000 al 2005.\nTutti i modelli a due valvole sono disponibili anche nella versione Metallic e Cromo. La prima ha la scritta Ducati sul serbatoio (di un grigio particolare) in metallo, la seconda ha invece il serbatoio interamente cromato.\nIl 900 Special del 2000 monta l'ammortizzatore Ohlins al posteriore (montato in orizzontale, nascosto alla vista dai fianchetti) cos\u00ec come i parafanghi in carbonio e la barra antisaltellamento.\nViene introdotta l'iniezione Marelli sulla 900.\nViene introdotto il Monster S4, che rappresenta il nuovo allestimento top di gamma.\nIl motore utilizzato \u00e8 quello del Ducati 916, derivato direttamente dalla Superbike, con 4 valvole per cilindro e ben 101 CV, ma debitamente rivisitato negli alberi a camme per renderlo meno \"spinto\" e di matrice pi\u00f9 turistica. Anche il telaio, in questa versione, cambia e viene adottato quello utilizzato dalle Sport Tourer ST2 ed ST4, riconoscibile dalla mancanza dell'archetto di reazione del forcellone posteriore. Cerchi Marchesini a 5 razze e l'esclusiva colorazione \u201cSenna\u201d (grigio titanio e i cerchi rossi) aiutano a riconoscere questo modello.\nTutte le motorizzazioni adottano la nuova sospensione posteriore, gi\u00e0 anticipata dall'S4, che permette di eliminare l'archetto di reazione del forcellone posteriore, snellendo di molto l'estetica. Su tutte le versioni, inoltre, viene adottato il secondo disco all'impianto frenante anteriore.\nLa versione con motore 400 (destinata prima di quest'anno esclusivamente al mercato giapponese) fa il suo timido ingresso anche nel mercato europeo, proponendosi come valida alternativa dei concorrenti giapponesi. La versione standard sar\u00e0 accompagnata dall'iniezione elettronica, dal doppio disco Brembo e dalla possibilit\u00e0 di scegliere le combinazioni di colori delle carene e del telaio. La versione dark verr\u00e0 proposta con il telaio nero, disco anteriore singolo, carene sverniciate. Il Monster 400 i.e. \u00e8 un modello poco venduto a causa dell'elevato costo (rispetto ad uno scooter) e dalle prestazioni blande. \u00c8 un perfetto modello \"entry level\", tuttavia poco potente e quindi venduto pochissimo. Il tentativo di commercializzazione in Europa sar\u00e0 interrotto due anni dopo a causa degli scarsi risultati. La commercializzazione in Giappone rimarr\u00e0 invece ancora attiva.\nIn quest'anno, infine, viene presentata una special su base S4, prodotta in serie limitata di 350 esemplari, denominata \"Fogarty\" in onore del pluricampione di motociclismo Carl Fogarty.\nGamma in produzione:\nMonster 400 i.e. - dark, standard - 44\u00a0CV @ 10500 giri/min - 166\u00a0kg (168\u00a0kg Japan Version)\nMonster 620 i.e. - dark (arriver\u00e0 in seguito), standard,\u00a0s (fianchetti e paracalore in carbonio, cupolino, forcellone alluminio, puntone di reazione regolabile) - 60\u00a0CV @ 9500 giri/min - 177\u00a0kg\nMonster 750 i.e. - dark, standard - 64\u00a0CV @ 8750 giri/min - 179\u00a0kg\nMonster 900 i.e. - dark, standard - 78\u00a0CV @ 8000 giri/min - 189\u00a0kg\nMonster S4 - 101\u00a0CV @ 8750 giri/min - 193\u00a0kg\nVengono introdotte due nuove cilindrate: l'800 ed il 1000. Il 1000 \u00e8 un motore completamente riprogettato, introduce la doppia accensione con la seconda candela disposta in maniera particolare tra le cinghie della distribuzione. La testata ha l'angolo delle valvole ridotto (come il motore Testastretta usato in Superbike). L'800 i.e. ha ora il cambio a 6 marce ma la frizione rimane in bagno d'olio.\nMa la grande novit\u00e0 per il 2003 \u00e8 il rinnovamento del top di gamma: l'S4 lascia il posto all'S4R che ora adotta il potente desmoquattro di 996\u00a0cm\u00b3 e 113\u00a0CV all'albero. Tra le colorazioni disponibili risulta una serie denominata Viper (ispirata proprio alla Viper), con colorazione blu e striscia bianca asimmetrica. La moto cambia completamente \"appeal\" soprattutto sul retrotreno, dove viene adottato per la prima volta sul Monster, il forcellone monobraccio. L'idea nasce dalla Business Unit del Monster, allora formata da Daniele Casolari (fondatore di Ducati Performance, ex Giocamoto ed attuale amministratore di Feel Racing) che era responsabile della Business Unit e da Massimo Corea, allora product manager del Monster. Avendo Ducati, appena prima, lanciato la MH900e, il forcellone allora adottato per la MH, ispira il nuovo forcellone a traliccio della S4R. Ma la moto subisce un restyiling ben pi\u00f9 importante che tocca le pedane (che per la prima volta vengono separate per favorire l'uso in pista), il doppio scarico alto su un lato (sempre per favorire l'angolo di piega), la nuova grafica del cruscotto ed il manubrio Magura che diventa unico in lega di alluminio a sezione variabile.\nLa colorazione Senna \u00e8 disponibile ora per tutte le cilindrate, mentre l'allestimento Dark non prevede pi\u00f9 il solo nero opaco, ma anche un inedito argento opaco.\nGamma in produzione:\nMonster 620 i.e. - dark, standard,\u00a0s (fianchetti e paracalore in carbonio, cupolino, forcellone alluminio) - 60\u00a0CV @ 9500 giri/min - 177\u00a0kg\nMonster 800 i.e. - dark,\u00a0s - 73\u00a0CV @ 8250 giri/min - 179\u00a0kg\nMonster 1000 i.e. - dark,\u00a0s - 84\u00a0CV @ 8000 giri/min - 189\u00a0kg\nMonster S4R - 113\u00a0CV @ 8750 giri/min- 193\u00a0kg\nIl 620 i.e. adotta la rivoluzionaria frizione antisaltellamento APTC (che riduce anche lo sforzo alla leva della frizione) ed il cambio a 6 marce. La versione Dark \u00e8 disponibile in due varianti: con singolo disco e cambio a 5 marce oppure con doppio disco, frizione APTC e cambio a 6 marce.\nFra le novit\u00e0 della gamma Monster, vi sono anche due allestimenti speciali. La prima \u00e8 la Ducati Monster Capirex. In questa versione, disponibile solo rossa con il motore da 620\u00a0cm\u00b3, \u00e8 presente un cupolino con il numero 65 del pilota Loris Capirossi a cui \u00e8 dedicata. Lo stesso numero lo troviamo anche sul codino. A completare la decorazione vi \u00e8 una banda bianca. Questa edizione della Monster \u00e8 stata ideata per celebrare la prima vittoria in MotoGp della casa di Borgo Panigale, ottenuta dallo stesso Capirossi sul circuito della Catalunya. \nLa seconda edizione speciale della Monster del 2004 \u00e8 la Ducati Monster Matrix, ispirata al film Matrix Reloaded nel quale compare la Ducati 998 (anch'essa venduta poi in edizione speciale Matrix nello stesso anno). Anche questa edizione speciale della Monster \u00e8 dotata del motore da 620\u00a0cm\u00b3.\nIl Monster 800 viene rimpiazzato dalla nuova unit\u00e0 S2R 800, che introduce il forcellone monobraccio al posteriore, il doppio scarico sovrapposto laterale oltre a motore ad alte prestazioni e la frizione antisaltellamento.\nGamma in produzione:\nMonster 620 i.e. - dark, standard (cupolino) - 60\u00a0CV @ 9500 giri/min - 177\u00a0kg\nMonster S2R 800 i.e. - standard - 77 \u00a0CV @ 8250 giri/min \nMonster 1000 i.e. - dark, standard,\u00a0s (fianchetti e paracalore in carbonio, forcella showa regolabile, forcellone alluminio) - 84\u00a0CV @ 8000 giri/min - 189\u00a0kg\nMonster S4R - 113\u00a0CV @ 8750 giri/min- 193\u00a0kg\nViene ritirata la commercializzazione sul mercato europeo della versione (rimane solo per il mercato giapponese):\nMonster 400 i.e. - dark, standard - 44\u00a0CV @ 10500 giri/min - 166\u00a0kg (168\u00a0kg Japan Version)\nIl resto della gamma resta invariato.\nDal 2006 al 2007.\nIl rinnovamento della gamma prosegue con l'introduzione del 695 al posto del 620i.e. ad un prezzo di lancio molto allettante. I cavalli salgono a 73\u00a0CV e sono proposte nuove colorazioni molto aggressive.\nGamma in produzione:\nMonster 400 i.e. - dark - 44\u00a0CV @ 10500 giri/min - 166\u00a0kg (168\u00a0kg Japan Version)\nMonster 620 i.e. - dark, standard (cupolino) - 60\u00a0CV @ 9500 giri/min - 177\u00a0kg\nMonster 695i.e. \u2013 dark, standard\u00a0\u2013 73 \u00a0CV a 8500giri/min\u00a0\u2013 177\u00a0kg\nMonster s2r 800 i.e. - standard - 77 \u00a0CV @ 8250 giri/min\nMonster s2r 1000 i.e. - (fianchetti e paracalore in carbonio, forcella showa regolabile e mono sachs, monoforcellone alluminio) - 95\u00a0CV @ 7750 giri/min - 178\u00a0kg\nMonster S4R - 113 \u00a0CV @ 8750 giri/min- 193\u00a0kg\nMonster S4Rs Testastretta (998)\u2013 130 \u00a0CV @ 8500 giri/min\u00a0\u2013 195\u00a0kg\nGamma di produzione:\nMonster 695i.e. \u2013 dark, standard\u00a0\u2013 73 \u00a0CV a 8500giri/min\u00a0\u2013 177\u00a0kg\nMonster s2r 800 i.e. - standard - 77 \u00a0CV a 8250 giri/min\nMonster s2r 1000 i.e. - standard (fianchetti e paracalore in carbonio, forcella showa regolabile e mono sachs, monoforcellone alluminio) - 95\u00a0CV a 7750 giri/min - 178\u00a0kg\nMonster S4R Testastretta (998) \u2013 130 \u00a0CV (all'albero) a 8500 giri/min- 195\u00a0kg\nMonster S4RS Testastretta (998) \u2013 130 \u00a0CV (all'albero) a 8500 giri/min\u00a0\u2013 195\u00a0kg forcella e mono Ohlins, pompe e pinze radiali.\nDal 2008 al 2016.\nIl prezzo di lancio \u00e8 stato di 8200 euro per la versione Plus (cupolino e coprisella in tinta) e 7850 per la versione base.\nDisponibile nei colori \"Rosso anniversary Ducati\", \"Nero opaco\", \"Bianco Perla\"\nAl modello 696 vengono poco dopo affiancati i modelli 1100 e 1100s.\nIl 3 novembre 2008, giorno dell'uscita della Ducati Streetfighter, il Monster dal design classico esce definitivamente di produzione lasciando spazio solamente ai nuovi modelli.\nGrazie a questa iniziativa la Ducati \u00e8 l'unica casa al mondo in grado di offrire ben 13 colori diversi per un unico modello.\nAd aprile esce anche il modello 796 che riprende caratteristiche sia del 696 (frizione multidisco in bagno d'olio), che del 1100 (il forcellone posteriore monobraccio).\nGamma di produzione nel 2012:\nVisto il grande successo di Colour Therapy, con l'uscita del modello 796 \u00e8 stata lanciata una nuova serie di colorazioni denominata \"Color Mania\" con la possibilit\u00e0 di avere ancora 13 opzioni in totale e 8 nuove personalizzazioni.\nIn effetti oltre alle 3 colorazioni classiche: Bianco Perla, Rosso Ducati, e Nero, sono rimaste dal precedente Colour Therapy, il Lilla Glamour e L'Arancio Scrambler.\nNel 2011 \u00e8 stata introdotta la Monster 1100 EVO dotata di un bicilindrico di una cilindrata di 1079\u00a0cm\u00b3, che sviluppa ora una potenza massima di 100\u00a0CV a 7.500 giri ed una coppia di 105\u00a0Nm.\nRivoluzione 2021.\nNel dicembre 2020 la casa di Borgo Panigale presenta online la nuova Monster completamente rinnovata, con un design che si discosta molto dal passato e, soprattutto, viene abbandonato il telaio a traliccio in tubi (non senza critiche da parte dei \"Ducatisti\" pi\u00f9 appassionati) in favore di un nuovo telaio front frame in alluminio 60% pi\u00f9 leggero; in totale sono 18 i chilogrammi persi rispetto alla progenitrice Monster 821 grazie ai molteplici accorgimenti. La nuova Monster che presenta un design meno personale ma pi\u00f9 moderno viene equipaggiata con il collaudato Testatretta 11\u00b0 da 937 cc, ora Euro 5, capace di 111 CV a 9250 giri/min. Completa la dotazione elettronica che prevede tre riding mode (Sport, Touring, Urban), l\u2019ABS su tre livelli (2 e 3 con funzione cornering), controllo di trazione cornering e controllo dell\u2019impennata, la dotazione di serie prevede inoltre un cruscotto elettronico con schermo TFT da 4,3\", fanaleria a Led e frecce a rientro automatico.\nCilindrate.\nDalla presentazione fino ai ultimi modelli, la Monster \u00e8 stata presentata in diverse cilindrate e versioni:"}
{"id": "1227161", "revid": "1543377", "url": "https://it.wikipedia.org/wiki?curid=1227161", "title": "Tasiluk", "text": "Tasiluk \u00e8 un villaggio della Groenlandia di 5 abitanti (gennaio 2005). Si trova a 60\u00b048'N 45\u00b033'O; appartiene al comune di Kujalleq."}
{"id": "1227162", "revid": "1543377", "url": "https://it.wikipedia.org/wiki?curid=1227162", "title": "Upernaviarsuk", "text": "Upernaviarsuk (o Uperniviarssuk) \u00e8 un villaggio della Groenlandia di 10 abitanti (gennaio 2005). Si trova a 60\u00b045'N 45\u00b053'O; appartiene al comune di Kujalleq."}
{"id": "1227163", "revid": "123139365", "url": "https://it.wikipedia.org/wiki?curid=1227163", "title": "Mitreo di Marino", "text": "Il Mitreo di Marino \u00e8 uno dei meglio conservati luoghi di culto mitraici al mondo.\nIl mitreo venne casualmente rinvenuto nel 1962, durante i lavori di escavazione di una grotta in una cantina ai piedi dell'abitato storico, sulle scalette che portano alla stazione ferroviaria.\nSulle prime la notizia venne tenuta nascosta, ma in seguito le autorit\u00e0 iniziarono ad occuparsi del luogo di culto mitraico, che ora \u00e8 divenuto di propriet\u00e0 comunale.\nStoria.\nIl 26 giugno 2011 il noto archeologo Salvatore Settis in un articolo su Il Sole 24 Ore ha denunciato il pericolo che potrebbe essere stato sbloccato il progetto, risalente al 2003, di abbattere un fabbricato soprastante al mitreo e ricostruirvi una palazzina di cinque piani, il cui piano terra sarebbe sette metri sopra la volta del mitreo, circostanza gi\u00e0 fatta presente da Ugo Onorati.\nDescrizione.\nLa struttura.\nIl mitreo venne ricavato in una preesistente cisterna d'acqua con volta a botte scavata nel peperino, lunga 29 metri, larga 3,10 e alta 3. Caratteristiche proprie delle cisterne di epoca romana sono il rivestimento delle pareti con intonaco signino (\"opus signinum\" o cocciopisto) e i cordoli di raccordo agli angoli delle pareti e pavimento, presenti nel Mitreo di Marino.\nAl termine della galleria c'\u00e8 il dipinto, famosissimo e ben conservato, dove Mitra taglia la gola al toro bianco. Davanti al dipinto c'\u00e8 un cippo, su cui si legge: , ovvero \"Cresces, amministratore di Alfio Severo, pose come dono al dio invitto\".\nLungo la galleria vi erano i \"podia\" per gli iniziati, verosimilmente in legno, dei quali rimane una debole traccia sul pavimento.\nSulle pareti rimangono le tracce di strutture lignee di arredo (mensole e divisori) nonch\u00e9 piccole nicchie per l'alloggiamento delle lucerne per l'illuminazione.\nAll'inizio della galleria, sulle pareti laterali, sono raffigurati i dadofori Cautes, con la fiaccola alzata, e Cautopates, con la fiaccola abbassata.\nL'apparato decorativo.\nSolo tre sono in Italia i mitrei dove la scena del mistero \u00e8 dipinta: uno \u00e8 il Mitreo Barberini a Roma, un altro il mitreo di Santa Maria Capua Vetere e il terzo \u00e8 quello di Marino.\nParticolarit\u00e0 del Mitreo di Marino, che lo distingue rispetto agli altri due esempi, \u00e8 la tecnica esecutiva del dipinto realizzato ad encausto (o incausto) direttamente sull'intonaco signino della cisterna.\nAl centro del dipinto, risalente al II secolo d.C., si trova Mitra, vestito all'orientale, con berretto frigio, tunica e calzoni rossi; indossa anche un mantello svolazzante al cui interno appare la volta celeste in azzurro, puntinata di stelle. E'all'interno di una grotta e guarda verso il Sole che lo illumina; dall'altra parte c'\u00e8 la Luna in ombra, col volto oscurato. Sotto al Sole e alla luna ci sono due dadofori, portatori di torce, uno con la torcia alzata (Cautes, il giorno), l'altro con la torcia abbassata (Cautopates, la notte). Mitra sta sgozzando col pugnale il toro bianco, mentre un cane e un serpente bevono il sangue del toro e uno scorpione morde i testicoli del toro. Dalla coda della vittima escono alcune spighe di grano, simbolo della rinascita della Terra. Ai lati della scena principale ci sono otto riquadri con le principali imprese della vita di Mitra, tra cui Zeus che sconfigge i Giganti, la nascita miracolosa del dio da una roccia, la cattura e il trasporto del toro nella grotta, la lotta vittoriosa e il patto con il dio Sole-Apollo.\nAl Mitreo di Marino lo storico dell'arte Philippe Daverio dedic\u00f2 un passaggio in \"Passepartout\" su RAI3, oggi \u00e8 possibile rivederlo nella sua prima parte e presso:: https://www.youtube.com/watch?v=zAZhzuNMgL4"}
{"id": "1227164", "revid": "6923", "url": "https://it.wikipedia.org/wiki?curid=1227164", "title": "Italo mus", "text": ""}
{"id": "1227165", "revid": "339392", "url": "https://it.wikipedia.org/wiki?curid=1227165", "title": "NPSI", "text": ""}
{"id": "1227166", "revid": "767487", "url": "https://it.wikipedia.org/wiki?curid=1227166", "title": "Signori si nasce", "text": "Signori si nasce \u00e8 un film del 1960 diretto da Mario Mattoli. Il Santo Ottone di cui si parla nel film \u00e8 realmente esistito; si tratta del francescano Sant'Ottone.\nTrama.\nAnno 1906, et\u00e0 giolittiana: il barone Ottone Spinelli degli Ulivi, detto Zaz\u00e0, nonostante la sua nobile ascendenza, \u00e8 sempre al verde, a causa di una vita dissoluta passata dietro le quinte dei teatri a corteggiare le soubrette. Nonostante l'indigenza economica, l'uomo continua a intrattenere una vita da nobile, vivendo in un albergo e servito dal fedele Battista. Incalzato da un creditore insoluto, tale Bernasconi, viene denunciato perch\u00e9 ha falsificato la garanzia su una cambiale in scadenza e ovviamente scoperta.\nMesso alle strette, Zaz\u00e0 decide con riluttanza di accettare il consiglio di Battista, ossia chiedere un prestito al fratello Pio degli Ulivi, titolare di una sartoria frequentata principalmente da prelati e suore. Tra i due fratelli non corre buon sangue a causa dello stile di vita di Zaz\u00e0, ritenuto immorale da Pio, uomo timorato di Dio, dedito al lavoro ed alla carit\u00e0. Presentatosi a casa del fratello, Zaz\u00e0 viene scacciato e, per dispetto, fa credere al fratello di volersi suicidare. Rientrato in casa, riceve l'inaspettata visita della bella e spregiudicata soubrette Patrizia, che finge di sedurlo allo scopo di dimostrargli il suo talento recitativo e quindi chiedergli di farle ottenere la parte in una Rivista.\nZaz\u00e0 spiega alla ragazza che lo spettacolo era stato abbandonato dal produttore ma, nel mezzo della discussione, arriva Pio, spaventato dalle minacce suicide del fratello. Per spillare quattrini a Pio per la cambiale e per rilevare la Rivista, Zaz\u00e0 decide di far credere al fratello che Patrizia \u00e8 sua figlia. Valutata la situazione, Pio decide di invitare fratello, presunta nipote e presunto fidanzato di Patrizia a casa sua.\nDurante la permanenza a casa del fratello, Zaz\u00e0 si traveste da sacerdote per ingannare Bernasconi facendogli credere di essere fratello gemello del vero debitore per ottenere un rinvio del pagamento. Successivamente nascono una serie di equivoci, durante i quali Pio si convince a torto di essere padre di Patrizia ed arriva a travestirsi da sacerdote, venendo smascherato e abbandonato dai suoi clienti. Alla fine Zaz\u00e0 riesce a sanare la cambiale e costringe il fratello a finanziare lo spettacolo teatrale, con Patrizia primadonna.\nRiprese.\nIl film \u00e8 stato girato in Campania e precisamente presso il centro di Grottaminarda (AV) in Irpinia dove nel centro sorge la Piazza Intitolata al principe della risata e dove \u00e8 possibile ammirare il bassorilievo dello stesso scolpito sulle pareti della scalinata della piazza stessa\nGli interni negli stabilimenti IN.CI.R. De Paolis di via Tiburtina a Roma .\nCollegamenti esterni.\n "}
{"id": "1227167", "revid": "339392", "url": "https://it.wikipedia.org/wiki?curid=1227167", "title": "DAG-Liepaya", "text": ""}
{"id": "1227168", "revid": "1543377", "url": "https://it.wikipedia.org/wiki?curid=1227168", "title": "Arnannguit (citt\u00e0)", "text": "Arnannguit \u00e8 un villaggio della Groenlandia di 5 abitanti (gennaio 2005). Si trova a 61\u00b012'N 45\u00b030'O; appartiene al comune di Kujalleq."}
{"id": "1227170", "revid": "1543377", "url": "https://it.wikipedia.org/wiki?curid=1227170", "title": "Atarnaatsoq", "text": "Atarnaatsoq \u00e8 un villaggio della Groenlandia di 3 abitanti (gennaio 2005). Si trova a 61\u00b001'N 45\u00b027'O; appartiene al comune di Kujalleq."}
{"id": "1227171", "revid": "580197", "url": "https://it.wikipedia.org/wiki?curid=1227171", "title": "Ilves FC", "text": ""}
{"id": "1227172", "revid": "1543377", "url": "https://it.wikipedia.org/wiki?curid=1227172", "title": "Eqaluit Ilua", "text": "Eqaluit Ilua \u00e8 un villaggio della Groenlandia di 5 abitanti (gennaio 2005). Si trova a 61\u00b007'N 45\u00b057'O; appartiene al comune di Kujalleq."}
{"id": "1227173", "revid": "713168", "url": "https://it.wikipedia.org/wiki?curid=1227173", "title": "Confraternita del Gonfalone di Marino", "text": "La Venerabile Arciconfraternita del Gonfalone di Marino (in lingua latina \"Venerabilis Archiconfraternita Vexilliferororum Mareni\") \u00e8 stata una confraternita cattolica con sede presso la basilica di San Barnaba a Marino, in provincia di Roma, nell'area dei Castelli Romani.\nStoria.\nSan Bonaventura da Bagnoregio, teologo e dottore della Chiesa, tra il 1273 ed il 1274 fu cardinale vescovo della sede suburbicaria di Albano: durante una sua visita a Marino, si rec\u00f2 in preghiera presso il santuario di Santa Maria dell'Acquasanta. La leggenda, narrata da Carlo Bartolomeo Piazza ne \"La gerarchia cardinalizia\", \u00e8 la seguente:\nLa Confraternita ebbe inizialmente per sede la chiesa di Santa Maria delle Grazie, situata fuori dalla cerchia muraria nell'attuale quartiere Borgo Garibaldi. Nel 1580 tuttavia i confrati cedettero la chiesa ai padri Agostiniani, che vi si installarono fino al 1954. Con ogni probabilit\u00e0, i confrati fondarono in seguito un nuovo oratorio come propria sede presso l'antica parrocchiale di Santa Lucia, oggi adattata a Museo Civico Umberto Mastroianni; infine, dopo la costruzione della basilica di San Barnaba (1640-1662) nel 1698 i confrati incaricarono l'architetto Girolamo Fontana di costruire l'Oratorio del Gonfalone, che rimase la sede definitiva della Confraternita. In aggiunta alla bolla di erezione canonica della Confraternita, papa Paolo V nel 1607 conferm\u00f2 l'istituzione della pia associazione con il grado di arciconfraternita, ovvero capo e madre di altre confraternite.\nLa Confraternita del Gonfalone di Marino ha sempre sostenuto la propria primazia sull'omonima confraternita di Roma: lo storico ecclesiastico Gaetano Moroni individua i seguenti punti che potrebbero far supporre questo:\nAncora, riguardo alla primazia della Confraternita di Marino sull'omonima romana, si afferma che durante la processione al santuario della Madonna del Divino Amore tenutasi nel 1744 in occasione della traslazione dell'immagine della Madonna nell'attuale collocazione, la Confraternita di Marino tenne la precedenza su quella di Roma; lo stesso accadde durante le processioni per il giubileo del 1825. Il 29 giugno 1839 infine alcuni confrati romani vennero a Marino e celebrarono una funzione assieme ai confrati marinesi, vestendo i loro stessi abiti e riconoscendo cos\u00ec la primazia dei marinesi.\nIl cardinale Mario Mattei, protettore della citt\u00e0 di Marino sotto il pontificato di papa Gregorio XVI, fu anche protettore della Confraternita del Gonfalone.\nCaratteristiche.\nLa Confraternita del Gonfalone venne istituita come associazione di pii individui che dovevano operare del bene alla comunit\u00e0: cos\u00ec rientrava nelle sue competenze l'assistenza ai moribondi, la gestione delle strutture sanitarie -in seguito a Marino devoluta alla \"Confraternita della Carit\u00e0\"-, opera di apostolato e di predicazione.\nIn un documento redatto dal governo repubblicano del 24 ottobre 1799 si asserisce che la Confraternita era divenuta molto ricca, e gi\u00e0 dal Cinquecento i suoi beni furono devoluti nella fondazione di un convento di padri Agostiniani -presso la chiesa di Santa Maria delle Grazie- e di diverse confraternite filiali, come la \"Confraternita del Santissimo Sacramento\", quella \"del Crocifisso\" o \"della Buona Morte\" e quella \"delle Anime del Purgatorio\".\nTutti i documenti della Confraternita erano redatti in lingua latina: in particolare, all'inizio e alla fine erano contenute due formule fisse:"}
{"id": "1227174", "revid": "1543377", "url": "https://it.wikipedia.org/wiki?curid=1227174", "title": "Igaliku Kujalleq", "text": "Igaliku Kujalleq (danese S\u00f8ndre Igaliku) \u00e8 un villaggio della Groenlandia di 2 abitanti (gennaio 2005). Si trova a 60\u00b054'N 45\u00b017'O; appartiene al comune di Kujalleq."}
{"id": "1227175", "revid": "1543377", "url": "https://it.wikipedia.org/wiki?curid=1227175", "title": "Inneruulalik", "text": "Inneruulalik (Ingner\u00fblalik prima della riforma ortografica del 1973) \u00e8 un villaggio della Groenlandia di 4 abitanti (gennaio 2005). Si trova a 61\u00b007'N 45\u00b029'O; appartiene al comune di Kujalleq."}
{"id": "1227176", "revid": "1543377", "url": "https://it.wikipedia.org/wiki?curid=1227176", "title": "Ipiutaq", "text": "Ipiutaq \u00e8 un villaggio della Groenlandia di 1 abitante (gennaio 2004). Si trova a 60\u00b058'N 45\u00b043'O; appartiene al comune di Kujalleq."}
{"id": "1227177", "revid": "1543377", "url": "https://it.wikipedia.org/wiki?curid=1227177", "title": "Issormiut", "text": "Issormiut \u00e8 un villaggio della Groenlandia di 5 abitanti (gennaio 2005). Si trova a 61\u00b004'N 45\u00b031'O; appartiene al comune di Kujalleq."}
{"id": "1227178", "revid": "28592", "url": "https://it.wikipedia.org/wiki?curid=1227178", "title": "Maresciallo della Guardia di Finanza", "text": ""}
{"id": "1227179", "revid": "1543377", "url": "https://it.wikipedia.org/wiki?curid=1227179", "title": "Itelleq Kangilleq", "text": "Itelleq Kangilleq \u00e8 un villaggio a sud della Groenlandia di 1 abitante (gennaio 2005). Appartiene al comune di Kujalleq."}
{"id": "1227182", "revid": "1543377", "url": "https://it.wikipedia.org/wiki?curid=1227182", "title": "Itelleq Killeq", "text": "Itelleq Killeq \u00e8 un villaggio della Groenlandia di 1 abitante (gennaio 2005). Si trova a 60\u00b051'N 46\u00b025'O; appartiene al comune di Kujalleq."}
{"id": "1227186", "revid": "1543377", "url": "https://it.wikipedia.org/wiki?curid=1227186", "title": "Iterlak", "text": "Iterlak (o Iterdlak) \u00e8 un villaggio della Groenlandia di 2 abitanti (gennaio 2005). Si trova a 60\u00b055'N 45\u00b018'O; appartiene al comune di Kujalleq."}
{"id": "1227191", "revid": "1543377", "url": "https://it.wikipedia.org/wiki?curid=1227191", "title": "Kangerlua", "text": "Kangerlua (o Kangerdlua) \u00e8 un villaggio della Groenlandia di 5 abitanti (gennaio 2005). Si trova a 61\u00b005'N 45\u00b042'O; appartiene al comune di Kujalleq."}
{"id": "1227194", "revid": "110157", "url": "https://it.wikipedia.org/wiki?curid=1227194", "title": "Santuario di Santa Maria dell'Acquasanta", "text": "Il santuario di Santa Maria dell'Acquasanta o dell'Acqua Santa (denominata nel corso dei secoli anche come Santa Maria dell'Orto, \"Santa Maria d'Ammonte\" o anche \"Madonna del Sasso\") \u00e8 un luogo di culto mariano cattolico della citt\u00e0 di Marino, nell'area dei Castelli Romani, in citt\u00e0 metropolitana di Roma Capitale e sede suburbicaria di Albano.Attualmente \u00e8 incluso nella parrocchia della basilica di San Barnaba.\nStoria.\nL'immagine della Madonna venne probabilmente realizzata tra il IV ed il IX secolo, secondo la tradizione popolare attorno al VI secolo, come lasciano supporre le modalit\u00e0 di realizzazione riscontrate durante l'ultimo restauro del dipinto ed il fatto che le misure dello stesso siano agevolmente calcolabili in piedi romani. In seguito, l'immagine venne ridipinta tra il XII ed il XIV secolo e parzialmente rimaneggiata attorno al Cinquecento ed infine nel Settecento, quando l'orientamento dell'immagine venne adattato all'orientamento dell'altare.\nQuando incominci\u00f2 la venerazione dell'immagine la stessa doveva trovarsi in un'edicola stradale all'aperto, lungo l'allora strada pubblica che conduceva a Castel Gandolfo ed Albano Laziale, corrispondente all'attuale via Antonio Fratti. L'immagine era collegata all'abitato con una scala di trentaquattro gradini scavata nel peperino, che permetteva di evitare il ripido tornante della strada e che ancora oggi \u00e8 visibile sul retro del santuario. La venerazione dell'immagine \u00e8 legata anche ad un evento miracoloso riferito dalla tradizione popolare: si narra che un uomo, mentre si recava a cavallo sulla via Maremmana Inferiore in direzione di Castel Gandolfo ed Albano Laziale, perse il controllo dell'animale nei tornanti della strada e rischiava di cadere nel precipizio, se la Madonna non fosse intervenuta a salvarlo. Nei secoli successivi, altri miracoli vennero attribuiti alla Vergine dell'Acquasanta: nell'agosto 1883 l'alto prelato Pietro Rota, arcivescovo di Cartagine e canonico regolare della basilica di San Pietro in Vaticano a Roma, fece realizzare un \"ex voto\" a Maria per ringraziarla di averlo salvato da una rovinosa caduta da cavallo nei sentieri a precipizio sul Lago Albano; e cos\u00ec molti altri episodi, anche piuttosto seri.\nL'edicola venne visitata nell'estate 1260 o comunque agli inizi degli anni settanta del Duecento da san Bonaventura da Bagnoregio, cardinale vescovo della diocesi suburbicaria di Albano dal 1270 al 1274, che assorto in preghiera presso l'immagine mariana ebbe l'ispirazione per fondare l'arciconfraternita del Gonfalone di Marino.\nProbabilmente nel Cinquecento l'edicola stradale venne inglobata nel primo nucleo del santuario, poich\u00e9 nel catasto delle propriet\u00e0 marinesi della famiglia Colonna del 1566 viene menzionata un \"\"ecclesia\" dedicata alla Madonna \"loco divotissimo\"\". Nel corso del Seicento venne anche realizzata la canonica situata sopra la chiesa, poich\u00e9 nel 1682 vi risultavano residenti tre eremiti. L'aspetto definitivo all'interno del santuario venne determinato dai lavori effettuati tra il 1693 ed il 1720: l'intero edificio, ad una navata, \u00e8 scavato nel peperino e presenta resti di intonaco e costolonature.\nL'altare rococ\u00f2 era stato gi\u00e0 realizzato nel 1759, mentre due sacerdoti calabresi Giovanni Andrea e Nicola Fico finanziarono nel 1788 la costruzione dell'altare laterale del Santissimo Crocifisso, che venne successivamente utilizzato dall'Ordine Francescano Secolare, come testimonia lo stemma apposto sull'altare stesso. Nel 1792 i due sacerdoti calabresi finanziarono nuovamente il santuario, completando la torre della canonica con altri due piani e realizzando sopra di essa un campanile a vela di piccole dimensioni.\nL'aspetto attuale della facciata del santuario \u00e8 dovuto agli interventi finanziati nel 1819 da Francesco Fumasoni Biondi e commissionati all'architetto Matteo Lovatti, che realizz\u00f2 qui una delle sue opere pi\u00f9 celebrate e meglio riuscite. Tra il 1823 ed il 1824 Massimo d'Azeglio, che in quel periodo soggiornava a Marino, esegu\u00ec una decorazione pittorica nella chiesa su commissione del Fumasoni Biondi, oggi perduta.\nNel 1926 il nobile Riccardo Tuccimei, enfiteuta del santuario all'epoca di propriet\u00e0 del capitolo della basilica collegiata di San Barnaba, decise di demolire il campanile della chiesa, decisione che pur contestata dal Comune e dalla \"Societ\u00e0 dell'Acqua Santa\" venne comunque messa in atto.\nNegli anni ottanta del Novecento \u00e8 stato eseguito sull'immagine sacra un restauro curato dall'architetto Vincenzo Antonelli, che ha condotto ad importanti risultati sotto il profilo storico e artistico.\nDescrizione.\nLa facciata ed il nartece.\nLa facciata ed il nartece del santuario sono stati realizzati nel 1819 dall'architetto Matteo Lovatti, attivo nello stesso periodo anche a Velletri ed Albano Laziale ed insignito per i suoi meriti artistici dell'Ordine di San Silvestro Papa, con il finanziamento del canonico regolare della basilica di San Barnaba Francesco Fumasoni Biondi.\nIl prospetto della facciata, neoclassico, \u00e8 realizzato interamente in peperino, con un ingresso \"in antis\" (cio\u00e8 scandito da due colonne tuscaniche) che sorreggono un architrave modanato sostenuto da mensola che corre lungo tutto il prospetto della facciata. La cancellata in ferro battuto che chiude il nartece all'esterno \u00e8 stata collocata nel 1865, ed ora \u00e8 sostituita con una vetrata. Sulla trabeazione della facciata si legge la seguente iscrizione:\nL'interno del nartece \u00e8 spoglio, sopraelevato di tre gradini rispetto al piano stradale (dislivello ridotto ad un solo gradino dopo la pavimentazione della piazza del santuario in sanpietrini all'inizio del Novecento). Il portale interno della chiesa, in origine direttamente situato all'esterno, \u00e8 stato realizzato nel Settecento e presenta stipiti modanati ed un timpano arcuato al centro del quale probabilmente era collocato uno stemma, come raffigurato da alcune stampe e disegni.\nL'interno del santuario.\nL'interno del santuario \u00e8 ad una navata, con la parte destra interamente scavata nel peperino, tanto che l'unica finestra \u00e8 situata sulla parete sinistra, sopra l'altare del Santissimo Crocifisso, unico altare laterale della chiesa. La presenza di costolonature farebbe supporre che in origine le pareti e la volta fossero intonacate, tuttavia allo stato attuale la roccia \u00e8 lasciata a vista, con chiazze di umidit\u00e0 evidenti a tratti. Il perimetro dell'aula \u00e8 attraversato da un robusto cornicione.\nNella parete destra si apre un taglio nel peperino, probabilmente un antico acquedotto che serviva la grotta vicina al santuario, che alcuni hanno ipotizzato essere un santuario romano o pre-romano, collocato in prossimit\u00e0 del Bosco Ferentano consacrato alla divinit\u00e0 indigena latina Ferentina.\nSulla parete sinistra, c'\u00e8 una lapide di marmo apposta dai sacerdoti calabresi Giovanni Andrea e Nicola Fico nel 1788 a celebrazione del loro finanziamento per la costruzione dell'altare laterale del Santissimo Crocifisso. La lapide recita cos\u00ec:\nIl medesimo altare del Crocifisso venne dunque costruito alla fine del Settecento per devozione di questi due sacerdoti calabresi, e non presenta particolari notevoli di attenzione, anche perch\u00e9 rimaneggiato in varie epoche: l'Ordine Francescano Secolare ad esempio fece apporre il proprio stemma in marmo bianco su campo blu nell'ovale del timpano. Tra il 1823 ed il 1824 lo stesso canonico Fumasoni Biondi che aveva finanziato la realizzazione della facciata don\u00f2 all'altare un crocifisso ligneo a grandezza naturale e chiese a Massimo d'Azeglio, all'epoca villeggiante in Marino, di realizzare una cornice pittorica all'immagine sacra. Peraltro il pittore, futuro presidente del Consiglio dei ministri del Regno d'Italia, venne aiutato nell'opera da due briganti rifugiatisi nel santuario per sfuggire all'arresto, segno che nel santuario era possibile avere diritto di asilo per i criminali comuni. Attualmente, sono andati perduti sia il crocifisso, probabilmente trasferito prima della seconda guerra mondiale nella basilica di San Barnaba e sostituito con un crocifisso ligneo policromo ottocentesco di medie dimensioni, che l'affresco. Lo storico marinese Girolamo Torquati ritiene che nel santuario fosse esposto in origine il Santissimo Crocifisso di Marino, immagine che inizi\u00f2 a fare miracoli nel giugno 1635 e venne traslato nella chiesa della Santissima Trinit\u00e0, dove ancora \u00e8 custodito, dalla congregazione religiosa dei Chierici Regolari Minori nel giugno 1637.\nL'altare maggiore, ricavato da un grande blocco di peperino isolato probabilmente nel Settecento, ospita l'immagine mariana incorniciata da festoni e volute di stucco, e sormontati da due timpani spezzati al centro dei quali si legge l'iscrizione in lingua latina: \"apud Te est fons vitae - Psal XXXV\" (\"presso di te \u00e8 la fonte della vita\", salmo 35\"). Sui due timpani, sono collocate due statue di piccole dimensioni raffiguranti bambini riccioluti: al centro, un piccolo tondo raffigurante Dio e lo Spirito Santo sta a rappresentare, in collegamento con il Bambino Ges\u00f9 sottostante, la Trinit\u00e0.\nLa sacrestia.\nL'accesso alla sacrestia \u00e8 dato da una porta in bronzo opera recente del pittore e scultore marinese Stefano Piali (2005), che raffigura il miracolo della Madonna dell'Acquasanta. Gli stipiti in peperino della porta sono antichi.\nIl locale della sacrestia \u00e8 una stanza rettangolare dal soffitto con volta a padiglione coperto da stucchi del Settecento ora in gran parte rovinati. Fuori della sacrestia c'\u00e8 un giardinetto, che lo studioso Vincenzo Antonelli ipotizza essere stato l'\"orto\" che diede la prima denominazione al luogo di culto: qui \u00e8 collocata la scala scavata nel peperino che costituiva l'accesso originario all'immagine mariana prima della costruzione della chiesa.\nLa torre della canonica.\nSopra la chiesa si eleva una torre a due piani, gi\u00e0 esistente nella seconda met\u00e0 del Cinquecento e sopraelevata alla fine del Settecento. Al culmine della torre sorgeva un campanile a vela di piccole dimensioni, demolito negli anni venti: delle due campane ivi collocate, una \u00e8 andata dispersa, mentre l'altra viene ancora utilizzata all'interno del santuario. Entrambe furono fuse nella stessa data di realizzazione del campanile, 1792, grazie ai finanziamenti dei summenzionati sacerdoti calabresi Giovanni Andrea e Nicola Fico.\nSulla parete della torre verso via Antonio Fratti \u00e8 posizionata un'epigrafe celebrativa dei lavori effettuati nella chiesa in questa occasione:"}
{"id": "1227196", "revid": "1543377", "url": "https://it.wikipedia.org/wiki?curid=1227196", "title": "Narsarsuaaraq", "text": "Narsarsuaaraq (o Narssarssu\u00e2raq) \u00e8 un villaggio della Groenlandia di 4 abitanti (gennaio 2005). Si trova a 60\u00b059'N 46\u00b011'O; appartiene al comune di Kujalleq."}
{"id": "1227197", "revid": "33689", "url": "https://it.wikipedia.org/wiki?curid=1227197", "title": "Valli", "text": ""}
{"id": "1227198", "revid": "1543377", "url": "https://it.wikipedia.org/wiki?curid=1227198", "title": "Nunataaq", "text": "Nunataaq \u00e8 un villaggio della Groenlandia di 2 abitanti (gennaio 2005). Si trova a 61\u00b008'N 45\u00b037'O; appartiene al comune di Kujalleq."}
{"id": "1227200", "revid": "1543377", "url": "https://it.wikipedia.org/wiki?curid=1227200", "title": "Qinngua", "text": "Qinngua (o Q\u00edngua) \u00e8 un villaggio della Groenlandia di 5 abitanti (gennaio 2005). Si trova a 61\u00b014'N 45\u00b031'O; appartiene al comune di Kujalleq."}
{"id": "1227203", "revid": "1543377", "url": "https://it.wikipedia.org/wiki?curid=1227203", "title": "Qinngua Kangilleq", "text": "Qinngua Kangilleq \u00e8 un villaggio della Groenlandia di 5 abitanti (gennaio 2005). Si trova a 61\u00b015'N 45\u00b031'O; appartiene al comune di Kujalleq."}
{"id": "1227205", "revid": "1543377", "url": "https://it.wikipedia.org/wiki?curid=1227205", "title": "Qorlortoq", "text": "Qorlortoq (o Qordlortoq) \u00e8 un villaggio della Groenlandia di 6 abitanti (gennaio 2005). Si trova a 61\u00b012'N 45\u00b031'O; appartiene al comune di Kujalleq."}
{"id": "1227207", "revid": "1543377", "url": "https://it.wikipedia.org/wiki?curid=1227207", "title": "Qorlortup Itinnera", "text": "Qorlortup Itinnera \u00e8 un villaggio della Groenlandia di 6 abitanti (gennaio 2005). Si trova a 61\u00b011'N 45\u00b035'O; appartiene al comune di Kujalleq."}
{"id": "1227208", "revid": "118424166", "url": "https://it.wikipedia.org/wiki?curid=1227208", "title": "Sillisit", "text": "Sillisit \u00e8 un villaggio della Groenlandia di 3 abitanti (gennaio 2005). Si trova a 61\u00b004'N 45\u00b033'O; appartiene al comune di Kujalleq."}
{"id": "1227209", "revid": "1543377", "url": "https://it.wikipedia.org/wiki?curid=1227209", "title": "Tasiusaq (Narsaq)", "text": "Tasiusaq (o Tasiussaq) \u00e8 un villaggio della Groenlandia di 6 abitanti (gennaio 2005). Si trova a 61\u00b009'N 45\u00b037'O; appartiene al comune di Kujalleq."}
{"id": "1227210", "revid": "281901", "url": "https://it.wikipedia.org/wiki?curid=1227210", "title": "Osphroneminae", "text": "La sottofamiglia Osphroneminae comprende 4 specie di pesci d'acqua dolce, tutte appartenenti al genere Osphronemus, della famiglia Osphronemidae.\nEtimologia.\nIl nome scientifico del genere e della sottofamiglia deriva dall'unione delle parole greche \"osphra\" (odorato, fiuto) + \"nema\" (filamento): un chiaro riferimento all'apparato respiratorio di queste specie.\nDiffusione e habitat.\nGli \"Osphronemus\" sono diffusi nelle acque dolci del Sudest asiatico, principalmente nel bacino idrografico del fiume Mekong, dove abitano acque fluviali, lacustri, risaie e canali, nonch\u00e9 le foreste allagate durante il monsone.\nDescrizione.\nQueste specie presentano un corpo alto e massiccio, piuttosto compresso ai fianchi, con pinne tozze e non molto lunghe, dai bordi pi\u00f9 o meno arrotondati. Gli esemplari giovanili hanno corpo pi\u00f9 aggraziato e muso appuntito, mentre in et\u00e0 matura la testa tende ad ingobbirsi arrotondandosi. La livrea \u00e8 differente secondo la specie, ma tende a colori smorti, bruno, beige, verdastro, con linee e screziature varie. \nLe dimensioni variano dai 50\u00a0cm ai 70\u00a0cm, secondo la specie.\nRiproduzione.\nIl maschi costruisce un nido di bolle: una volta accoppiato con una femmina, provvede a sistemare le uova fecondate tra le bolle e a montar la guardia ad esse e quindi agli avannotti nelle prime settimane di vita.\nPesca.\nAlmeno due specie, \"Osphronemus exodon\" e \"O. goramy\" sono oggetto di pesca e di acquacoltura, perch\u00e9 presenti nella dieta delle popolazioni locali.\nSpecie.\nAlla sottofamiglia appartengono 4 specie, tutte ascritte al genere \"Osphronemus\":"}
{"id": "1227211", "revid": "1543377", "url": "https://it.wikipedia.org/wiki?curid=1227211", "title": "Timerliit", "text": "Timerliit \u00e8 un villaggio della Groenlandia di 6 abitanti appartenente al comune di Kujalleq. Si trova a 60\u00b051'N 45\u00b018'O."}
{"id": "1227212", "revid": "17351", "url": "https://it.wikipedia.org/wiki?curid=1227212", "title": "Aero-ricognizione", "text": ""}
{"id": "1227213", "revid": "1543377", "url": "https://it.wikipedia.org/wiki?curid=1227213", "title": "Uummannartuuaraq", "text": "Uummannartuuaraq \u00e8 un villaggio della Groenlandia di 5 abitanti (gennaio 2005). Appartiene al comune di Kujalleq."}
{"id": "1227214", "revid": "767487", "url": "https://it.wikipedia.org/wiki?curid=1227214", "title": "The Dark Side of the Moonnezz", "text": "The Dark Side of the Moonnezz \u00e8 il sesto album da studio del cantautore partenopeo Tony Tammaro, pubblicato il 23 giugno 2005 dalla \"Massimo Rispetto Produzioni Artistiche\".\nIl disco.\nL'album segna il ritorno di Tony Tammaro dopo un'assenza durata otto anni ed intervallata soltanto dalla raccolta \"Tutto Tony Tammaro\" uscita nel 1999.\nIl titolo del disco \u00e8 un chiaro omaggio al celeberrimo \"The Dark Side of the Moon\", opera seminale degli inglesi Pink Floyd, band da sempre ammirata dallo stesso Tammaro. Prendendo spunto da questa rilettura comica, Tammaro incentra l'intero artwork del disco su di una fantomatica spedizione futura (2080) che vede un gruppo di astronauti appartenenti alla \"Squadra Speciale NASO\" partire per la Luna al fine di depositare parte dei rifiuti che opprimono la citt\u00e0 di Napoli.\nDa sempre punto forte della scrittura artistica di Tammaro, la satira in questo disco non perde occasione di attualizzarsi e si rivolge alle nuove generazioni di tamarri napoletani e dalla loro smania di globalizzarsi attraverso i media ed internet. Vengono anche presi di mira icone culturali partenopee recenti (e non) come il cantante Gigi D'Alessio (all'epoca all'apice del proprio successo) e il Super Santos. Non mancano per\u00f2 tematiche care al cantautore quali amori proibiti (\"Amanti\"), parenti invadenti (\"'A munnezza d'a gente\"), strafottenza giovanile (\"Questione di gel\") e la cazzimma (\"Scarication telephone\")."}
{"id": "1227215", "revid": "1543377", "url": "https://it.wikipedia.org/wiki?curid=1227215", "title": "Neriunaq", "text": "Neriunaq \u00e8 un villaggio della Groenlandia di 7 abitanti (gennaio 2006). Si trova a 64\u00b028'N 50\u00b019'O; appartiene al comune di Sermersooq."}
{"id": "1227216", "revid": "1543377", "url": "https://it.wikipedia.org/wiki?curid=1227216", "title": "Qooqqut", "text": "Qooqqut (o Q\u00f4rqut) \u00e8 un villaggio della Groenlandia di 1 abitante (gennaio 2002). Si trova a 64\u00b016'N 50\u00b054'O; appartiene al comune di Sermersooq."}
{"id": "1227217", "revid": "3115", "url": "https://it.wikipedia.org/wiki?curid=1227217", "title": "Delage Type A", "text": "La Type A \u00e8 un'autovettura di fascia medio-bassa prodotta nel 1905 dalla casa automobilistica francese Delage.\nProfilo.\nLa Type A fu la prima vettura prodotta con il marchio Delage: si trattava di una piccola phaeton di fascia medio-bassa, categoria che non corrisponde alla fascia medio-bassa attuale, in quanto nei primi anni del XX secolo ed anche nei due decenni successivi, anche la classe medio-bassa rimaneva comunque una classe non alla portata di tutti, poich\u00e9 l'automobile era ancora un bene esclusivo.\nLa Type A montava un motore monocilindrico di origine De Dion-Bouton, da 1059 cm\u00b3 di cilindrata, in grado di erogare una potenza massima di 6 CV.\nFu prodotta nel solo 1905 e fu sostituita, poco pi\u00f9 di un anno dopo, dalle Delage Type E, F e G, di cilindrata analoga."}
{"id": "1227218", "revid": "1543377", "url": "https://it.wikipedia.org/wiki?curid=1227218", "title": "Jess Vanstrattan", "text": "Caratteristiche tecniche.\nAll'inizio viene impiegato in attacco, ma crescendo viene arretrato progressivamente fino a raggiungere la porta.\nCarriera.\nClub.\nLa sua carriera calcistica \u00e8 iniziata all'et\u00e0 di 7 anni nel settore giovanile del Terrigal. Nel 1999 viene scoperto durante i mondiali under 17 in Nuova Zelanda, nei quali la rappresentativa australiana giunge seconda, perdendo la finale ai rigori contro il Brasile, da un osservatore d'eccezione della , Roberto Bettega. Viene quindi portato in Italia dove viene ingaggiato in compropriet\u00e0 da Verona e Juventus. Dopo i primi anni a Verona dove non scende mai in campo, viene ceduto in prestito nel 2003 alla . Il 31 agosto 2003, alla prima giornata di campionato al Benelli di Ravenna, \u00e8 vittima di un grave infortunio al ginocchio che ne frena l'ascesa. Quella rester\u00e0 la sua unica partita nel campionato. Il ritorno a Verona non \u00e8 fortunato e colleziona solo 8 presenze in tre stagioni.\nNell'estate 2007 rescinde il contratto con il Verona per trasferirsi in Serie A alla Juventus come terzo portiere dietro a Buffon e Belardi, ma l'8 agosto 2007 la commissione tesseramenti della Federcalcio accoglie il ricorso della societ\u00e0 veneta annullando la risoluzione del contratto e quindi anche il successivo contratto firmato con i bianconeri. Il 21 agosto torna alla Juventus con la formula del prestito, cambiando il suo numero di maglia che passa dal 22 al 13. Verso la fine della stagione annuncia di voler lasciare la Juventus per tornare in Australia e cercare di riconquistare la nazionale in vista dei prossimi mondiali in Sudafrica. Il Gold Coast United FC, formazione che milita nella Hyundai A-League australiana, il 30 settembre 2008 ufficializza l'acquisto del portiere.\nIn dicembre 2008 ha effettuato un provino con il Bellinzona, ma a seguito di problemi con il permesso di lavoro non ha potuto essere tesserato. Il 19 luglio 2010 viene ingaggiato dai Mariners, squadra della massima serie australiana, dopo esser stato lasciato libero a parametro zero dal Gold Coast United.\nViene svincolato alla scadenza del contratto il 14 aprile 2011.\nNazionale.\nCon la maglia australiana partecipa ai Mondiali Under-17 del 1999 giocati in Nuova Zelanda, arrivando secondo dietro ai pari et\u00e0 del Brasile, mentre nel 2001 partecipa ai Mondiali Under-20."}
{"id": "1227219", "revid": "287204", "url": "https://it.wikipedia.org/wiki?curid=1227219", "title": "Qoornoq", "text": "Qoornoq (o Q\u00f4rnoq o Kornoq) \u00e8 un villaggio della Groenlandia di 2 abitanti (gennaio 2005). Si trova a 64\u00b031'N 51\u00b005'O; appartiene al comune di Sermersooq."}
{"id": "1227221", "revid": "1573940", "url": "https://it.wikipedia.org/wiki?curid=1227221", "title": "Belontia", "text": "Belontia \u00e8 un genere di pesci ossei appartenenti alla famiglia Osphronemidae. \u00c8 l'unico genere nella sottofamiglia Belontiinae."}
{"id": "1227222", "revid": "1862310", "url": "https://it.wikipedia.org/wiki?curid=1227222", "title": "Ikerasaarsuk", "text": ""}
{"id": "1227225", "revid": "2519", "url": "https://it.wikipedia.org/wiki?curid=1227225", "title": "Natrice dal collare", "text": ""}
{"id": "1227226", "revid": "1862310", "url": "https://it.wikipedia.org/wiki?curid=1227226", "title": "Ikerasaarsuk (Upernavik)", "text": "Ikerasaarsuk (Ikeras\u00e2rssuk prima della riforma ortografica del 1973, o Ikerakuuk) \u00e8 un villaggio della Groenlandia di 12 abitanti (gennaio 2005). Si trova a 73\u00b032'N 56\u00b026'O; appartiene al comune di Avannaata."}
{"id": "1227228", "revid": "1564499", "url": "https://it.wikipedia.org/wiki?curid=1227228", "title": "XVIII Comunit\u00e0 dei Monti Lepini", "text": "La XVIII Comunit\u00e0 dei Monti Lepini \u00e8 una delle ventidue comunit\u00e0 montane del Lazio. Consta di soli 5 comuni."}
{"id": "1227229", "revid": "1305772", "url": "https://it.wikipedia.org/wiki?curid=1227229", "title": "Pampaloni", "text": ""}
{"id": "1227230", "revid": "287204", "url": "https://it.wikipedia.org/wiki?curid=1227230", "title": "Pietro di Niccolao della Seta", "text": "Discendente di 3 antiche famiglie di Pisa - i Della Seta, i Gaetani e i Bocca - si spos\u00f2 nel 1584 con Laura di Jacopo Lanfranchi e ebbe cinque figli: Virginia (1585), Caterina (1589), Cassandra (1592), Jacopo (1596) e Lucrezia (1598). \nIl colto patrizio pisano fu fondatore del priorato di Colle Barbaregina nell'Ordine di Santo Stefano Papa e Martire a Pisa in luogo detto via Sant'Apollinare, l'Argin d'Arno, la Ragnaia e le Lenze. \nSi distinse come appassionato d'arte ed eclettico mecenate in contatto con artisti, mercanti d'arte, collezionisti ed eruditi di gran fama. Promosse la costruzione del primo teatro stabile pisano (Stanzone de' Banchi) in piazzetta dei Banchi, voluta nel 1603 da Ferdinando I de' Medici."}
{"id": "1227231", "revid": "838137", "url": "https://it.wikipedia.org/wiki?curid=1227231", "title": "Rugby a 15 nel 1929", "text": "I Barbarians.\nNel 1929 la squadra ad inviti dei Barbarians ha disputato i seguenti incontri:\nLa Nazionale Italiana.\nNel 1929 esordisce la nazionale italiana. Dopo che nel mese di aprile una selezione formata da giocatori milanesi e romani ha vinto un match a Parigi contro l'A.S. Bourse, nel mese di maggio la F.I.R. fondata l'anno prima, allestisce una nazionale per affrontare quella spagnola.\nLa nazionale \u00e8 affidata ad Arnaldo Cortese e John Thomas, un inglese trapiantato in Italia.\nTra rinunce per motivi di studio e lavoro, la squadra ha l'onore di essere protagonista dell'inaugurazione dello stadio del Montju\u00efc a Barcellona davanti ad oltre 50.000 persone. \nMentre la squadra spagnola in realt\u00e0 e basata su giocatori di Barcellona, quella italiana presenta soprattutto gli avanti milanesi (Cesani, Paselli, Allevi Barzaghi e Bricchi) e giocatori bresciani (Modonesi e Dora) e Romani, tra cui i quattro fratelli Vinci (Francesco, Paolo, Piero ed Eugenio). Capitano \u00e8 invece il torinese Dondona. La partita \u00e8 dominata dagli spagnoli che, forti di una maggiore esperienza e preparazione, si portano in vantaggio alla fine del primo tempo e realizzano tre mete nessuna delle quali trasformata.\nVa detto che nel 1929 la neonata federazione rugby viene soppressa per problemi relativi ai rapporti giocatori-club (in tema di professionismo, soprattutto) e il movimento passa prima sotto la diretta gestione del CONI per poi venire posto nel 1930 sotto un apposito direttorio della federazione del calcio presieduto da Ottorino Barassi."}
{"id": "1227232", "revid": "1543377", "url": "https://it.wikipedia.org/wiki?curid=1227232", "title": "Delage Type B", "text": "La Type B era un'autovettura di fascia bassa prodotta dal 1905 al 1908 dalla Casa automobilistica francese Delage.\nProfilo.\nLa Type B fu lanciata nel 1905, poco dopo il lancio della Type A, rispetto alla quale andava a posizionarsi in una fascia di mercato inferiore.\nCome la Type A, la Type B era equipaggiata da un motore di derivazione De Dion-Bouton, un monocilindrico da 499 cm\u00b3 di cilindrata, in grado di erogare 6 CV di potenza massima.\nLa Type B fu prodotta fino al 1908, dopodich\u00e9 fu tolta di produzione: ma gi\u00e0 nel 1906 furono introdotte le Type C e D, che dapprima affiancarono e poi sostituirono la Type B."}
{"id": "1227235", "revid": "1829380", "url": "https://it.wikipedia.org/wiki?curid=1227235", "title": "Accademia degli Svegliati", "text": "L'Accademia degli Svegliati fu un'accademia operante a Pisa nei secoli XVI e XVII (non va confusa con l'omonima accademia napoletana).\nL'accademia fu fondata nel 1588 da alcuni membri cattedratici dell'Accademia degli Ardenti.\nNel 1621 and\u00f2 a confluire nell'Accademia dei Lunatici o degli Stravaganti, mediante una fusione con l'Accademia degli Informi, con l'Accademia dei Rozzi e con quella degli Occulti.\nNel 1670 un gruppo \"dei Lunatici\", che si era dedicato all'arte scenica operando nel pi\u00f9 antico teatro di Pisa, lo Stanzone de' Banchi (denominato anche \"Stanzone degli Stravaganti\"), si stabil\u00ec alla Villa di Corliano dei \"Bagni di Pisa\" (oggi San Giuliano Terme) assumendo come emblema una tartaruga ed una lepre ed il motto di Guglielmo di Ockham \"Tarde alteretur et Velociter currat\".\nIl 24 maggio 1700 gli \"Stravaganti\" dettero origine, insieme ai membri delle \"Accademie degli Ombrosi\", \"degli Oppressi\" e \"degli Inesperti\", alla \"Colonia Alfea\" (di cui fece parte Maria Luisa Cicci detta Erminia Tindaride), filiazione dell'Accademia dell'Arcadia, fondata a Roma nel 1690. Requisiti per l'ammissione erano la \u201ccivilt\u00e0 dei natali, unita alla bont\u00e0 dei costumi\u201d oltre ad una solida reputazione d'erudito in almeno una delle principali scienze.\nDal 1751 al 1821 vennero denominati \"Misoponi\" e dettero successivamente origine alla \"Accademia dei Ravvivati\"; sotto tale nome, nel 1824 assunsero la gestione del Teatro Ernesto Rossi di Piazza San Nicola (oggi Piazza Francesco Carrara) a Pisa."}
{"id": "1227236", "revid": "767487", "url": "https://it.wikipedia.org/wiki?curid=1227236", "title": "Comunit\u00e0 montana degli Aurunci e Ausoni", "text": "La Comunit\u00e0 montana degli Aurunci e Ausoni \u00e8 una delle comunit\u00e0 montane del Lazio, appartenente alla provincia di Latina. Consta di sei comuni."}
{"id": "1227237", "revid": "287204", "url": "https://it.wikipedia.org/wiki?curid=1227237", "title": "Macropodus erythropterus", "text": "Macropodus erythropterus \u00e8 un pesce d'acqua dolce appartenente alla famiglia Osphronemidae.\nDistribuzione e habitat.\nDiffuso in Vietnam, abita le acque dolci collinari (fiumi, torrenti, laghetti) ricche di arbusti e tronchi semisommersi, con ampia vegetazione.\nDescrizione.\nIl corpo \u00e8 tozzo e allungato, robusto. Piuttosto compresso ai fianchi. La pinna dorsale e quella anale sono lunghe e terminano con una punta filamentosa. La coda \u00e8 biforcuta ma molto ampia e allungata. Le ventrali sono appuntite, le pinne pettorali arrotondate.\nLa livrea prevede un colore di fondo variabile dal beige all'azzurro al marrone scuro: rossastro sul dorso, con una macchia pi\u00f9 scura tra l'occhio e l'opercolo branchiale. Ogni scaglia presenta un bordo scuro, formando con le altre un reticolo. La pinna dorsale e quella anale sono variabili: dall'azzurro al marroncino screziato. A volte bordate di rosso. Le pinne ventrali sono rosso vivo. La coda \u00e8 marroncina, tendente al rosso o all'azzurro. Il maschio presenta livrea pi\u00f9 vivace e pinne pi\u00f9 sviluppate.\nRaggiunge una lunghezza di 6,5 cm.\nComportamento.\nHa un comportamento aggressivo nei confronti di altre specie e a volte anche dei conspecifici.\nRiproduzione.\nCome nelle altre specie della famiglia, il maschio produce un nido di bolle dove immette le uova appena fecondate durante l'accoppiamento.\nAcquariofilia.\nSeppur scoperto da pochi anni, \u00e8 gi\u00e0 ospitato in acquario da alcuni allevatori. Non ancora in globalmente in commercio, \u00e8 oggetto di scambi tra gli appassionati."}
{"id": "1227239", "revid": "1833487", "url": "https://it.wikipedia.org/wiki?curid=1227239", "title": "Dentex dentex", "text": "Il dentice \"(Dentex dentex\" ) \u00e8 un pesce d'acqua salata appartenente alla famiglia degli Sparidae.\nDistribuzione e habitat.\nComune nel mar Mediterraneo. Avvistato anche nell'oceano Atlantico orientale, dalle isole britanniche alla Mauritania, talvolta sino al Senegal e alle isole Canarie.\nHa abitudini demersali. Frequenta fondali rocciosi o sabbiosi, da 0 fino a 90 metri di profondit\u00e0.\nDescrizione.\nQuesto pesce ha una sagoma vagamente simile a quella dell'orata ma ha bocca pi\u00f9 grande e fronte diritta che gli conferisce un'espressione \"accigliata\". La bocca \u00e8 armata di robusti denti caniniformi. Gli esemplari giovani, di colore bruno azzurro con pinne nere, hanno colorazione differente dagli adulti, che perdono la componente marrone a favore di una colorazione grigio-azzurra con punti blu intenso e neri che spariscono alla morte dell'animale. Questo pesce pu\u00f2 arrivare a pesare fino a 12-17 kg per un metro di lunghezza; .\nComportamento.\nGli esemplari adulti sono solitari, anche se non \u00e8 raro incontrarne pi\u00f9 di uno; i giovani si aggregano in banchi. Pi\u00f9 diffidente nella forma adulta, talvolta curioso nella fase giovanile.\nAlimentazione.\nSi nutre di altri pesci, molluschi e cefalopodi.\nEtimologia.\nIl nome specifico \"dentex\", introdotto da Linneo, deriva dai grossi denti (in latino \"dent\u0113s\").\nIl nome generico \"Dentex\", separato da \"Sparus\", fu introdotto da Achille Valenciennes.\nPesca.\nPreda molto ambita nella pesca sportiva. \u00c8 pescato con le tecniche della traina, del \"vertical Jigging, del surfcasting\" e dai sub, per i quali \u00e8 uno dei pesci pi\u00f9 difficili e ricercati. Commercialmente, invece, viene pescato con i palamiti le reti da posta e occasionalmente con pesca a strascico. La sua carne, magra e saporita, \u00e8 piuttosto pregiata. In Italia la maggior parte del dentice commercializzato \u00e8 originario delle coste atlantiche africane ed appartiene ad altre specie come \"Dentex macrophthalmus\" e \"Dentex gibbosus\". Negli ultimi anni si sta tentando di allevarlo in acquacoltura.\nGastronomia.\nConsiderato eccellente per le sue carni, viene comunemente cucinato alla griglia, ma \u00e8 buono anche in forno e, se di dimensioni ampie, anche farcito."}
{"id": "1227241", "revid": "834", "url": "https://it.wikipedia.org/wiki?curid=1227241", "title": "Mil", "text": ""}
{"id": "1227243", "revid": "767487", "url": "https://it.wikipedia.org/wiki?curid=1227243", "title": "Comunit\u00e0 montana Sabina IV Zona", "text": "La Comunit\u00e0 montana Sabina IV Zona \u00e8 una delle comunit\u00e0 montane del Lazio, appartenente alla provincia di Rieti. Consta di dodici comuni."}
{"id": "1227246", "revid": "125637403", "url": "https://it.wikipedia.org/wiki?curid=1227246", "title": "Husk", "text": "Husk, il cui vero nome \u00e8 Paige Elisabeth Guthrie, \u00e8 un personaggio dei fumetti creato da Chris Claremont (testi) e Jackson Guice (disegni), pubblicato dalla Marvel Comics. Apparsa per la prima volta sulle pagine di \"New Mutants\" (prima serie) n. 42 (agosto 1986), come sorella di Cannonball. Come mutante col nome di \"Husk\", il personaggio \u00e8 stato sviluppato da Fabian Nicienza e Tony Daniel debuttando sulle pagine di \"X-Force\" (prima serie)\nn. 32 (marzo 1994); ma fu maggiormente elaborato e definito sia nella personalit\u00e0 che nei poteri dagli autori di \"Generation X\", Scott Lobdell e Chris Bachalo.\nBiografia del personaggio.\nOrigini.\nPaige Guthrie nacque in una grande famiglia del Kentucky che lavorava nel campo delle estrazioni minerarie. Suo padre mor\u00ec quando lei era poco pi\u00f9 di una bambina e una volta adolescente, scopr\u00ec di essere una mutante con il potere di cambiare composizione della pelle in qualsiasi materiale desideri solamente strappandosela via. Tempo dopo, assieme ad altri giovani mutanti venne minacciata dagli alieni Phalanx e salvata da Banshee ed Emma Frost. Con l'approvazione di Xavier, i due diedero vita alla Massachusetts Academy e le proposero di farne parte; Paige divenne cos\u00ec anche uno dei membri di Generation X, team di adolescenti mutanti legato agli X-Men, dove si guadagn\u00f2 la reputazione di \"maniaca del lavoro\" cercando costantemente di provare di essere adatta al team ufficiale. Cominci\u00f2 anche una turbolenta relazione con il suo compagno di squadra Chamber, e prima dello scioglimento del gruppo divenne un'esperta di computer e svilupp\u00f2 un forte interesse per i problemi ambientali. Assieme a Jubilee e Monet, part\u00ec per la Parigi dove s'arruol\u00f2 nei ranghi degli X-Corps guidati da Banshee per tenere d'occhio il suo ex-mentore di nuovo dedito all'alcolismo.\nX-Men.\nLasciatasi alle spalle la controversa avventura parigina, fu promossa ad X-Man come recluta nella squadra di Nightcrawler. Durante la prima missione ufficiale contro i lupi-mutanti guidati Maximus Lobo rimase in fin di vita a causa delle ferite riportare e guarita completamente dal sangue gurativo di Arcangelo con il quale cominci\u00f2 una controversa relazione, essendo lui uno dei membri anziani del gruppo e lei da poco maggiorenne. Poco prima che il mondo fosse sconvolto dall'operato di Scarlet, i due presero un permesso dagli X-Men e si recarono a Zanzibar dove Warren fond\u00f2 un'associazione di aiuto ai mutanti chiamata \"Muntantes Sans Fronti\u00e9res\", e aiutarono a fermare un colpo di Stato all'interno del paese.\nDopo House of M e la decimazione, Paige fu una dei pochi mutanti a conservare i poteri e rimase allo Xavier Institute dove aiut\u00f2 i 198 a ritornare ad una vita quasi normale. Quando suo fratello Jay venne ucciso da William Stryker e i Purificatori, assistette al funerale con la madre e gli altri fratelli.\nDivisi resistiamo.\nDopo lo scioglimento degli X-Men, Sam ritorna in Kentucky dove Paige risiede con la famiglia. Preso il fratello all'aeroporto su sua insistenza lo accompagna in uno dei bar della cittadina dove risiede la famiglia Guthrie. Dopo aver bevuto qualche bicchiere Sam attacca briga con uno dei membri dei Cabot, loro famiglia rivale: finita la piccola rissa che aveva scatenato, dichiara di aver perso la fede negli ideali degli X-Men e vola via lasciando Paige a porsi delle domande circa le sue condizioni psicofisiche.\nGiunta a San Francisco per fermare l'invasione aliena, assieme ad Angelo Husk distrugge una delle unit\u00e0 mobili terrestri guidate dagli Skrull. Durante lo scontro, i due flirtano lasciando intendere di non essere pi\u00f9 una coppia anche se sembra rimasta una certa attrazione.\nPoteri e abilit\u00e0.\nPaige ha l'abilit\u00e0 mutante di strappare la sua pelle e cambiare lo strato sottostante in qualsiasi materiale voglia. Pu\u00f2 assumere le fattezze di qualsiasi materiale solido abbia studiato, come l'adamantio, il diamante, il granito, il legno, la gomma, il mattone e anche il vetro. Pu\u00f2 inoltre mimetizzarsi con il materiale presente nell'ambiente circostante. Nella continuity Era di Apocalisse, Husk era capace di mutare in sostanze liquide, inclusi acidi, o acciai organici, e di trasformare solamente una parte del suo corpo (la mano e l'avambraccio diventavano un'affilata lama). Quando Paige muta in una nuova forma, assume particolari caratteristiche o qualit\u00e0 come un aumento di peso, di forza o l'invulnerabilit\u00e0. Grazie al suo potere pu\u00f2 rigenerare ferite superficiali strappando via l'epidermide, tuttavia le ferite pi\u00f9 profonde permangono; pu\u00f2 rimanere in una particolare forma solamente per circa un'ora, dopodich\u00e9 deve necessariamente ritornare a quella di partenza. Quando Paige strappa via il primo strato di epidermide, strappa via anche i suoi vestiti, e ci\u00f2 le causa non poche difficolt\u00e0 nel momento in cui deve ritornare allo stato di partenza, visto che si ritrova regolarmente nuda.\nAltre versioni.\nEra di Apocalisse.\nNella continuity dell'era di Apocalisse, Paige \u00e8 un membro di Generation Next. Insieme con i suoi fratelli Elizabeth e Sam, viene reclutata da Mr. Sinistro ma al contrario degli altri due, Paige declina l'offerta per unirsi alla Elite Mutant Force, che supportava la causa di Magneto. In questa realt\u00e0, Paige ha una relazione con Chamber, e un tale controllo sui suoi poteri da poter mutare forma sia in stato liquido che in stato gassoso.\nDopo alcuni avvenimenti, Paige fu creduta morta come tutti gli altri membri di Generation Next. Invece, fu ritrovata da Mr. Sinistro che una volta fattole il lavaggio del cervello la infiltr\u00f2, con il nome in codice di Xorn, nel gruppo degli X-Men per rapire il figlio di Magneto e Rogue, Charles Lensherr. Dopo aver rivelato la sua vera identit\u00e0, si scontr\u00f2, insieme con i suoi fratelli contro gli X-Men, e fu uccisa da Kirika, la figlia di Wolverine.\nAltri media.\nCinema.\nNel film \"X-Men 2\", il nome di Paige, insieme a quello del fratello Sam, appare nella lista di mutanti che Mystica sfoglia nell'ufficio di William Stryker.\nTelevisione.\nNel film per la televisione \"Generation X\", il personaggio di Paige fu rimpiazzato da quello di Buff, una bionda superforzuta, a causa del costo esorbitante chiesto per l'animazione dei suoi poteri."}
{"id": "1227247", "revid": "2039709", "url": "https://it.wikipedia.org/wiki?curid=1227247", "title": "Orgoglio", "text": "Il termine orgoglio si riferisce ad un forte senso di autostima e fiducia nelle proprie capacit\u00e0, unito alla gratificazione conseguente all'affermazione di s\u00e9, di un proprio importante risultato, o di quello di un gruppo con cui ci si identifica. L'orgoglio viene anche riferito al rifiutarsi di farsi derubare dei propri meriti - dei propri diritti - o denigrare per i propri difetti.\nL'orgoglio smodato prende il nome di superbia, mentre un orgoglio immotivato si pu\u00f2 ricondurre alla vanit\u00e0 e all'arroganza.\nDescrizione.\nL'orgoglio \u00e8 un'emozione interiormente diretta che porta due significati antitetici. Con una connotazione negativa, l'orgoglio si riferisce a un senso stupidamente e irrazionalmente corrotto del valore personale, dello stato o delle conquiste personali, usati come sinonimo di hybris. Con una connotazione positiva, l'orgoglio si riferisce ad un umile e contenuto senso di attaccamento verso le proprie o altrui scelte e azioni, o verso un intero gruppo di persone, ed \u00e8 un prodotto di lode, auto-riflessione indipendente e un senso di appartenenza soddisfatto.\nFilosofi e psicologi sociali hanno osservato che l'orgoglio \u00e8 un'emozione secondaria complessa che richiede lo sviluppo di un senso di s\u00e9 e la padronanza di distinzioni concettuali rilevanti (ad esempio che l'orgoglio \u00e8 distinto dalla felicit\u00e0 e dalla gioia) attraverso l'interazione basata sul linguaggio con gli altri. Alcuni psicologi sociali identificano l'espressione non verbale dell'orgoglio come mezzo per inviare un segnale funzionale, automaticamente percepito, di alto status sociale. Al contrario, l'orgoglio potrebbe anche essere definito come un basso disaccordo con la verit\u00e0. Una definizione di orgoglio nel senso precedente viene da Sant'Agostino: \"l'amore per la propria eccellenza\". Una definizione simile viene da Meher Baba: \"L'orgoglio \u00e8 il sentimento specifico attraverso il quale si manifesta l'egoismo\".\nL'orgoglio a volte \u00e8 visto come corrotto o come vizio, a volte come appropriato o come virt\u00f9. Mentre alcuni filosofi come Aristotele (e George Bernard Shaw) considerano l'orgoglio (ma non la hybris) una virt\u00f9 profonda, alcune religioni del mondo considerano il peccato una forma fraudolenta dell'orgoglio, come \u00e8 espresso in Proverbi 11: 2 della Bibbia ebraica. Considerata una virt\u00f9, l'orgoglio delle proprie abilit\u00e0 \u00e8 noto come orgoglio virtuoso, grandezza dell'anima o magnanimit\u00e0, ma quando viene visto come un vizio \u00e8 spesso noto come auto-idolatria, disprezzo sadico, vanit\u00e0 o vanagloria. L'orgoglio pu\u00f2 anche manifestarsi come un'alta opinione della propria nazione (orgoglio nazionale) ed etnia (orgoglio etnico).\nIn filosofia.\nAristotele identific\u00f2 l'orgoglio (\"megalopsuchia\", variamente tradotto come vero orgoglio, grandezza dell'anima e magnanimit\u00e0) come la corona delle virt\u00f9, distinguendolo dalla vanit\u00e0, dalla temperanza e dall'umilt\u00e0, quindi:\nQuindi conclude:\nAl contrario, Aristotele defin\u00ec il vizio di hybris come segue:\nCos\u00ec, anche se l'orgoglio e l'arroganza sono spesso considerati la stessa cosa, per Aristotele e molti filosofi, l'hybris \u00e8 una cosa completamente diversa dall'orgoglio.\nIn psicologia.\nIn termini psicologici, l'orgoglio positivo \u00e8 \"un'emozione piacevole, a volte esilarante, che deriva da un'autovalutazione positiva\". \u00c8 stato aggiunto da Tracy et al. al set delle espressioni emotive dell'Universit\u00e0 della California, Davis (UCDSEE) nel 2009, come una delle tre emozioni \"autocoscienti\" che hanno espressioni riconoscibili (insieme a imbarazzo e vergogna).\nIl termine \"fiero\" \u00e8 stato introdotto nella letteratura scientifica dalla psicologa italiana Isabella Poggi, per descrivere l'orgoglio vissuto ed espresso nei momenti successivi a un trionfo personale sulle avversit\u00e0. Le espressioni facciali e i gesti che dimostrano l'orgoglio possono comportare il sollevamento del mento, dei sorrisi o delle braccia sui fianchi per dimostrare la vittoria. Le persone possono implicitamente concedere lo status agli altri basandosi unicamente sulla loro espressione di orgoglio, anche nei casi in cui desiderano evitare di farlo. In effetti, alcuni studi dimostrano che l'espressione non verbale dell'orgoglio trasmette un messaggio che viene automaticamente percepito dagli altri sullo stato sociale elevato di una persona in un gruppo.\nComportamentalmente, l'orgoglio pu\u00f2 anche essere espresso adottando una postura espansa in cui la testa \u00e8 inclinata all'indietro e le braccia distese dal corpo. Questo display posturale \u00e8 innato, come \u00e8 mostrato in individui congenitamente ciechi che non hanno avuto l'opportunit\u00e0 di vederlo in altri.\nUna comune comprensione dell'orgoglio \u00e8 che risulta dalla soddisfazione autodiretta nel raggiungere gli obiettivi personali; per esempio, Weiner et al. hanno postulato che i risultati positivi della performance suscitano orgoglio in un individuo quando l'evento viene valutato come se fosse stato causato da lui solo. Inoltre, Oveis et al. concettualizzano l'orgoglio come esibizione del s\u00e9 forte che promuove sentimenti di somiglianza con gli altri forti, cos\u00ec come la differenziazione da altri deboli. Visto in questa luce, l'orgoglio pu\u00f2 essere concettualizzato come un'emozione che aumenta la gerarchia, poich\u00e9 la sua esperienza e il suo display aiutano a liberare i negoziati di conflitto.\nL'orgoglio coinvolge il piacere esaltato e una sensazione di realizzazione. \u00c8 collegato a \"comportamenti e risultati positivi nell'area in cui l'individuo \u00e8 orgoglioso\" (Weiner, 1985). L'orgoglio \u00e8 generalmente associato a comportamenti sociali positivi come l'aiutare gli altri. Insieme alla speranza, \u00e8 anche spesso descritto come un'emozione che facilita il raggiungimento delle prestazioni, in quanto pu\u00f2 aiutare a innescare e sostenere lo sforzo mirato e appetitivo per prepararsi ai prossimi eventi valutativi. Pu\u00f2 anche aiutare a migliorare la qualit\u00e0 e la flessibilit\u00e0 dello sforzo richiesto (Fredrickson, 2001). Secondo Bagozzi et al., L'orgoglio pu\u00f2 avere i benefici positivi di migliorare la creativit\u00e0, la produttivit\u00e0 e l'altruismo. Ad esempio, \u00e8 stato riscontrato che, in termini di risultati scolastici, l'orgoglio \u00e8 associato a una valutazione scolastica pi\u00f9 elevata in ambienti socioeconomici svantaggiati, mentre nei quartieri pi\u00f9 avvantaggiati, l'orgoglio \u00e8 associato a una valutazione scolastica inferiore.\nPsicologia economica.\nNel campo della psicologia economica, l'orgoglio \u00e8 concettualizzato in uno spettro che va dal \"giusto orgoglio\", associato a realizzazioni autentiche, al \"falso orgoglio\", che pu\u00f2 essere disadattivo o addirittura patologico. Lea et al. hanno esaminato il ruolo dell'orgoglio in varie situazioni economiche e sostengono che in tutti i casi l'orgoglio \u00e8 coinvolto perch\u00e9 le decisioni economiche non sono prese isolatamente l'una dall'altra, ma sono collegate tra loro dall'individualit\u00e0 delle persone che le prendono. Compreso in questo modo, l'orgoglio \u00e8 uno stato emotivo che lavora per garantire che le persone prendano decisioni finanziarie che sono nei loro interessi a lungo termine, anche quando a breve termine sembrerebbero irrazionali.\nOrgoglio e autostima.\nL'autostima esagerata \u00e8 chiamata \"orgoglio\". La teologia cristiana classica considera l'orgoglio come il risultato di un'alta stima di s\u00e9, e quindi l'alta autostima era considerata il problema umano primario, ma a partire dal XX secolo, la psicologia umanistica diagnostic\u00f2 il problema umano primario come bassa autostima derivante da una mancanza di fiducia nel \"vero valore\". Carl Rogers osserv\u00f2 che la maggior parte della gente \"si considerava priva di valore e non amabile\". Pertanto, mancante di autostima.\nLo scrittore Terry Cooper ha concettualizzato nel 2003 l'eccessivo orgoglio (insieme alla bassa autostima) come un paradigma importante nel descrivere la condizione umana. Egli esamina e confronta la convinzione agostiniana-niebuhriana secondo cui l'orgoglio \u00e8 primario, il concetto femminista di orgoglio come assente nell'esperienza delle donne, la posizione psicologica umanistica secondo cui l'orgoglio non spiega in modo adeguato l'esperienza di alcuno, e l'idea della psicologia umanistica che se l'orgoglio emerge, \u00e8 sempre un falso fronte progettato per proteggere un s\u00e9 sottovalutato.\nCooper ritiene che il lavoro di alcuni psicoanalisti neo-freudiani, in particolare Karen Horney, offra una promessa nel trattare ci\u00f2 che definisce una \"impasse tra il s\u00e9 sopravvalutato e sottovalutato\" (Cooper, 112-3). Cooper si riferisce al loro lavoro nel descrivere la connessione tra orgoglio religioso e psicologico e il peccato per descrivere come un sistema di orgoglio nevrotico sia alla base di un'apparenza di auto-disprezzo e bassa autostima:\nQuindi, l'hybris, che \u00e8 una forma esagerata di autostima, a volte \u00e8 in realt\u00e0 una bugia usata per coprire la mancanza di autostima.\nNella Bibbia di Re Giacomo, quelle persone che mostrano eccessi di orgoglio sono etichettate con il termine alquanto arcaico, \"altero\"."}
{"id": "1227249", "revid": "1573940", "url": "https://it.wikipedia.org/wiki?curid=1227249", "title": "Partitivo", "text": "Il partitivo \u00e8 un caso grammaticale che denota \"parzialit\u00e0\", \"mancanza di risultato\" o \"mancanza di una specifica identit\u00e0\".\nNel finlandese.\nIn finlandese, questo caso viene spesso usato per esprimere identit\u00e0 sconosciute e azioni incompiute. Per esempio, si pu\u00f2 trovare nelle seguenti circostanze con la caratteristica desinenza in \"a\" o \"ta\":\nDove non menzionato, il caso accusativo risulterebbe agrammaticale. Ad esempio, il partitivo deve essere sempre usato dopo i numerali singolari.\nUn esempio di significato incompiuto del partitivo: \"ammuin karhun\" (accusativo) significa \"Ho sparato all'orso (ed \u00e8 morto)\", mentre \"ammuin karhua\" (partitivo) significa \"Ho sparato all'orso (senza specificare se poi \u00e8 stato colpito)\". Si noti che il finlandese non ha un tempo futuro nativo, tanto che il partitivo offre un riferimento importante al presente (\"luen kirjaa\") opposto al futuro (\"luen kirjan\"). Il secondo significa \"Legger\u00f2 il libro\", come risultato (\"il libro \u00e8 stato letto\") indica un'azione al futuro.\nIl caso con una specifica quantit\u00e0 \u00e8 \"onko teill\u00e4 kirjoja\", che usa il partitivo, in quanto si riferisce a libri non specifici, in contrasto con l'accusativo \"onko teill\u00e4 (ne) kirjat?\", che significa \"hai quei libri?\"\nIl caso partitivo deriva dal pi\u00f9 antico ablativo. Questo significativo \u00e8 stato conservato in \"kotoa\" (da casa), \"takaa\" (da dietro).\nUn fenomeno dialettale del Finlandese occidentale che si pu\u00f2 osservare in alcune variet\u00e0 parlate di Finlandese \u00e8 l'assimilazione della finale \"-a\" in una vocale precedente, creando cos\u00ec un cronema con la desinenza partitiva. Per esempio, \"suurii\" \u2192 \"suuria\" \"qualche grande --\".\nNelle lingue sami.\nTra le lingue sami, l'inari e lo skolt ritengono il partitivo, bench\u00e9 stia lentamente sparendo e la sua funzione sia stata assunta da altri casi.\nSami skolt.\nIl partitivo \u00e8 usato solo al singolare e si pu\u00f2 sempre sostituire con il genitivo. La desinenza del partitivo \u00e8 \"-d\"."}
{"id": "1227251", "revid": "287204", "url": "https://it.wikipedia.org/wiki?curid=1227251", "title": "Alicia Rhett", "text": "\u00c8 ricordata per avere interpretato un ruolo secondario, quello di Lydia Wilkes, in \"Via col vento\" (1939). \n\u00c8 morta nel 2014, all'et\u00e0 di 98 anni: al momento del decesso era il componente del cast di \"Via col vento\" pi\u00f9 anziano fra quelli ancora in vita insieme a Olivia de Havilland..\nInfanzia.\nAlicia Rhett nacque a Savannah, in Georgia, il 1\u00ba febbraio del 1915. Sua madre, Isabelle Murdoch, era un'immigrata inglese, mentre suo padre, Edmund M. Rhett, era un generale statunitense che lavorava alla base militare di Savannah. Durante la prima guerra mondiale il padre di Alicia mor\u00ec, determinando il trasferimento di moglie e figlia a Charleston, nella Carolina del Sud. Qui la giovane Alicia inizi\u00f2 a recitare in alcuni spettacoli teatrali.\nLa grande occasione.\nNel 1936 Alicia Rhett stava recitando in \"Lady Windermere's Fan\", quando il produttore e regista hollywoodiano George Cukor la scopr\u00ec e la volle presentare per il ruolo di Rossella O'Hara in \"Via col vento\". La Rhett non super\u00f2 il provino e cos\u00ec prov\u00f2 a candidarsi per il ruolo di Melania Hamilton: tuttavia non riusc\u00ec ad ottenere nemmeno questa parte, ma venne scelta invece per interpretare Lydia Wilkes. \nNel 1940 lasci\u00f2 Hollywood per ritornare a Charleston e, dal 1941, non recit\u00f2 mai pi\u00f9. Qualche anno dopo inizier\u00e0 a lavorare in radio come annunciatrice.\nPittrice ed illustratrice.\nDopo essere ritornata a Charleston, la Rhett intraprese anche la carriera di pittrice ed illustratrice di libri."}
{"id": "1227252", "revid": "14318", "url": "https://it.wikipedia.org/wiki?curid=1227252", "title": "Monti Pisani", "text": ""}
{"id": "1227254", "revid": "452901", "url": "https://it.wikipedia.org/wiki?curid=1227254", "title": "RATP Ia\u0219i", "text": "RATP Ia\u0219i, sigla di \"Regia Autonoma de Transport Public Ia\u0219i\", in italiano \"Azienda di Trasporto Pubblico Ia\u0219i\", \u00e8 l'operatore che svolge il servizio di trasporto pubblico autotranviario nella citt\u00e0 di Ia\u0219i in Romania.\nEsercizio.\nLa RATP Ia\u0219i gestisce oggi 31 linee, suddivise in 19 autolinee e 12 tranvie; l'azienda aderisce all\"'Uniunea Romana de Transport Public\", organismo nazionale che riunisce gli operatori rumeni di trasporto pubblico.\nTra molte polemiche il servizio filoviario, costituito da 4 linee e circa 40 vetture di vecchia costruzione, \u00e8 stato soppresso alla fine di febbraio del 2006.\nUna linea di autobus, la n.50, collega il centro cittadino all'aeroporto.\nParco aziendale.\nLa flotta \u00e8 costituita da:\nSede legale.\nLa sede si trova a Ia\u0219i."}
{"id": "1227259", "revid": "287204", "url": "https://it.wikipedia.org/wiki?curid=1227259", "title": "Telefonica O2", "text": ""}
{"id": "1227260", "revid": "466539", "url": "https://it.wikipedia.org/wiki?curid=1227260", "title": "Ren\u00e9 van de Kerkhof", "text": "Nel 2004 Pel\u00e9 lo incluse nel FIFA 100, la lista dei 125 pi\u00f9 grandi giocatori della storia del calcio.\nCarriera.\nInizi\u00f2 la sua carriera insieme al fratello gemello Willy nelle giovanili del , per poi passare al dove milit\u00f2 dal 1973 al 1983. Nel 1980 fu acquistato dalla Lazio del patron Lenzini, ma a causa della retrocessione a tavolino dei capitolini in Serie B per illecito sportivo e non essendo all'epoca concesso l'utilizzo di calciatori stranieri nel campionato cadetto, il nazionale olandese fu costretto a rinunciare al contratto e ritornare al PSV. Dal 1983 una serie di trasferimenti lo portarono a vestire le maglie del Seiko Football Club (Hong Kong), e Helmond Sport, per di chiudere la carriera nell'altra squadra di Eindhoven nella stagione 1988/89.\nNell'epoca d'oro del calcio totale gioc\u00f2 47 volte in Nazionale. Ancora comprimario ai Mondiali nel 1974 (solo 45' giocati, ma entrando nella finale contro i tedeschi occidentali), era gi\u00e0 titolare agli Europei del 1976, chiuso dall'Olanda al terzo posto dopo la semifinale persa 3-1 ai supplementari con la Cecoslovacchia (suo il gol del 3-2 nella finalina con la Jugoslavia).\nNei mondiali di Argentina 1978 prese idealmente il ruolo di Cruijff, in un'Olanda rocciosa ma orfana del gioco rivoluzionario di quattro anni prima. Suo il gol del pareggio finale nel 2-2 contro la Germania Ovest nel girone di semifinale. Con un infortunio al polso fu al centro dell'episodio del ritardo nella finale, disputata ancora contro i padroni di casa: l'arbitro Gonella non gli consent\u00ec di scendere in campo a causa della fasciatura rigida; solo dopo lunghe discussioni e alcune modifiche alla medicazione pot\u00e9 essere inserito nella distinta, in un clima teso e ostile che port\u00f2 a una partita molto fallosa ma che gli olandesi rischiarono di vincere all'ultimo minuto con il palo colpito da Rensenbrink.\nLa sua ultima grande competizione a livello internazionale fu l'Europeo del 1980, terminato in modo deludente nel girone di qualificazione: decisiva la sconfitta per 3-2 ancora contro i tedeschi.\nQuasi identico nella corporatura rispetto al gemello Willy, aveva caratteristiche offensive pi\u00f9 spiccate, da ala destra rapidissima e aggressiva, in grado di trovare con facilit\u00e0 la rete: arriv\u00f2 a un record di 20 reti in campionato nella stagione 1973/1974, e a 130 gol in totale in 468 partite in Eredivisie.\nIn una filosofia calcistica nella quale tutti devono saper fare tutto i gemelli van de Kerkhof possono essere ricordati come i prototipi perfetti di tale mentalit\u00e0 tecnico-tattica e in assoluto come due tra i giocatori pi\u00f9 completi della storia del calcio."}
{"id": "1227261", "revid": "287204", "url": "https://it.wikipedia.org/wiki?curid=1227261", "title": "Rene van de Kerkhof", "text": ""}
{"id": "1227262", "revid": "1097011", "url": "https://it.wikipedia.org/wiki?curid=1227262", "title": "Fonderia", "text": "La fonderia \u00e8 la branca della metallurgia che si occupa dei processi produttivi che permettono di ottenere degli oggetti metallici tramite la fusione e la colata di metalli in apposite \"forme\", ossia degli oggetti cavi che daranno la forma al pezzo. Viene detta fonderia anche lo stabilimento ove vengono svolte le suddette attivit\u00e0. I pezzi ottenuti vengono detti \"getti\" o \"fusioni\".\nLa fusione \u00e8 una delle tecnologie di lavorazione tra le pi\u00f9 antiche conosciute: i primi utensili rinvenuti, ottenuti tramite fonderia, risalgono al 4000 a.C. .\n\u00c8 possibile dividere il processo di fonderia in due macrocategorie:\nColata in forma transitoria.\nLa formatura in forma transitoria pu\u00f2 avvenire con l'utilizzo di un modello permanente, ed \u00e8 il caso della fonderia a terra, o di un modello consumabile, ed \u00e8 il caso della colata a cera persa e del policast.\nFonderia in terra.\nLa lavorazione classica di fonderia \u00e8 quella della colata in terra, per via del fatto che il metallo fuso viene colato in uno stampo composto da una terra speciale, detta terra da fonderia, che alla fine del processo verr\u00e0 rotta per poterne estrarre il pezzo.\nLe terre usate, perdono le loro qualit\u00e0 per effetto dell'alta temperatura, pertanto \u00e8 possibile riutilizzarle solamente dopo un opportuno trattamento.\nCaratteristiche principali.\nIl processo di fonderia in terra presenta alcune caratteristiche fondamentali, utili nella scelta del tipo di componente che si vuole ottenere.\n\u00c8 uno dei processi dotato di maggiore versatilit\u00e0 e pu\u00f2 essere realizzato praticamente con ogni tipo di metallo o lega. La gamma di pezzi ottenibili tramite processi di fonderia pu\u00f2 variare molto: da oggetti pi\u00f9 piccoli e di geometria decisamente semplice, come lingotti, a prodotti decisamente pi\u00f9 ingombranti e di elevata complessit\u00e0, come motori navali.\nVa precisato che in caso di oggetti particolarmente complessi e ingombranti, come l'appena citato motore per uso navale, la scelta di realizzazione tramite fonderia \u00e8 praticamente \"obbligata\".\nBench\u00e9 sia molto versatile, la fonderia \u00e8 un processo di natura molto basilare: nella grande maggioranza dei casi il pezzo ottenuto dovr\u00e0 subire ulteriori lavorazioni con lo scopo di essere rifinito per ottenere le caratteristiche del prodotto desiderate.\nIl processo di fonderia infine \u00e8 sempre molto conveniente per la realizzazione di un numero molto alto di pezzi, mentre nel caso si debba realizzare un numero limitato o medio di pezzi, \u00e8 opportuno valutare attentamente vantaggi e svantaggi derivanti da tale lavorazione.\nIl modello.\nIl modello \u00e8 un oggetto che rappresenta la sagoma che dovr\u00e0 assumere il prodotto finale. Pu\u00f2 essere fatto con svariati materiali: come legno, metallo, gesso, resine sintetiche: ogni materiale ha pregi e difetti; per esempio il legno offre un'ottima lavorabilit\u00e0 e leggerezza del modello, e come unico svantaggio ha poca resistenza superficiale e all'usura. Per contro, materiali metallici offrono una resistenza meccanica e all'usura decisamente maggiore, ma difettano in lavorabilit\u00e0; mentre il peso elevato rende problematico un eventuale cambiamento di posizione della forma, che correr\u00e0 il rischio di rompersi. Queste caratteristiche fanno s\u00ec che il legno sia il materiale pi\u00f9 comunemente usato per la realizzazione del modello.\nLo scopo del modello \u00e8 quello di creare nella \"forma\" la cavit\u00e0 nella quale si coler\u00e0 il metallo fuso.\nLe dimensioni del modello devono tener conto del ritiro del metallo nella fase di solidificazione e del \"sovrametallo\" (v. Colata).\nLa forma del modello deve tener conto della necessit\u00e0 di poter estrarre il modello dalla forma senza rovinarla, e quindi le pareti parallele alla direzione di estrazione del modello dovranno essere leggermente inclinate formando un invito detto \"sformo\" o \"scampanatura\"; si dovranno evitare inoltre i sottosquadri o prevedere una adeguata scomponibilit\u00e0 del modello; si dovranno infine prevedere le \"portate d'anima\", cio\u00e8 il calco dei supporti ove poggeranno le \"anime\" per creazione dei vuoti nella fusione. Per evitare tensioni interne, si dovranno evitare bruschi cambiamenti di spessore o di direzione, prevedendo opportuni raccordi tra le parti.\nLe anime.\nLe \"anime\" sono degli oggetti che servono per ottenere dei fori nella fusione, cio\u00e8 delle parti che non devono venir riempite dal metallo liquido. Tali cavit\u00e0 sono realizzabili facilmente nel caso di un rapporto tra diametro e lunghezza del foro non eccessivamente basso, pena la rottura dell'anima durante la colata. Nel caso tale rapporto fosse molto basso \u00e8 opportuno eseguire il foro tramite altre lavorazioni come l'asportazione di truciolo.\nLe anime sono formate da terre o sabbie mescolate con agglomerati, formate con uno stampo in negativo detto \"cassa d'anima\". La formatura dell'anima pu\u00f2 essere a caldo con mescola di sabbia di varie granulometrie, resina legante e catalizzatore, miscelate sul posto per molazzatura (hot box) con sabbie pre rivestite (\"Shell-Molding\") oppure a freddo (\"Isocure\", \"Isoset\") . Ovviamente la scelta della formatura \u00e8 in base a costi differenti e a diverse caratteristiche meccaniche e di finitura superficiale che si vogliono ottenere dalla stessa anima sui getti finali. Come la forma, l'anima dovr\u00e0 presentare determinate caratteristiche meccaniche in modo da facilitarne l'estrazione, impedire eventuali difetti nel pezzo ed eventuali cedimenti dell'anima stessa.\nLa formatura.\nLa formatura, nei processi di fonderia, \u00e8 l'attivit\u00e0 di approntamento della \"forma\", cio\u00e8 del contenitore entro cui verr\u00e0 colato il metallo.\nPu\u00f2 essere fatta \"in fossa\" (o \"allo scoperto\"), se la forma viene approntata nel pavimento in sabbia della fonderia per grosse fusioni grossolane, \"in motta\" o \"in staffa\".\nIn quest'ultimo caso la forma \u00e8 costituita da due \"staffe\", cio\u00e8 due telai di metallo, aperti sopra e sotto, entro i quali viene versata e costipata della terra da fonderia attorno al modello. Questo tipo di terra \u00e8 composta da sabbia mista a leganti e additivi vari; e dovr\u00e0 presentare varie caratteristiche. In primo luogo vi deve essere un buon compromesso tra sgretolabilit\u00e0 e resistenza della forma, infatti la forma deve resistere alla pressione della colata, tuttavia non deve presentare troppe difficolt\u00e0 nella rimozione, che solitamente avviene per rompimento della forma. Dovr\u00e0 inoltre essere un materiale refrattario e permeabile ai gas, per permetterne la fuoriuscita ed evitare che questi creino porosit\u00e0 interne nei futuri prodotti. Inoltre la presenza di una sabbia pi\u00f9 o meno fine si riflette sulla finitura superficiale del pezzo che si otterr\u00e0.\nIl processo di formatura inizia con l'approntamento della prima la staffa inferiore, nella quale sar\u00e0 contenuta la prima met\u00e0 del modello. Si rovescia quindi la staffa, si cosparge la superficie della terra di una polvere atta a non far aderire la terra della seconda staffa, si posiziona la seconda met\u00e0 del modello, si posiziona e fissa la seconda staffa sopra la prima e si appronta quindi la seconda parte della forma, comprensiva di canale di colata, montante e sfoghi d'aria.\nSi aprono quindi le staffe, si estrae il modello, si eseguono eventuali riparazioni della forma, si posizionano le anime e si ricollegano le due staffe tramite le opportune orecchie e spine. A seconda della terra usata e dal grado di finitura richiesto, la colata pu\u00f2 avvenire direttamente nella forma cos\u00ec preparata, che viene detta \"formata a verde\" oppure pu\u00f2 venir essiccata in apposite stufe, e viene detta in questo caso \"formata a secco\".\nLa fusione.\nLa fusione del metallo va fatta in opportuni forni fusori, diversi a seconda del materiale da fondere. Per la ghisa, ad esempio, il forno classico \u00e8 il cubilotto. Recentemente vengono impiegati anche forni rotativi alimentati a ossigeno e metano.\nI principali tipi di forni fusori sono:\nLa colata.\nSi spilla il metallo fuso dal forno, raccogliendolo in una siviera, lo si trasporta sino al luogo di colata e tramite forza di gravit\u00e0, lo si cola nella \"forma\" attraverso il canale di colata, detto anche materozza.\nDurante il periodo di raffreddamento, nel materiale si verificano fenomeni di ritiro, dovuti all'abbassarsi della temperatura: durante il passaggio di stato tra solido e liquido il ritiro del metallo fuso \u00e8 antisotropo, mentre, raggiunto lo stato solido, il ritiro pu\u00f2 essere considerato isotropo. Per questo motivo la forma \u00e8 sovradimensionata rispetto al pezzo che si vuole ottenere: ad esempio se il metallo durante tutto il raffreddamento ha un ritiro dell'1%, e si vuole ottenere un pezzo lungo 1 metro, la lunghezza della forma sar\u00e0 di 1,01 metri. Per ovviare alla precisione grossolana del processo, si sovradimensiona ulteriormente il sistema, in modo che lo spessore sia leggermente maggiore di quello desiderato a valle del ritiro termico: tale spessore aggiuntivo \u00e8 chiamato \"sovrametallo\", e sar\u00e0 prelevato in un altro tipo di lavorazione per rispettare tolleranze pi\u00f9 restrittive. Il \"sovrametallo\" dovr\u00e0 raggiungere un compromesso tra l'avere abbastanza materiale da prelevare e non avere troppo materiale di scarto, che inoltre porta a lavorazioni successive pi\u00f9 lunghe e quindi costose ed all\u2019aumento del materiale di scarto (tornitura).\nPer far fronte a fenomeni di ritiro del materiale in transizione di fase, vengono posizionate sul canale di colata delle materozze, che possono essere definite come della aggiunte di materiale per ovviare a tale ritiro, che pu\u00f2 creare difetti di forma nel pezzo, chiamati \"coni\" o \"cavit\u00e0 di ritiro\" . Alla fine del processo le materozze e gli altri ausili di colata, detti montanti di caricamento, vengono rimosse tramite altre lavorazioni.\nL'estrazione del getto dalla forma.\nUna volta solidificato e raffreddato, si estrae il getto dalla forma con l'operazione detta \"distaffatura\". Nell'eseguire questa operazione la forma di terra viene distrutta, e per questo la formatura in terra viene detta \"a perdere\" o \"transitoria\", in contrapposizione alla colata in stampi metallici, detti \"conchiglie\" o \"forme permanenti\", che vengono riutilizzati.\nAnalogamente per eliminare \u201cl\u2019anima\u201d, ovvero la forma in sabbia che genera la sezione cava nei getti permanenti, si procede poi alla sterratura tramite macchine granigliatrici, tali macchine, a mezzo sfere metalliche che urtano i getti, sgretolano le anime in sabbia consentendone la separazione del getto grezzo.\nIl pezzo estratto viene ripulito della terra di fonderia con l'operazione di \"sterratura,\" si toglie quindi la materozza, il canale di colata ed i montanti, si eliminano le bave che si sono formate lungo il piano di contatto delle due semiforme, si tolgono eventuali imperfezioni superficiali ed incrostazioni e quindi il getto pu\u00f2 essere avviato alle eventuali successive lavorazioni, trattamenti e controlli.\nPrincipali problemi e difetti della fonderia in terra.\n\u00c8 importante, nella fase di progetto, eseguire alcune accortezze al fine di evitare problemi che potrebbero intaccare l'integrit\u00e0 e la funzionalit\u00e0 del pezzo colato, facendolo diventare uno scarto:\nPrincipali problemi e difetti della fonderia in conchilglia\nNumerose sono le possibili cause dei difetti di fusione in conchiglia :\n- Allo stato attuale, la maggior parte di tale produzione, specialmente quella in ottone, viene eseguita manualmente, quindi la corretta azione di colatura e la manualit\u00e0 degli operatori ha un ruolo molto significativo nella corretta realizzazione del grezzo.\n- La corretta distribuzione delle masse nella geometria dell\u2019articolo in fase di progettazione (masse concentrate o forti cambi di sezione creano problemi per formazione di tensioni di raffreddamento e/o difficolt\u00e0 di riempimento dei volumi in fase di colata)\n- La corretta progettazione, dimensionamento e realizzazione degli stampi (casse d\u2019anima e conchiglie) ha un ruolo fondamentale\n- La corretta temperatura del metallo fuso e la sua scorrevolezza o colabilit\u00e0.\n- Il quantitativo di leganti utilizzati nella produzione delle anime dovrebbe essere il minore possibile affinch\u00e9 queste non collassino sotto il peso della fusione, ma consentano parimenti di ridurre al minimo la formazione di gas quando l\u2019anima viene a contatto con il materiale fuso, tali gas tendono ad essere inclusi nelle fusioni creando dei difetti, mancanze di materiale, dette soffiature o porosit\u00e0, che rendono spesso \u201cnon conformi\u201d i pezzi.\n- Il corretto tempo di rapprendimento della lega fusa nella conchiglia al termine dell\u2019azione di colata.\nFusione a cera persa.\nLa \"fusione a cera persa\", o \"microfusione\", \u00e8 una pratica di fonderia a modello e forma transitori.\nIl processo consiste nel creare un modello in cera, che verr\u00e0 immerso in una forma contenente sabbia da fonderia. Una volta solidificata la sabbia, il tutto viene surriscaldato, in modo che la cera diventi liquida e possa cos\u00ec fuoriuscire dalla forma.\nUscita la cera si procede alla colata e all'estrazione del pezzo.\nIl pregio di questo processo \u00e8 l'altissima finitura superficiale del pezzo finale, che \u00e8 la pi\u00f9 alta ottenibile tra tutti i processi di fonderia.\nLa Microfusione \u00e8 uno dei processi in forma transitoria pi\u00f9 utilizzato nella produzione di getti di ottima qualit\u00e0 e rifinitura, nonch\u00e9 altamente automatizzato. \u00c8 la derivazione moderna dell'antico procedimento a cera persa. Vengono costruiti i modelli in cera, successivamente immessi in apposite vasche che contengono resine termoindurenti e granuli ceramici. Queste due insieme polimerizzano, dando vita ad un rivestimento esterno resistente. La forma viene decerata in forno, ed in seguito il getto di metallo viene colato nella forma, e una volta solidificato si libera dal refrattario che lo copriva e si ottiene il pezzo.\nPolicast.\n\u00c8 un processo simile alla microfusione, solo che in questo caso il modello viene realizzato in polistirene e sono richiesti meno passaggi. Questo modello viene realizzato per stampaggio ad iniezione e rivestito di una vernice refrattaria.\nIn questo caso la colata del metallo fuso avviene immediatamente dopo aver inserito il modello in una forma di sabbia. Infatti \u00e8 il metallo liquido, per irraggiamento, a vaporizzare il polistirene, man mano che viene versato nella cavit\u00e0. La vernice refrattaria rimane sulle pareti della cavit\u00e0 ed evita il contatto diretto tra metallo e sabbia.\nGli svantaggi di questo processo sono la possibilit\u00e0 che si creino porosit\u00e0, quindi una finitura superficiale modesta.\nColata in forma permanente.\nIn questo caso la forma, chiamata conchiglia, \u00e8 realizzata in acciaio o ghisa e non verr\u00e0 rotta nella fase di estrazione del prodotto, rendendo questa complessa. I vantaggi sono di poter usare la stessa forma in pi\u00f9 cicli produttivi, produrre getti con minore spessore di parete, avere una finitura superficiale migliore e la possibilit\u00e0 di automatizzare il processo.\nSi hanno diversi processi a seconda che la colata del metallo nella forma sia dinamica o statica, nel qual caso si ha una Colata a gravit\u00e0.\nNel caso della colata dinamica abbiamo la Colata centrifuga, in cui si muove la forma, la Colata sotto pressione o Pressofusione, in cui si muove il metallo liquido, e la Colata continua, nel caso in cui si muovano ambedue gli elementi.\nColata per gravit\u00e0.\nLa forma viene realizzata in due matrici, chiamate semi conchiglie, prodotte in: ghisa, acciaio, lega rame berillio o bronzo. Forma e sistema di colata sono ottenuti per asportazione di truciolo. Prima che avvenga la colata si posizionano le anime, che possono essere in terra o metalliche.\nLe superfici della cavit\u00e0 sono rivestite di un materiale refrattario in modo tale da aumentare la loro durata.\nNella colata per gravit\u00e0 di getti in ottone esistono, per lo pi\u00f9, due macrocategorie di geometria delle metodiche fusorie: la colata a \u201cbarchetta\u201d detta anche alla \u201cTedesca\u201d che vede essenzialmente il getto a fine colata con lo sviluppo dell\u2019asse maggiore posto in orizzontale con un ingresso di colata ad una estremit\u00e0 del grezzo ed un montante di caricamento altrettanto generoso all\u2019altra estremit\u00e0 della fusione, ed invece una colata \u201ca pozzetto\u201d che vede la fine della fusione con il grezzo posto in posizione verticale e la materozza che corre parallela all\u2019asse pi\u00f9 lungo della forma da ottenere, materozza solitamente dotata di almeno due ingressi, uno posto sul lato inferiore ed uno quasi in cima alla figura da ottenere.\nNel caso ci siano forme molto complesse da estrarre si ricorre ad estrattori meccanici.\nPressofusione.\nLa \"pressofusione\" rientra nella macrocategoria delle fonderia con colata in forma permanente. Si differenzia inoltre dalla fonderia in terra per il fatto che il metallo fuso viene iniettato nella forma ad elevate pressioni.\nIl processo sar\u00e0 altamente automatizzato: questo comporta tempi di ciclo molto brevi, da cui deriva un'elevatissima produttivit\u00e0.\nIl prodotto finito presenta una finitura superficiale migliore rispetto alla fonderia in terra, tipica della forma permanente, ulteriormente migliorata dall'elevata pressione di colata, che far\u00e0 aderire meglio il materiale alla forma.\nSi pu\u00f2 distinguere la pressofusione in due categorie:\nColata centrifuga.\nLa colata centrifuga \u00e8 una pratica fusoria in forma permanente che non prevede un modello, utilizzata principalmente per creare pezzi assialsimmetrici con fori.\nNella pratica il metallo fuso viene colato in una conchiglia di forma cilindrica cava, che ruota con un'opportuna velocit\u00e0 angolare in modo che il metallo aderisca alle pareti senza l'ausilio dell'anima. In particolare con questa tecnica \u00e8 possibile eliminare il vincolo di rapporto tra diametro e lunghezza del foro, presente generalmente nei processi di fonderia, mentre il moto rotatorio garantisce lo smaltimento di gas interni durante il processo.\nColata continua.\nLa colata continua \u00e8 un processo di produzione industriale del tipo fusione, in cui materiale liquido (metallo) viene fatto attraversare per forza gravitazionale una forma permanente a fondo aperto, detta lingottiera, ricavata in rame e raffreddata esternamente con acqua."}
{"id": "1227266", "revid": "22356", "url": "https://it.wikipedia.org/wiki?curid=1227266", "title": "Actinistia", "text": ""}
{"id": "1227267", "revid": "28592", "url": "https://it.wikipedia.org/wiki?curid=1227267", "title": "Industria estrattiva", "text": ""}
{"id": "1227269", "revid": "33689", "url": "https://it.wikipedia.org/wiki?curid=1227269", "title": "Dolza", "text": ""}
{"id": "1227275", "revid": "287204", "url": "https://it.wikipedia.org/wiki?curid=1227275", "title": "Giocatori dei New Jersey Devils", "text": "Questa \u00e8 una lista completa di giocatori di hockey su ghiaccio che hanno giocato per i New Jersey Devils nella National Hockey League (NHL). La lista include giocatori che hanno giocato almeno una partita o nella stagione regolare o nei playoff della Stanley Cup. 264 giocatori diversi hanno giocato con i Devils, 12 giocatori hanno giocato per multipli lassi di tempo. I Devils hanno vinto la Stanley Cup tre volte con 54 giocatori diversi su quelle squadre specifiche. Solo cinque giocatori sono stati con i Devils per tutti i tre campionati, e 11 hanno vinto la Stanley Cup con i Devils due volte.\n\"Questa lista non include informazioni dai Kansas City Scouts e i Colorado Rockies. La colonna \"stagione\" lista il primo anno della stagione della prima partita del giocatore e l'ultimo anno della stagione dell'ultima partita del giocatore. Tutti i giocatori che hanno vinto la Stanley Cup con i Devils hanno uno sfondo azzurro. Tutti i giocatori che giocano attualmente per i Devils sono in grassetto. Le statistiche sono corrette dall'8 giugno 2007, dopo la fine della stagione 2006-07.\"\nPortieri.\nNote:"}
{"id": "1227276", "revid": "287204", "url": "https://it.wikipedia.org/wiki?curid=1227276", "title": "Lucioperca", "text": ""}
{"id": "1227277", "revid": "729019", "url": "https://it.wikipedia.org/wiki?curid=1227277", "title": "Battaglia di Shigeno", "text": "La battaglia di Shigeno, combattuta negli ultimi mesi del 1614, fu uno degli scontri dell'Assedio di Osaka, una serie di tentativi fatti dallo shogunato Tokugawa per cancellare l'ultimo grande oppositore al suo potere, il clan Toyotomi.\nCinquemila soldati di Tokugawa, comandati da Uesugi Kagekatsu, ingaggiarono in combattimento duemila soldati fedeli ai Toyotomi nel luogo chiamato Shigeno, attraverso il fiume Kizu dal luogo della battaglia di Imafuku, che ebbe luogo alcune settimane prima. Le truppe di Tokugawa ricevettero rinforzi da Niwa Nagashige ed Horio Tadatoki le cui forze includevano un certo numero di archibugieri. Essi portarono ordini da parte dello Sh\u014dgun, Tokugawa Ieyasu, che Uesugi Kagekatsu si dovesse ritirare dalla battaglia per riposarsi; Kagekatsu insistette sul fatto che questo era un affronto al suo onore, e che gli Uesugi tradizionalmente non si sarebbero mai ritirati da una battaglia in corso."}
{"id": "1227279", "revid": "287204", "url": "https://it.wikipedia.org/wiki?curid=1227279", "title": "Fredonyer Pass", "text": "Il Fredonyer Pass (1.760 m s.l.m.) \u00e8 un alto passo di montagna situato nella Lassen County, California. Il passo \u00e8 un po' pi\u00f9 alto del Morgan Summit che si trova ad ovest di esso. La neve cade nel passo durante il periodo invernale.\nLa California State Route 36 passa attraverso il Fredonyer Pass. Il passo si trova ad ovest di Susanville, California e a sud est rispetto al Monte Lassen ed \u00e8 il punto pi\u00f9 elevato dell'intera strada. Il passo costituisce approssimativamente un confine a nord tra la Sierra Nevada e la Cascade Range. Questo confine irregolare \u00e8 a volte definito come l'estensione a sud del Cenozoico igneous roccia di superficie dalla catena di Cascade. . Questo confine segue il corso del ramo nord del fiume Feather a sud ovest del Passo Fredonyer. Da notare che vi sono altre rocce ignee cenozoiche nella Sierra (es. vicino al Lago Tahoe, ma c'\u00e8 una netta divisione geologica in prossimit\u00e0 del Passo Fredonyer."}
{"id": "1227280", "revid": "22356", "url": "https://it.wikipedia.org/wiki?curid=1227280", "title": "Euripteridi", "text": ""}
{"id": "1227282", "revid": "751106", "url": "https://it.wikipedia.org/wiki?curid=1227282", "title": "PHP Extension and Application Repository", "text": "Il PHP Extension and Application Repository o semplicemente PEAR, \u00e8 un framework e un sistema di distribuzione per codice scritto in PHP.\nIntroduzione.\nPEAR fu fondato nel 1999 da Stig S. Bakken per promuovere il riuso di codice per lo svolgimento di operazioni comuni. Nonostante sia un progetto portato avanti dalla community, esiste un PEAR Group che effettua le funzioni di amministrazione e di gestione del progetto.\nUn pacchetto PEAR consiste di codice sorgente, codice binario o entrambi. Al contrario del Comprehensive Perl Archive Network (CPAN) che \u00e8 stato utilizzato come modello, i package PEAR non hanno dipendenze implicite, per cui un pacchetto dentro PEAR non \u00e8 strettamente legato a dipendenze di codice. Piuttosto, un pacchetto PEAR deve esplicitamente dichiarare tutte le dipendenze verso altri pacchetti.\nPECL.\nLa \"PHP Extension Community Library\" (PECL) contiene estensioni in C per la compilazione in PHP. PECL include moduli per il parsing XML, supporto per database non contenuti nella libreria standard e inclusione di programmi Perl o Python all'interno di script PHP per citare alcuni esempi. PECL si \u00e8 diviso dal progetto PEAR nel 2003 ed ora opera in maniera indipendente."}
{"id": "1227283", "revid": "339392", "url": "https://it.wikipedia.org/wiki?curid=1227283", "title": "Gordon Cole", "text": ""}
{"id": "1227286", "revid": "287204", "url": "https://it.wikipedia.org/wiki?curid=1227286", "title": "Racconti matematici", "text": "Racconti matematici \u00e8 un'antologia curata da Claudio Bartocci che raccoglie racconti di vari autori sul tema della matematica."}
{"id": "1227287", "revid": "166858", "url": "https://it.wikipedia.org/wiki?curid=1227287", "title": "PEAR", "text": ""}
{"id": "1227289", "revid": "709565", "url": "https://it.wikipedia.org/wiki?curid=1227289", "title": "Episodi di Ai confini della realt\u00e0 (serie televisiva 1959) (prima stagione)", "text": "La prima stagione della serie televisiva classica della serie TV Ai confini della realt\u00e0, formata da 36 episodi, \u00e8 stata trasmessa negli USA per la prima volta il 2 ottobre 1959: di seguito sono elencati i riassunti e i dettagli degli episodi, i registi, gli sceneggiatori e gli interpreti.\nL'unico elemento in comune, oltre alla sigla e ai temi generali, \u00e8 la presenza dell'ideatore Rod Serling come voce narrante: gli episodi sono autoconclusivi e della durata di circa 25 minuti ognuno.\nIn Italia la serie venne trasmessa della RAI per la prima volta il 14 aprile 1962: successivamente, gli episodi vennero trasmessi in modo discontinuo (12 episodi tra il 1969 e il 1971). Dopo un decennio di mancanza dagli schermi, nei primi anni ottanta la serie riprese sull'emittente Italia 1 (dove vennero doppiati e mandati in onda i rimanenti episodi della 1\u00aa stagione).\nLa barriera della solitudine.\nTrama.\nMike Ferris, un uomo in divisa dell'aeronautica, si ritrova senza memoria in una citt\u00e0 incomprensibilmente disabitata. Nonostante il vuoto che lo circonda, Mike si sente osservato e, mentre cerca segni di vita intorno a s\u00e9, la sua angoscia cresce sempre di pi\u00f9. Colto dall'esasperazione, preme disperatamente l'interruttore per pedoni di un semaforo, chiedendo aiuto.\nUn discorso per gli angeli.\nTrama.\nLouis Bookman \u00e8 un commerciante ambulante. Un giorno tornando a casa dal lavoro trova la Morte, nei panni di un giovane uomo. Questi gli annuncia che la sua dipartita \u00e8 fissata per la mezzanotte dello stesso giorno. Ma Louis riesce a ottenere una dilazione, fino a quando non avr\u00e0 pronunciato un discorso da venditore cos\u00ec bello, cos\u00ec convincente che persino gli angeli lo ascolteranno. Bookman crede di aver imbrogliato la morte, non avendo alcuna intenzione di pronunciare quel discorso. Ma poco dopo la sua piccola amica Maggie viene investita da un'auto: la Morte, per ripicca, decide di prendersi la bambina quella stessa mezzanotte. Allora Bookman, sentendosi in colpa e ormai arresosi al suo triste destino, decide di pronunciare il \"discorso per gli angeli\" e di seguire infine la Morte, salvando cos\u00ec la vita alla piccola Maggie.\nAl Denton nel giorno del giudizio.\nTrama.\nIn un piccolo villaggio del West vive Al Denton, un ubriacone zimbello di alcuni abitanti del paese, che sta percorrendo la china che lo porter\u00e0 all'auto-distruzione. Ma un giorno giunge in paese Henry Fate, commerciante ambulante. Egli fa in modo che Al trovi una pistola, attraverso la quale quest'ultimo riesce miracolosamente a vincere il rivale in un duello. Al decide cos\u00ec di curare il proprio aspetto e di cambiare vita. Henry, in seguito, si presenta ad Al quando questo, per non affrontare un secondo duello nel quale \u00e8 sicuro di soccombere, decide di fuggire. Gli dona un elisir magico, che gli permette di dare le massime prestazioni con le armi da fuoco per un intervallo di dieci secondi. Al beve cos\u00ec la pozione quando si trova faccia a faccia con l'avversario, il quale a sua volta beve chiaramente la stessa pozione. In tal modo i due pistoleri escono dal duello alla pari, con una ferita alla mano che non permetter\u00e0 pi\u00f9 loro di sparare.\nIl sarcofago.\nTrama.\nBarbara \u00e8 una ex-stella di Hollywood ormai fuori dalle scene da alcuni anni che passa il proprio tempo a guardare le pellicole in cui compariva giovane e bella. Nonostante l'aiuto di un amico, che prova a farla tornare a recitare in ruoli minori, Barbara preferir\u00e0 sognare i tempi che furono e finir\u00e0 ad immergersi fin troppo nei suoi vecchi film.\nLa giostra.\nTrama.\nMartin \u00e8 un rappresentante di New York che in un giorno di festa si reca in campagna. Quando la sua auto si ferma ed \u00e8 costretto a lasciarla per l'intera giornata da un meccanico, Martin ne approfitta per tornare nel paesino dove \u00e8 nato e cresciuto, situato l\u00ec vicino. Una volta arrivato scopre che tutto \u00e8 fin troppo simile ad allora...\nLa clausola.\nTrama.\nWalter \u00e8 un uomo ipocondriaco e terrorizzato dall'idea che il giorno della sua morte sia molto vicino; una sera viene avvicinato dal Diavolo che gli propone di vendere la sua anima in cambio della vita eterna. L'uomo inizia cos\u00ec a tentare i pi\u00f9 svariati tipi di suicidio, restando sempre illeso e ottenendo anzi lauti premi assicurativi. Quando per\u00f2, per disgrazia, sua moglie cade dal tetto ed egli viene condannato all'ergastolo, capir\u00e0 che la vita eterna pu\u00f2 non essere bella quanto sembra.\nSolitudine.\nTrama.\nJames Corry \u00e8 condannato per omicidio a 50 anni di reclusione su un pianeta deserto in completa solitudine; solo 4 volte all'anno ha la possibilit\u00e0 di avere contatti umani con tre ufficiali che consegnano i viveri, senza avere la possibilit\u00e0 di fermarsi per pi\u00f9 di 15 minuti. Dopo 4 anni Corry non ne pu\u00f2 pi\u00f9 e ogni giorno medita di farla finita, ma da l\u00ec a poco riceve un \"pacco speciale\" che si riveler\u00e0 estremamente prezioso; contiene infatti un androide femminile che gli far\u00e0 compagnia in tutto.\nTempo di leggere.\nTrama.\nHenry Bemis \u00e8 un modesto impiegato di banca con una smisurata passione per la lettura, che viene per\u00f2 ostacolata in ogni modo possibile dal suo capo e dalla moglie. Durante la pausa pranzo si rinchiude nella cassaforte della banca per abbandonarsi al suo piacere, ma un brutto giorno, finita la pausa pranzo, non ritrover\u00e0 pi\u00f9 il mondo che aveva lasciato. Nonostante il desolante scenario, trover\u00e0 un lato positivo in tutto questo, almeno finch\u00e9 ha la possibilit\u00e0 di leggere...\nUn sogno lungo un attimo.\nTrama.\nEdward Hall \u00e8 un uomo schiavo della sua immaginazione fuori dal comune che si prende gioco di lui in ogni modo: soprattutto durante i suoi sogni a puntate. Dopo giorni d'insonnia si reca da uno psichiatra raccontando la sua storia e rivelandogli che addormentarsi anche solo per un attimo potrebbe rivelarsi fatale.\nLa notte del giudizio.\nTrama.\nNel 1942 la nave \"Queen of Glasgow\" \u00e8 appena salpata da Liverpool con destinazione New York in mezzo a una nebbia fittissima. A bordo ci sono pochissimi passeggeri civili e la tensione si taglia a fette per paura di un improvviso e probabile attacco da parte di qualche sottomarino nazista in agguato. Tra i passeggeri c'\u00e8 anche Carl Lancer, un tedesco vittima di amnesia che sta recuperando la memoria man mano che il viaggio prosegue.\nQuando il cielo fu aperto.\nTrama.\nDopo 31 ore di volo aerospaziale su una navicella X-20, gli astronauti Forbes e Gart atterranno miracolosamente illesi nel deserto e vengono tratti in salvo. Di 24 di quelle 31 ore non ricordano assolutamente niente. Dopo una notte in ospedale Forbes, ai limiti di un'isteria, cerca di convincere il compagno che in realt\u00e0 sulla navicella erano in tre, c'era anche Harrington, il suo migliore amico, di cui per\u00f2 nessuno sembra pi\u00f9 ricordarsi.\nChi troppo vuole.\nTrama.\nFred Renard \u00e8 un uomo scontroso e arrogante, che con la prepotenza cerca di soddisfare solo i propri interessi personali mirando a una vita fatta di divertimento e lusso. Una sera in un bar sulla sua strada incontra un anziano venditore ambulante, un uomo molto particolare che ha il potere di darti in dono quello che pi\u00f9 ti serve in quel momento.\nMorire in quattro.\nTrama.\nUn uomo che vive di espedienti ha una capacit\u00e0 incredibile: modificando la propria espressione facciale \u00e8 in grado di assumere le sembianze di chiunque. L'uomo ne approfitta quindi per assumere l'aspetto di un cantante appena morto per sedurre la sua donna, poi, per fare soldi facili, si trasforma in un boss che era stato ucciso da un rivale e infine, per sfuggire agli scagnozzi di questo, diventa un pugile, che ha per\u00f2 un conto in sospeso con il padre...\nIl terzo dal Sole.\nTrama.\nIl signor Sturka lavora all'interno di una sorta di base militare che compie esperimenti nell'ambito nucleare. Da mesi \u00e8 a conoscenza di un attacco nucleare nei confronti di una potenza straniera che con tutta probabilit\u00e0 risponder\u00e0 con gli stessi mezzi provocando la fine del pianeta. A un giorno dall'evento Sturka e la sua famiglia, insieme a due amici, tentano di salvarsi in extremis con una navicella che li porter\u00e0 su un altro pianeta.\nUna freccia verso il Sole.\nTrama.\nPer la prima volta nella storia dell'uomo un velivolo da lui costruito viene lanciato nello spazio, ma dopo poche ore dalla partenza dalla Terra non si hanno pi\u00f9 notizie degli otto uomini che fanno parte dell'equipaggio. Quattro di questi sono morti, uno \u00e8 in fin di vita e i restanti tre superstiti, atterrati su un misterioso e caldissimo asteroide, lottano per sopravvivere. Uno di questi, Corey, comincia a non reggere pi\u00f9 la pressione della situazione quando l'acqua comincia a scarseggiare.\nL'autostoppista.\nTrama.\nLa ventisettenne Mel Adams deve attraversare gli Stati Uniti da costa a costa con la sua automobile, in direzione Los Angeles. In Pennsylvania le scoppia una gomma e rimane illesa, insieme alla macchina, da un brutto incidente. Da questo momento in poi la paura e l'angoscia accompagneranno il suo viaggio, soprattutto alla vista di un piccolo autostoppista cencioso che compare ad ogni cittadina.\nLa febbre.\nTrama.\nI coniugi Gibbs hanno vinto una vacanza a Las Vegas. I sogni di gloria al gioco della moglie vengono a scontrarsi con il solido pragmatismo del marito, convinto che il denaro pu\u00f2 essere guadagnato solo con il sudore della fronte, ma il demone del gioco \u00e8 dietro l'angolo.\nL'ultimo volo.\nTrama.\nWilliam Decker \u00e8 un militare che, durante la Prima guerra mondiale, per sfuggire ai nemici tedeschi entra con il proprio aereo in una nuvola. Una volta uscito dalla nuvola atterra per\u00f2 in una base militare del 1959, dove scoprir\u00e0 che un suo commilitone del '18, creduto morto, \u00e8 ormai divenuto un alto comandante e sta proprio per visitare la base...\nIl testamento purpureo.\nTrama.\nL'esercito degli Stati Uniti \u00e8 impegnato sul campo di battaglia delle Filippine. Tra i soldati spicca il tenente William Fitzgerald e il suo strano potere: poter scrutare la morte che incombe sul viso dei suoi compagni di trincea.\nTre uomini nello spazio.\nTrama.\nNel 2185 gli ufficiali spaziali Kirby, Webber e Meier, in seguito a un'avaria della loro navicella, eseguono un atterraggio di fortuna su un pianeta in tutto e per tutto simile alla Terra, ma distante da essa 655 milioni di miglia. Particolarit\u00e0 di questo asteroide \u00e8 che \u00e8 popolato da persone completamente immobili, o perlomeno tutti tranne uno.\nImmagine allo specchio.\nTrama.\nLa signorina Millicent Burns aspetta all'autostazione il bus che la porter\u00e0 a Buffalo per un colloquio di lavoro, ma in questo posto le accadono strane cose che le fanno dubitare della sua stessa sanit\u00e0 di mente. In particolare le accade che ovunque si muova le persone le dicono che \u00e8 gi\u00e0 stata in quel posto per fare quelle stesse cose.\nMostri in Maple Street.\nTrama.\nIn Maple Street una tranquilla comunit\u00e0 cittadina prosegue la propria vita nell'armonia finch\u00e9 uno strano bagliore nel cielo causa il malfunzionamento di qualsiasi apparecchio elettronico, comprese le automobili, provocando l'isolamento totale. Grazie anche ai fumetti letti dal piccolo Tommy, immediatamente scatta la psicosi da mostro e da invasione aliena: ben presto tutti si convincono che tra di loro ci sia un alieno sotto mentite spoglie umane.\nL'avventura di Arthur Curtis.\nTrama.\nArthur Curtis \u00e8 un uomo d'affari che sta pianificando una vacanza a San Francisco con sua moglie Marian. Dopo essere arrivato nel suo ufficio e aver parlato con la sua segretaria Sally, dopo aver scoperto che il suo telefono non \u00e8 funzionante e aver sentito qualcuno urlare \"tagliato\", scopre che il suo ufficio \u00e8 un film ambientato su un palcoscenico. Gli viene detto che Arthur Curtis \u00e8 semplicemente un ruolo che sta interpretando, e che la sua vera identit\u00e0 \u00e8 Gerald Raigan, una star del cinema che viene catturato nel mezzo di un brutale divorzio da una moglie ostile Nora, dal suo stesso alcolismo e da una carriera in declino. . Lascia lo studio con Nora, poich\u00e9 lei vuole soldi.\nCerca invano di localizzare la casa di Arthur Curtis e confonde una bambina con sua figlia, spaventandola. Nora lo porta nella loro vera casa. All'interno, incontra il suo agente, che gli dice che se non riesce a continuare a lavorare quel giorno, lo lascer\u00e0 cadere come cliente. Curtis continua a protestare di non essere Raigan e cerca di chiamare il suo posto di lavoro, ma l'operatore non riesce a trovarne alcun elenco. Il suo agente crede di avere un esaurimento nervoso e gli mostra la sceneggiatura di un film intitolato The Private World of Arthur Curtis. Poi gli dice che il film \u00e8 stato cancellato a causa del suo sfogo in studio.\nRaigan / Curtis si precipita sul set, che viene smantellato, e supplica di non essere lasciato nel mondo indifferente di Gerald Raigan. Curtis riappare nel suo ufficio com'era prima, proprio quando arriva Marian. Sally d\u00e0 ad Arthur i suoi biglietti aerei. Mentre Arthur sente l'eco dei suoni dello studio, dice a Marian che non vuole mai perderla e che dovrebbero partire immediatamente per le loro vacanze. Nel frattempo, nell'altro mondo, l'agente di Raigan si presenta sul set per scoprire che Raigan \u00e8 scomparso. Mentre il set viene smantellato, un teaser mostra la scritta \"Arthur Curtis\" lasciata su un tavolo, in attesa di essere gettata nel cestino della spazzatura. Nell'ultima scena, Curtis e Marian salgono a bordo di un aereo, che prende il volo e svanisce nel cielo.\nLunga vita a Walter Jameson.\nTrama.\nWalter Jameson \u00e8 un professore di storia all'universit\u00e0 e le sue lezioni sono tra le pi\u00f9 seguite per il grande grado di partecipazione che ci mette il professore nel corso delle sue spiegazioni, al punto che sembra aver vissuto in prima persona le vicende di cui narra. Un suo anziano collega, nonch\u00e9 padre della sua futura moglie, scopre che in effetti \u00e8 cos\u00ec.\nGente come noi.\nTrama.\nAlla vigilia di un lancio spaziale verso Marte, i due astronauti Marcuson e Conrad discutono sul viaggio ormai prossimo, con quest'ultimo che esprime al compagno tutti i suoi timori verso nuove forme di vita che si potrebbero incontrare sul pianeta rosso. Marcuson ha una propria teoria secondo cui se Dio ha creato altri esseri viventi su altri pianeti, essi sono uomini come noi.\nEsecuzione.\nTrama.\nNel 1880 il fuorilegge Joe Casswell sta per essere giustiziato quando, ormai penzoloni alla corda, improvvisamente scompare. Il motivo \u00e8 che nel 1959 uno scienziato ha appena ultimato una macchina del tempo e ha effettuato il suo primo tentativo di riportare ai suoi giorni qualcuno dal passato.\nIl desiderio dei desideri.\nTrama.\nBolie Jackson \u00e8 un vecchio pugile che su tanti ring ha lasciato la sua giovinezza e sulla sua pelle si porta i segni di tanti combattimenti. Con molti acciacchi si appresta a combattere e il suo piccolo amico Harry gli confida che esprimer\u00e0 il \"desiderio dei desideri\" per far s\u00ec che non si faccia nemmeno un graffio.\nL'altro posto.\nTrama.\nRocky Valentine, dopo una vita all'insegna del crimine, viene ucciso mentre tenta la fuga dopo una rapina in una gioielleria. Subito dopo la morte va a fargli visita uno strano individuo tutto vestito di bianco, Pip, che esaudisce ogni suo desiderio per quanto riguarda donne, soldi e gioco d'azzardo. Capir\u00e0 presto che, d'ora in avanti, ogni suo desiderio diverr\u00e0 realt\u00e0, che la cosa gli piaccia o no.\nUn incubo dal passato.\nTrama.\nHelene Foley ha un buco nella sua memoria risalente alla notte in cui sua madre \u00e8 stata uccisa davanti ai suoi occhi, quando aveva solo dieci anni. Diventata maestra elementare, una strana bambina che sembra sapere tutto di lei va a trovarla, facendole vivere un incubo.\nUna sosta a Willoughby.\nTrama.\nGart Williams \u00e8 un pubblicitario con un capo che da lui vorrebbe \"pi\u00f9 azione\" e con una moglie molto ambiziosa e quindi insoddisfatta del marito. Gart ogni sera, quando torna in treno dal lavoro, sogna di fermarsi a Willoughby, ridente cittadina di fine Ottocento; un giorno, giunto al limite della frustrazione, decide di restare nel paese immaginario...\nMiele amaro.\nTrama.\nRoger \u00e8 un giovane perdutamente innamorato ma per niente ricambiato; un giorno si reca in uno strano emporio in cui gli viene venduta una pozione che far\u00e0 innamorare di lui la giovane Leila. Dopo sei mesi di matrimonio fin troppo felici, Roger decide di tornare nel negozio per comprare un veleno...\nUna tromba d'oro.\nTrama.\nJoey Crown \u00e8 un trombettista fenomenale, con tutte le potenzialit\u00e0 per diventare il numero uno in citt\u00e0, se non fosse per i suoi gravi problemi con l'alcol che lo portano a vendere anche il suo strumento e a ubriacarsi immediatamente con ci\u00f2 che ne ha ricavato. La vita per\u00f2 sembra volergli dare una seconda possibilit\u00e0.\nIl signor Bevis.\nTrama.\nIl signor Bevis \u00e8 un inguaribile ottimista e nonostante non se la passi tanto bene si gode la vita ed \u00e8 felice. In un giorno sfortunato contemporaneamente viene licenziato, sfrattato e la sua vecchia auto viene demolita. Solo il suo angelo custode pu\u00f2 dargli una mano.\nOre perdute.\nTrama.\nMarsha White \u00e8 ai Grandi Magazzini per comprare un ditale d'oro come regalo alla madre per il suo compleanno. Mentre aspetta l'ascensore si aprono le porte di un altro l\u00ec accanto ma nessuna delle persone in fila sembra accorgersene tranne Marsha che lo prende e chiede al manovratore dove possa trovare un ditale d'oro. Lui le spiega che un oggetto del genere si trova solo al piano \"speciale\" ovverosia il nono e quell'ascensore serve unicamente quel piano a differenza degli altri. Mentre l'ascensore sale si vede la freccia sopra la porta d'ingresso indicare i piani che scorrono ma che arrivano soltanto fino all'ottavo. Arrivati, per\u00f2, al nono Marsha trova solo un ambiente fatiscente e deserto con vetrine e scaffali vuoti, a parte una sola commessa e un solo articolo in vendita, proprio il ditale che stava cercando. La realt\u00e0 comincer\u00e0 a sembrare ben diversa da come appare ai suoi occhi.\nL'invincibile Casey.\nTrama.\nUna scarsa squadra di baseball ingaggia uno strano tiratore mancino che, grazie alla sua potenza, fa ben presto scalare posizioni in classifica al team. Tuttavia il medico sportivo che lo visita dopo un infortunio scopre che il giocatore \u00e8 in realt\u00e0 un robot e minaccia l'allenatore di squalificarlo se esso non verr\u00e0 dotato di un cuore. Allora lo scienziato creatore del robot decide di dotare l'automa di un cuore, ma questo diventa cos\u00ec sensibile e compassionevole che decide di non umiliare la squadra avversaria perdendo volontariamente la partita di baseball.\nUn mondo su misura.\nTrama.\nUno scrittore scopre che, parlando all'interno del proprio registratore, \u00e8 in grado di far comparire i personaggi dei suoi racconti, ci\u00f2 provocher\u00e0 la gelosia della moglie..."}
{"id": "1227291", "revid": "125946662", "url": "https://it.wikipedia.org/wiki?curid=1227291", "title": "Episodi di Ai confini della realt\u00e0 (serie televisiva 1959) (seconda stagione)", "text": "La seconda stagione della serie televisiva classica della serie TV Ai confini della realt\u00e0, formata da 29 episodi, \u00e8 andata in onda negli USA dal 20 settembre 1960 al 2 giugno 1961: di seguito sono elencati i riassunti e i dettagli degli episodi, i registi, gli sceneggiatori e gli interpreti.\nIl numero degli episodi fu ridotto (la prima stagione era formata da 36 puntate, la terza sar\u00e0 di 37) dall'emittente CBS per ridurre i costi di produzione che venivano ritenuti alti: per lo stesso motivo, 6 episodi di questa stagione vennero girati su nastro magnetico invece che su pellicola.\nIn Italia la stagione 2 venne trasmessa della RAI per la prima volta nel 1963: solo 7 episodi vennero trasmessi dal canale di stato (e in 5 di essi vennero eliminate le presentazioni di Rod Serling). In seguito, nelle reti Fininvest, durante gli anni ottanta vennero messi in onda quasi tutti i restanti episodi, tranne 6 (recentemente proposti e disponibili solo in DVD). Nel 2015 Rai 4 ha trasmesso l'intera seconda stagione.\nRe Nove non torner\u00e0.\nAfrica, 1943. Il bombardiere \"Re Nove\" precipita nel deserto e il Capitano James Embrey scopre che tutti i membri del suo equipaggio sono misteriosamente scomparsi. Anni dopo, ricoverato in ospedale, soffre di allucinazioni in cui rivede i propri compagni. Ma sono davvero solo allucinazioni? Un'infermiera, rovesciando una delle sue scarpe, scopre che \u00e8 piena di sabbia.\nLa vecchia bottiglia.\nArthur ed Edna Castle, una matura coppia che gestisce un piccolo negozio d'antiquario e pegni da generazioni, s'imbatte in un genio che offre loro la possibilit\u00e0 di esprimere quattro desideri. Scettici e convinti che si tratti di una burla, usano il primo per una cosa da poco - la riparazione di una vetrinetta rotta. Il secondo desiderio \u00e8 pi\u00f9 sostanzioso - un milione di dollari - per\u00f2 si rivela inutile: i Castle ne regalano una piccola parte a vicini e clienti (60.000 dollari), mentre, quando arriva l'agente del fisco a reclamare le imposte, restano loro soli cinque dollari. Per il terzo desiderio, Arthur decide di fare le cose in grande: vuol essere capo di una potente nazione moderna nella quale non si tengano elezioni... e si ritrova a Berlino nel 1945, nei panni di Adolf Hitler, stretto d'assedio nel bunker. L'ultimo desiderio lo adopera per tornare a essere se stesso. Al termine di questa bizzarra esperienza, la coppia si ritrova nelle stesse modeste condizioni di prima, ma forse ha imparato ad apprezzare quel che possiede.\nLa decisione.\nJackie Rhoades, un gangster da quattro soldi nevrotico e insicuro, ha appena ricevuto dal suo capo George l'ordine di uccidere un uomo, con la minaccia di essere ucciso a sua volta. Solo in una squallida stanza d'albergo, Jackie \u00e8 tormentato dalla sua coscienza, che si materializza nella sua immagine riflessa nello specchio. Il Jackie riflesso \u00e8 forte, deciso, ed \u00e8 questo nuovo uomo ad accogliere George quando rientra minacciosamente nella stanza. Dopo aver buttato fuori George a calci, Jackie lascia la stanza deciso a ricominciare una nuova vita, mentre il \"vecchio\" Jackie resta al posto dell'altro dietro lo specchio.\nAntipatia per le macchine.\nLo scrittore Bartlett Finchley nutre un'irragionevole avversione per il mondo moderno e per tutti gli apparecchi legati al progresso, tanto da distruggere in preda all'ira quelli presenti nella sua casa, come il telefono, la televisione, la radio. Il suo carattere irosamente snob compromette i rapporti con i suoi simili e, dopo l'ennesima scenata in cui se l'\u00e8 presa contro la macchina da scrivere, anche la segretaria che lo aveva sopportato per anni lo pianta in asso, dopo avergli consigliato di farsi curare. Rimasto solo, l'uomo \u00e8 ossessionato da \"messaggi\" che gli arrivano dagli apparecchi di casa, contenenti tutti un invito: \"Vattene da qui, Finchley!\". Dopo che il rasoio, trasformatosi in serpente, ha tentato di morderlo, Finchley fugge per strada e si trova minacciato dalla sua macchina, dalle sembianze minacciosamente umane. Terrorizzato, l'uomo cade in piscina e annega. Al suo funerale partecipano poche persone.\nUlulati nella notte.\nLa storia \u00e8 ambientata nel vecchio continente, in un convento isolato dal mondo. Trovato riparo durante un temporale, un occasionale visitatore viene messo in guardia da un frate, Fratello Jerome, di non dare ascolto a un prigioniero, chiuso a chiave dentro una cella. Il visitatore per\u00f2 non segue il consiglio e, convinto dal prigioniero che questi \u00e8 perseguitato ingiustamente, lo libera, senza rendersi conto che si tratta del Diavolo.\n\u00c8 bello quel che piace.\nL'episodio si svolge all'interno di un ospedale. Una giovane donna, Janet Tyler, la cui testa \u00e8 interamente avvolta dalle bende, ha subito nuovamente un'operazione di chirurgia estetica. Attorno a lei dottori e infermiere - che intravediamo appena, ombre o parti del corpo come mani e gambe - ne compatiscono il destino: se anche questa volta l'operazione non avr\u00e0 avuto successo, la giovane verr\u00e0 confinata con altri esseri deformi come lei, dai volti troppo ripugnanti per poter vivere in mezzo agli altri. La testa di Janet viene liberata dalle bende, si sentono espressioni di disgusto o piet\u00e0, perch\u00e9 il suo volto \u00e8 rimasto identico: quello di una bella bionda, mentre tutti quelli che la circondano sono mostruosi incroci fra umani e suini.\nAppena in tempo.\nDon e Pat Carter, una coppia di sposini, \u00e8 costretta a fermarsi in un paesino dell'Ohio a causa di un guasto all'auto su cui stavano viaggiando. Sul tavolo del Caff\u00e8 dove stanno trascorrendo alcune ore in attesa che venga effettuata la riparazione \u00e8 posta una strana macchinetta, a forma di testa demoniaca, che in cambio di una monetina offre una predizione. Don prova a chiedere al \"veggente mistico\" se riuscir\u00e0 a ottenere la promozione cui aspira: la macchinetta risponde positivamente e una telefonata all'Ufficio conferma l'esattezza della previsione. Don allora viene colto da una specie di frenesia e inizia a chiedere al \"veggente mistico\" informazioni sul suo futuro, nonostante la crescente preoccupazione di Pat. Alla fine, Pat riesce a convincere il marito a ripartire verso un futuro ignoto, ma che proprio per questo pu\u00f2 essere pieno di speranza. Nello stesso Caff\u00e8, un'altra coppia prender\u00e0 posto accanto alla macchinetta del \"veggente mistico\".\nL'Ora tarda.\nUno scienziato vive tranquillo e beato con moglie e figlia in una bella casa, servito e riverito dalla sua numerosa servit\u00f9. In realt\u00e0 tutti i domestici non sono altro che dei robot programmati per servire. La figlia del dottore un giorno si spazientisce e induce il padre a sbarazzarsi di quelle macchine, fino a quando non scoprir\u00e0 una strana realt\u00e0.\nProblemi con Templeton.\nBooth Templeton \u00e8 un anziano attore, sposato con una donna molto pi\u00f9 giovane di lui. In realt\u00e0 Templeton sogna di continuo, con nostalgia, i tempi in cui era sposato con Laura, la prima moglie ormai defunta.\nUn giorno, uscendo dal teatro dopo un litigio con Arthur Willis, un giovane e arrogante regista, Templeton si ritrova magicamente nel 1927: sua moglie e il suo vecchio amico Barney Flueger lo stanno aspettando in un ristorante; ma il passato non si mostra cos\u00ec bello come Templeton lo ricordava.\nUn'insolita macchina fotografica.\nDue ladri dopo un furto in un negozio scoprono che fa parte della refurtiva anche una macchina fotografica che \u00e8 in grado di fotografare le cose mostrandole come esse saranno alcuni minuti dopo. Alla coppia si unisce anche il fratello di lei e i tre pensano bene di sfruttare la macchina per vincere ai cavalli, ma presto si scoprir\u00e0 che hanno in tutto solo 10 foto a disposizione.\nLa notte degli umili.\nUn uomo sbarca il lunario travestendosi da Babbo Natale per allietare i bambini nei negozi di giocattoli ma un giorno, presentandosi al lavoro in ritardo ed evidentemente ubriaco, viene licenziato. L'uomo esprime cos\u00ec il desiderio di poter fare veramente doni per rendere felice la gente: presto trover\u00e0 in una strada buia un magico sacco.\nLa polvere.\nNel vecchio West un giovane viene condannato a morte per aver accidentalmente travolto e ucciso una bambina con il proprio carro. Il padre del giovane acquista cos\u00ec a caro prezzo, da un impostore, una polvere magica che dovrebbe far perdonare suo figlio dalla collettivit\u00e0. La polvere non \u00e8 altro che sabbia e questo desiderio non si avverer\u00e0, per\u00f2 la vita del giovane \u00e8 destinata a non finire quel giorno.\nViaggio nel tempo.\nAppena uscito da una discussione sulla possibilit\u00e0 di viaggiare nel tempo e di cambiare la storia, Peter si ritrova improvvisamente un secolo nel passato. Egli capir\u00e0 subito di essere capitato nel giorno in cui sar\u00e0 ucciso il Presidente Lincoln ma, tentando di mettere in guardia le autorit\u00e0, non verr\u00e0 creduto da quasi nessuno.\nTutta la verit\u00e0.\nUn abile venditore di auto usate acquista una vecchia macchina che, secondo il suo vecchio proprietario, sarebbe stregata: chi la possiede non sar\u00e0 in grado di mentire fino al giorno in cui non se ne sbarazzer\u00e0. Il venditore d'auto vede quindi crollare i propri affari.\nGli invasori.\nUna donna anziana che vive in una isolata casa di campagna, dall'aspetto molto modesto, deve fronteggiare da sola l'assalto di minuscoli invasori spaziali, arrivati a bordo di un disco volante in miniatura. Con la forza della disperazione e usando le \"armi\" a sua disposizione (utensili di cucina, coltello, scopa ecc.), la donna riesce a uccidere alcuni invasori e a distruggere con un'ascia il disco prima che questo possa ripartire. \nSolo nell'ultima scena, prima della distruzione del disco, si sentono alcune frasi di dialogo: appaiono cos\u00ec i minuscoli invasori, in realt\u00e0 astronauti della Terra, sbarcati su un pianeta dove vivono esseri giganteschi e ostili.\nI pensieri degli altri.\nUn modesto impiegato di banca, per un caso bizzarro (lancia in aria una monetina che cadendo resta in piedi), si trova a possedere, sia pure per un breve periodo, uno straordinario potere: quello di ascoltare i pensieri di chi lo circonda. Avr\u00e0 cos\u00ec modo di scoprire intrighi, meschinit\u00e0 e anche piani truffaldini, ma soprattutto i veri sentimenti di una giovane e graziosa segretaria, che prova simpatia per lui ma lo vorrebbe pi\u00f9 deciso e sicuro di s\u00e9. L'amore della ragazza gli dar\u00e0 fiducia in s\u00e9 stesso.\nVentidue.\nUna ballerina, rinchiusa in ospedale per i postumi di un esaurimento nervoso, ogni notte fa lo stesso incubo: seguendo un'infermiera nel seminterrato dell'ospedale viene da essa invitata a entrare nella stanza numero 22 dove \u00e8 situato l'obitorio.\nUna volta dimessa dall'ospedale la ballerina andr\u00e0 in aeroporto e scoprir\u00e0 di dover prendere il volo 22 dove \u00e8 di servizio una hostess del tutto identica all'infermiera del sogno.\nL'odissea del volo 33.\nUn volo di linea sulla tratta Londra-New York inizia ad avere una strana e inspiegabile accelerazione. Fra lo stupore generale quando l'aereo arriva a New York l'equipaggio scopre che la citt\u00e0 \u00e8 ricoperta da una fitta vegetazione e vi vivono i dinosauri.\nIl comandante decide cos\u00ec di riprendere quota e quando \u00e8 di nuovo l'ora di atterrare nota che finalmente sono ricomparse le costruzioni e i grattacieli. C'\u00e8 per\u00f2 un dettaglio: il palazzo di vetro dell'ONU non esiste e al suo posto si trova ancora il vecchio stabile dell'Esposizione Universale.\nL'Ercole.\nIl signor Dingle \u00e8 un debole di cui i frequentatori di un bar si prendono burla in continuazione. Due alieni decidono cos\u00ec, per esperimento, di dotarlo di una forza di 300 volte superiore a quella dell'uomo medio. Dingle mostrer\u00e0 a tutti i propri incredibili poteri e ricever\u00e0 anche numerose offerte economiche, la super forza non \u00e8 per\u00f2 destinata a durare in eterno.\nUn vecchio apparecchio radio.\nIn una casa di riposo un uomo \u00e8 stufo della televisione e cos\u00ec ritrova una vecchia radio.\nChiuso nella propria stanza scopre che l'apparecchio emette segnali provenienti dal passato: sar\u00e0 l'occasione per ripensare con nostalgia ai tempi in cui era giovane e innamorato.\nTesta o croce.\nDue gestori di un bar vedono un'auto cappottarsi davanti al locale. Uno dei due uomini, con la sola forza del pensiero, riesce a far capovolgere il mezzo traendo in salvo i due occupanti.\nIl socio ha l'idea di sfruttare questa capacit\u00e0 dell'uomo per vincere al gioco; cos\u00ec si recano al Casin\u00f2, dove arricchirsi al gioco dei dadi sembra fin troppo facile.\nChiamata a lunga distanza.\nBilly \u00e8 un bambino molto legato all'anziana nonna paterna, che il giorno del suo 5\u00ba compleanno gli regala un telefono giocattolo. Di l\u00ec a breve la donna muore ma il piccolo \u00e8 fortemente convinto di poter comunicare con lei parlando nel telefono giocattolo; la madre del bambino \u00e8 molto preoccupata di questa stranezza del figlio e in effetti dopo poco tempo Billy tenta due volte il suicidio pur di raggiungere la cara nonna.\nOltre la duna.\n1847: una carovana di pionieri si sta muovendo dall'Ohio verso la California, ma dopo 11 mesi di cammino non sembrano aver trovato altro che deserto, sete e una grave malattia per il figlio del capo-spedizione. I membri della carovana sembrano decisi a tornare indietro ma il capo-spedizione \u00e8 convinto di poter arrivare alla meta. L'uomo decide cos\u00ec di recarsi da solo oltre una duna di sabbia per vedere al di l\u00e0; il panorama che gli si presenta \u00e8 tutt'altro che ottocentesco: elettrodotti, una strada asfaltata e persino un bar, dove verr\u00e0 a conoscere cose molto importanti.\nIl colpo della bella addormentata.\nQuattro ladri riescono ad assaltare un treno in mezzo al deserto e rubano lingotti d'oro per un valore di un milione di dollari. Certi che altrimenti verrebbero trovati e arrestati, i malviventi seguono il consiglio di uno di loro che dice di avere un piano infallibile: rinchiudersi in una grotta contenente quattro bare di cristallo, nelle quali pare sia possibile restare addormentati per ben cento anni. Seppur titubanti tutti e quattro accettano e iniziano un lungo sonno. Un secolo pi\u00f9 tardi in tre si svegliano mentre uno \u00e8 morto, il gruppo inizia cos\u00ec a muoversi verso la civilt\u00e0.\nIl silenzio.\nIn un club di lusso un vecchio socio non sopporta affatto un giovane membro con il pessimo difetto di chiacchierare in continuo.\nI due fanno cos\u00ec una strana scommessa: se il giovane riuscisse a rimanere in completo silenzio per un anno riceverebbe un premio di 500.000 dollari, l'uomo far\u00e0 di tutto per vincere.\nIl teatro delle ombre.\nUn uomo viene condannato a morte sulla sedia elettrica per aver commesso un omicidio.\nL'imputato implora per\u00f2 il procuratore di riaprire il caso perch\u00e9, se fosse realmente ucciso, tutti morirebbero in quanto la realt\u00e0 che li circonda sarebbe solo frutto di un suo sogno: le sue argomentazioni sono molto realistiche.\nLa mente e la materia.\nL'impiegato Archibald Beechroft \u00e8 talmente stressato dalla vita quotidiana e dalla continua e fastidiosa presenza delle persone che sogna di poter far scomparire tutta la gente. \nGrazie ai consigli letti in un libro capisce che, grazie a una forte concentrazione, \u00e8 possibile ottenere anche questo insolito desiderio...\nChi \u00e8 il vero marziano.\nLa polizia viene avvertita dell'atterraggio di un oggetto volante non identificato e delle tracce sembrano portare in un caf\u00e8.\nAll'interno del locale la polizia avvia un'insolita indagine per capire se fra i clienti vi \u00e8 qualcuno non proprio terrestre...\nUn uomo obsoleto.\nSotto un regime dittatoriale il bibliotecario Romney \u00e8 posto sotto processo per essere obsoleto (infatti in quella forma di stato dispotica i libri sono stati aboliti e la professione di bibliotecario \u00e8 divenuta inutile).\nIl giudice condanna a morte Romney, ma l'imputato chiede di poter essere l'unico a sapere anzitempo il modo in cui sar\u00e0 ucciso e che l'esecuzione avvenga in diretta TV.\nPoco prima dell'esecuzione Romney chiede che il giudice vada a fargli visita..."}
{"id": "1227293", "revid": "1522738", "url": "https://it.wikipedia.org/wiki?curid=1227293", "title": "Signori di Robotech", "text": "I Signori di Robotech sono dei personaggi introdotti nella versione statunitense dell'anime \"Ch\u014djik\u016b kidan Southern Cross\" (\"The Super Dimension Cavalry Southern Cross\" in inglese), che era stato adattato come seconda serie di Robotech in America ed Europa. La loro origine e i loro scopi sono poi stati approfonditi nei vari prequel, sequel e spin-off di Robotech.\nNell'universo narrativo della serie i \"Signori di Robotech\" sono i supremi signori e custodi della \"robotecnologia\". Appaiono fugacemente nella Prima guerra Robotech e sono gli antagonisti della Difesa Terrestre nel secondo conflitto.\nOriginariamente, tra i Signori vi era un brillante scienziato di nome Zhor, che compiendo un viaggio interstellare scopr\u00ec su un pianeta chiamato Optera la razza degli Invid. Qui, dopo aver sedotto la Invid Regis, madre e regina della razza aliena, le rub\u00f2 il segreto dei Fiori della Vita, trafugandoli su Tirol e dando inizio l\u00ec al progetto della Protocultura. Affascinati dall'enorme potenziale, i suoi colleghi ordirono una congiura contro Zhor (dandosi il nome di Signori di Robotech) e ristrutturarono la societ\u00e0 tiresiana utilizzando la clonazione ed introducendo il rito del \"tre-in-uno\" o triumvirato. Zhor dunque costru\u00ec con un gruppo di Zentradi a lui fedeli, l'SDF-1 e nascose all'interno di uno dei motori a piega, la matrice di Protocultura rubata su Tirol; coinvolto nella guerra spietata scoppiata tra i Signori e gli Invid, Zhor mor\u00ec nella stessa battaglia in cui Breetai rimase ferito e sfigurato al volto. Avendo compreso successivamente che la razza Zentradi non sarebbe pi\u00f9 stata capace di combattere una volta venuta a contatto con la Protocultura, i Signori decisero di recarsi personalmente sulla Terra per riappropriarsi della matrice: a tal scopo, usando i tessuti del cadavere di Zhor e le scorte di Fiori della Vita rimaste, crearono un clone del loro antenato, Zhor Primo, che per\u00f2 si ribeller\u00e0 loro e ne causer\u00e0 la rovina.\nCaratteristiche fisiche.\nDall'introduzione del triumvirato, i Signori ed i loro cloni-guerrieri si muovono sempre in gruppi di 3; i gruppi sono formati da individui apparentemente trigemini, ma che in realt\u00e0 hanno avuto origine da un unico essere.\nRobotech Factory.\nLa \"Robotech Factory\" \u00e8 un enorme satellite-officina costruito agli albori della guerra intergalattica con gli Invid, dai Signori di Robotech.\nIl suo compito \u00e8 di costruire le varie tipologie di astronave richieste dalla razza guerriera creata appositamente dai Signori, gli Zentradi.\nSconfitto Dolza, i terrestri organizzano assieme a Breetai una spedizione che, grazie alla sorpresa ed a tattiche poco ortodosse, consente loro di catturare la Factory e portarla in orbita terrestre. Qui, dopo la distruzione dell'SDF-1 e dell'SDF-2 ad opera di Lord Kyron, si costruisce l'SDF-3, basandosi su progetti originali di Zhor."}
{"id": "1227294", "revid": "121081518", "url": "https://it.wikipedia.org/wiki?curid=1227294", "title": "Episodi di Ai confini della realt\u00e0 (serie televisiva 1959) (quarta stagione)", "text": "La quarta stagione della serie televisiva classica della serie TV Ai confini della realt\u00e0, formata da 18 episodi, \u00e8 andata in onda negli USA dal 3 gennaio al 23 maggio 1963: di seguito sono elencati i riassunti e i dettagli degli episodi, i registi, gli sceneggiatori e gli interpreti.\nVennero apportati alcuni cambiamenti rispetto alle precedenti stagioni: il titolo originale della serie, che sub\u00ec una leggera modifica, divenendo solo \"Twilight Zone\", senza l'articolo \"The\", ma soprattutto la durata degli episodi, che pass\u00f2 da poco meno di mezzora a un'ora.\nIn Italia la stagione 4 venne trasmessa per la prima volta negli anni sessanta, quando la RAI acquist\u00f2 6 episodi della serie (che pag\u00f2 con un minor successo in termini di ascolto il cambio di format): i rimanenti 12 episodi non vennero mai proposti negli anni ottanta dalle reti Fininvest e furono doppiati solo nel 2006, per il mercato del DVD.\nA sua immagine.\nTrama.\nAlan Talbot decide di portare la sua nuova ragazza in visita a Coerville, il paese dove \u00e8 cresciuto. Una volta giunti nel paesino, dove Alan era stato l'ultima volta solo una settimana prima, per\u00f2 molte cose sembrano essere cambiate, inoltre la casa dove vive sua zia \u00e8 abitata da un uomo che sostiene di abitarci da 9 anni e al cimitero non \u00e8 pi\u00f9 presente la tomba dei suoi genitori. Poi Alan inizia a sentire nella sua testa uno strano suono...\nUn'eco in fondo al mare.\nTrama.\n1962: una nave dell'esercito americano nel pieno dell'oceano individua un sottomarino fermo sotto la propria posizione. Presto dall'interno di questo sommergibile, affondato oltre vent'anni prima, iniziano a sentirsi degli strani rumori. Nel frattempo il secondo di bordo della nave inizia a sentirsi male e ad avere la visione di alcuni suoi commilitoni morti proprio in quel sottomarino venti anni prima...\nLa valle della pace.\nTrama.\nPhilip e il suo cane viaggiano con l'auto e prendono una \"scorciatoia\" che li conduce alla \"Valle della pace\". Qui il cane inizia a rincorrere un gatto e improvvisamente una bambina lo fa scomparire. L'uomo incredulo inizia a capire che in quel paesino molte cose non vanno e quando decide di andarsene la sua auto va a sbattere contro un muro invisibile. Questo incidente costringer\u00e0 Philip a rimanere nel villaggio e a fare alcune incredibili scoperte...\nLui \u00e8 vivo.\nTrama.\nUn giovane fanatico del neonazismo, con il suo sparuto gruppo di estremisti, \u00e8 solito fare comizi agli angoli delle strade ma senza alcun successo di pubblico. Una notte per\u00f2 arriva per dargli consigli su come aumentare la sua popolarit\u00e0 un uomo che sembra saperla fin troppo lunga in merito...\nMuta.\nTrama.\nLa piccola Ilse rimane illesa in un incendio che distrugge la sua casa uccidendo i suoi genitori. Due vicini di casa iniziano a prendersi cura di lei scoprendo ben presto che la bambina non ha mai imparato a parlare. Ilse nasconde per\u00f2 una capacit\u00e0 molto pi\u00f9 speciale...\nL'astronave fantasma.\nTrama.\nNello spazio naviga un'astronave con a bordo tre astronauti. Arrivati su un pianeta avvistano dall'alto una navetta identica alla loro che si \u00e8 schiantata al suolo tempo prima. I tre decidono cos\u00ec di esplorare dall'interno tale astronave dove li aspetta una sorpresa a dir poco sconcertante...\nJess-Belle.\nTrama.\nJess-Bell \u00e8 innamorata di uomo che per\u00f2 \u00e8 promesso sposo di una ricca ereditiera. La giovane decide cos\u00ec di rivolgersi a una strega affinch\u00e9 possa ottenere l'amore dell'uomo. La strega le d\u00e0 una pozione secondo la quale l'uomo sar\u00e0 perdutamente innamorato di lei, ma allo scoccare di ogni mezzanotte lei si trasforma in un grosso gatto selvatico...\nMiniatura.\nTrama.\nUn uomo di oltre trent'anni che vive ancora in casa con la madre viene licenziato dall'ufficio a causa delle sue continue assenze. Egli \u00e8 infatti solito recarsi al museo nello spazio dedicato alle miniature e in particolare pare essersi innamorato di una bambola che, ai suoi occhi, si muove. Anche i tentativi della sorella di presentargli un'amica non sembrano farlo desistere da questa infatuazione.\nIl diavolo e il giornalista.\nTrama.\nIl Corriere \u00e8 un piccolo giornale di provincia sull'orlo del fallimento. Il direttore dopo essere stato abbandonato dal suo ultimo collaboratore e rimasto con in redazione solo la sua fidanzata, sembra ormai deciso a chiudere. In seguito, ormai datosi all'alcol, il direttore va su una torre per farla finita, ma qui conosce il signor Smith, il quale lo convince a desistere dall'estremo gesto e una volta assunto dal giornale inizia a far lievitare le vendite dello stesso. Smith presto vorr\u00e0 per\u00f2 in cambio qualcosa di molto prezioso...\nNessun tempo \u00e8 come il passato.\nTrama.\nPaul \u00e8 riuscito a inventare una macchina del tempo e con l'aiuto di un amico si fa spedire indietro nel passato per provare a cambiare alcuni eventi che avrebbero funestato il destino dell'umanit\u00e0. Si reca a Hiroshima per avvertire dello sganciamento della bomba nucleare, poi va a Berlino per tentare di uccidere Hitler prima dell'avvio della guerra e infine va sul Lusitania per avvertire dell'imminente affondamento. In tutti e tre i casi per\u00f2 non riesce nel suo intento. Cos\u00ec ormai deluso si fa mandare in un tranquillo paesino del 1881 dove per\u00f2 dovr\u00e0 ancora fare i conti col destino.\nDimensioni parallele.\nTrama.\nGaines \u00e8 un astronauta che viene spedito in orbita. Una volta nello spazio perde il contatto con la base e la sua navetta viene ritrovata pi\u00f9 tardi completamente intatta a terra con lui illeso. Una volta tornato a casa inizia per\u00f2 a capire che diversi dettagli della sua vita sono cambiati rispetto a prima e che nessuno ha mai sentito parlare del Presidente Kennedy.\nSognando un genio.\nTrama.\nGeorge \u00e8 un uomo timido innamorato di una sua collega a cui non sa che cosa regalare per il suo compleanno. Cos\u00ec si reca in un negozio in cui gli viene venduta un'antica lampada, da cui presto esce un Genio che gli concede di poter esprimere un desiderio. George \u00e8 indeciso su cosa scegliere fra la popolarit\u00e0, la ricchezza e il potere...\nLa nuova esposizione.\nTrama.\nMartin \u00e8 il dipendente di un museo delle cere che espone le riproduzioni di cinque sanguinari assassini ormai deceduti. Quando il museo chiude egli decide di prendersi cura delle cere e di accudirle nel suo seminterrato. La moglie non sembra molto d'accordo con questa soluzione, ma presto una delle statue la far\u00e0 tacere per sempre...\nUltimamente penso a Cliffordville.\nTrama.\nIl signor Feathersmith \u00e8 un multi-milionario ormai settantacinquenne che non ha pi\u00f9 nulla da chiedere alla vita. Una diavolessa gli propone cos\u00ec, in cambio di tutte le sue fortune monetarie, di tornare indietro nel tempo di 50 anni, a Cliffordville (la sua cittadina) per iniziare di nuovo la scalata. Le cose non saranno facili come sembrano.\nL'incredibile mondo di Horace Ford.\nTrama.\nHorace ha 38 anni e vive in casa con la moglie e la madre. Troppo spesso per\u00f2 ricorda i tempi in cui era bambino in ogni minimo dettaglio. Cos\u00ec una sera si reca nella via in cui era cresciuto e trova che tutti sono ancora allo stesso modo di allora...\nGioved\u00ec torniamo a casa.\nTrama.\nIn un futuro non troppo lontano gli esseri umani hanno colonizzato un pianeta situato a 2 miliardi di chilometri dalla Terra. Dopo 30 anni vive su questo pianeta (riscaldato da due soli) una colonia di oltre 150 persone, tutti nella speranza di tornare un giorno sulla Terra.\nQuando finalmente arrivano degli astronauti per riportarli a casa, William Benteen il leader dei coloni, inizia a manifestare dei problemi...\nPassaggio sulla Lady Anne.\nTrama.\nUna coppia di sposini ormai in crisi decidono di regalarsi una crociera della durata di due settimane che li porter\u00e0 ad attraversare l'oceano Atlantico dagli USA all'Inghilterra. Una volta a bordo scopriranno che gli altri passeggeri sono tutti anziani e che quello \u00e8 l'ultimo viaggio della nave Lady Anne.\nIl bardo.\nTrama.\nUno sceneggiatore senza troppo talento riceve l'incarico da un produttore di scrivere la trama per una nuova serie televisiva sulla magia nera. Una volta comprato un libro su tale materia, verr\u00e0 in suo aiuto... William Shakespeare."}
{"id": "1227295", "revid": "122981022", "url": "https://it.wikipedia.org/wiki?curid=1227295", "title": "Episodi di Ai confini della realt\u00e0 (serie televisiva 1959) (quinta stagione)", "text": "La quinta e ultima stagione della serie televisiva classica della serie televisiva Ai confini della realt\u00e0, formata da 36 episodi, \u00e8 andata in onda negli Stati Uniti d'America dal 27 settembre 1963 al 19 giugno 1964: di seguito sono elencati i riassunti e i dettagli degli episodi, i registi, gli sceneggiatori e gli interpreti.\nLa pi\u00f9 evidente variante rispetto alla stagione precedente riguarda la durata degli episodi, che tornano ai consueti 25 minuti: l'esperimento degli episodi di un'ora attuato nella stagione 4 non aveva dato gli esiti previsti in fatto di ascolti, critica e costi.\nRegisti e attori celebri hanno continuato a contribuire a quest'ultima stagione: tra i primi, Don Siegel, Richard Donner, Jacques Tourneur, tra gli attori Mickey Rooney, James Coburn, Lee Marvin, Telly Savalas, William Shatner. Una menzione merita l'episodio 22, \"Un avvenimento sul ponte di Owl Creek\": per rientrare dalle spese del budget sforato, il produttore William Froug (che sostituiva Bert Granet) pens\u00f2 di acquistare i diritti di un cortometraggio francese, \"La rivi\u00e9re du Hibou\", precedentemente premiato con la Palma d'oro al miglior cortometraggio alla 15\u00aa edizione del Festival di Cannes (1962) e tratto da un racconto di Ambrose Bierce. Ridoppiato in inglese, con l'inserimento della presentazione di Rod Serling, divenne l'episodio 22: la produzione riusc\u00ec a rimanere nel budget, accrescendo il livello qualitativo dei gi\u00e0 eccellenti sceneggiatori (con Bierce), presentando una pellicola di un paese negli anni sessanta agli apici della cinematografia internazionale (la Francia) ed estendendo fuori dai confini la sua popolarit\u00e0. La trovata salv\u00f2 la stagione ma non la serie comunque, che chiuse per il divario tra gli alti costi di produzione e gli ascolti medio-bassi.\nIn Italia la stagione 5 \u00e8 stata trasmessa da Jimmy fra dicembre 2004 ed agosto 2005 in lingua originale con sottotitoli, mentre \u00e8 stata pubblicata doppiata per la prima volta soltanto nel 2007 per il mercato del DVD; nel 2015 Rai 4 ha trasmesso 29 dei 36 episodi.\nIn onore di Pip.\nTrama.\nMax Phillips \u00e8 un allibratore da quattro soldi, alcolista e alla deriva: suo figlio Pip, unica cosa bella della sua vita, \u00e8 su un tavolo in un'infermeria da campo in Vietnam, tra la vita e la morte. Quando il padre lo viene a sapere, tramite un telegramma, \u00e8 travolto dai sensi di colpa per ci\u00f2 che non ha fatto per il bambino, anni prima. Si reca al parco giochi dove andavano quando Pip era bambino e, misteriosamente, trova il figlio di 10 anni che lo aspetta. Passeranno un'ora assieme, poi Pip confesser\u00e0 al padre che sta per morire: il vecchio Max invoca il cielo perch\u00e9 prenda lui e non il figlio, ed \u00e8 quello che accade.\nAcciaio.\nTrama.\nIn un'epoca in cui i combattimenti di pugilato tradizionale sono stati vietati per la loro crudelt\u00e0 essi sono stati sostituiti dalla boxe tra robot, ma gli anni passano e anche i robot si evolvono divenendo sempre pi\u00f9 forti e veloci. Un agente, ex pugile, si rifiuta di accettare il fatto che il suo androide faccia ormai parte di una storia ormai passata.\nIncubo a 20.000 piedi.\nTrama.\nBob Wilson \u00e8 un venditore che sale su un aereo per la prima volta dopo un crollo nervoso avvenuto sei mesi prima. Durante il viaggio vede un gremlin su un'ala dell'aereo ma ogni volta che tenta di farlo vedere agli altri passeggeri, questo sparisce. Bob incomincia a dubitare della sua sanit\u00e0 mentale, ma al tempo stesso ha paura che se non fa nulla il gremlin dannegger\u00e0 l'aereo e lo far\u00e0 cadere. Rubata la pistola a un poliziotto addormentato, apre il portellone dell'uscita di emergenza per sparare al gremlin, rischiando di cadere dall'aereo. All'atterraggio sar\u00e0 portato via in camicia di forza ma un'ultima ripresa mostrer\u00e0 gli evidenti danni del gremlin al motore dell'aereo.\nUn cronometro particolare.\nTrama.\nMcNulty \u00e8 un uomo logorroico ed estremamente noioso, evitato da colleghi e conoscenti. Un giorno un tale di nome Potts gli regala un cronometro che \u00e8 in grado fermare il tempo...lo stesso tema verr\u00e0 ripreso anche nell'episodio \"Un po' di pace\", nella seconda stagione degli episodi della serie del 1985.\nL'ultima notte di un fantino.\nTrama.\nUn fantino caduto in disgrazia a causa dei suoi troppi raggiri ed espedienti si trova in una stanza, solo, a combattere con se stesso. Alla fine otterr\u00e0 la realizzazione del sogno di una vita, ma che si riveler\u00e0 una maledizione.\nLa bambola vivente.\nTrama.\nAnnabelle compra una bambola alla sua bambina Christie: giunti a casa, dove vivono con il patrigno Erich, fanno i conti con la ritrosia dell'uomo verso il regalo. Ma la bambola percepisce l'odio dell'uomo e gli parla, minacciandolo. Dapprima Erich pensa a uno scherzo della moglie, poi si arrabbia e getta via la bambola. Quando questa inspiegabilmente ritorna, minacciando di ucciderlo, e mentre madre e figlia non si spiegano il suo comportamento, Erich decide di disfarsene, ma non riesce n\u00e9 a bruciarla, n\u00e9 a tagliarla. La restituisce quindi alla bambina: ma una notte l'uomo si sveglia, per un improvviso richiamo, e nelle scale inciampa nella bambola che lo attendeva nell'oscurit\u00e0, e muore nella caduta.\nIl vecchio nella caverna.\nTrama.\nDieci anni dopo una guerra atomica, un piccolo villaggio sopravvive grazie ai consigli di un misterioso eremita chiuso in una caverna. Un giorno arrivano nel villaggio alcuni soldati di un neonato \"Comando degli Stati Uniti centrali\" e pretendono di vedere il vecchio eremita.\nZio Simon.\nTrama.\nLa nipote di un inventore odioso e dispotico, dopo anni di soprusi e offese, vive nell'attesa della dipartita dell'anziano zio e di questo desiderio ne parla apertamente con lui. L'uomo \u00e8 per\u00f2 un inventore e con la sua ultima creazione render\u00e0 l'attesa della nipote una cosa vana e inutile.\nSonda 7, passo e chiudo.\nTrama.\nUn esploratore spaziale precipita rovinosamente e senza possibilit\u00e0 di ripartire su un pianeta apparentemente ospitale. Dal suo pianeta natale giungono solo pessime notizie, prima che non c'\u00e8 la possibilit\u00e0 di un recupero spaziale e poi che sul pianeta \u00e8 iniziata una guerra globale che lascia intendere la fine della civilt\u00e0. L'esploratore, avvilito, scopre infine che sul pianeta non \u00e8 solo.\nIl Settimo \u00e8 fatto di fantasmi.\nTrama.\nTre volontari della guardia nazionale si trovano ad effettuare delle esercitazioni sul luogo dove avvenne lo storico ultimo scontro combattuto tra il Generale Custer e gli indiani e per qualche ragione inspiegabile si trovano ad essere coinvolti negli eventi del tempo passato. Alla fine scompaiono e nessuno dei loro commilitoni riesce a spiegarsi cosa sia successo, fino a che essi scoprono un fatto incredibile.\nUna piccola bevuta a una certa fontana.\nTrama.\nUn uomo anziano sposato con una avvenente ragazza molto pi\u00f9 giovane di lui soffre della differenza di et\u00e0, cosa ancora pi\u00f9 difficile da tollerare dalla sgarbatezza della donna che non esita a farglielo pesare in ogni momento. Sopraffatto da questa vita arriva a prendere un farmaco che lo dovrebbe rendere un po' pi\u00f9 giovane e prestante, ma la sorpresa non mancher\u00e0.\nNovant'anni senza sonno.\nTrama.\nUn orologiaio ormai anziano, che vive in casa della figlia e del genero, conserva nella sua camera un orologio a pendolo che fu costruito dal padre, anch'egli orologiaio. L'uomo ha vissuto tutta la vita venerando questo orologio in quanto fin dalla nascita gli \u00e8 stato detto che la sua vita \u00e8 legata al funzionamento dell'oggetto e se quest'ultimo si dovesse rompere anch'egli smetterebbe di vivere. Il genero e la figlia sono oppressi dalla maniacale attenzione che l'uomo dedica a quest'orologio, ma non sanno come fare. Un giorno l'uomo dovr\u00e0 fare i conti con l'improvviso blocco della pendola. Morir\u00e0?\nLa ragazza e l'anello.\nTrama.\nUna attrice di Hollywood all'apice del successo \u00e8 in procinto di prendere l'aereo per Roma dove \u00e8 attesa per girare il suo nuovo film, ma si vede recapitare nella sua camera d'albergo un regalo: un anello che una volta indossato la guida in azioni stravaganti. Tornare al paese natio, andare a trovare vecchie conoscenze, fingersi malata e tutto per spingere i suoi vecchi paesani a saltare l'evento pi\u00f9 importante di tutto l'anno che si svolger\u00e0 quella domenica stessa. Ci riuscir\u00e0? Ma perch\u00e9 lo deve fare?\nGuida tu.\nTrama.\nUn uomo torna dal lavoro con la propria macchina e lungo il tragitto investe il fattorino dei giornali che viaggiava in bicicletta. L'uomo si ferma per dare un'occhiata al ferito, ma poi decide di scappare, visto da una testimone. Per qualche giorno decide di darsi malato e non andare al lavoro restando in ascolto delle notizie riguardanti lo stato di salute del giovane che muore in ospedale. L'uomo continua a non volersi costituire nonostante venga accusato del fatto un suo collega e amico. Le cose potrebbero sistemarsi con il tempo, se non fosse che l'automobile dell'uomo decide di portare un po' di giustizia in questo mondo.\nIl lungo domani.\nTrama.\nUn astronauta viene scelto per una missione esplorativa verso un pianeta in un altro sistema solare che lo vedr\u00e0 in viaggio nello spazio, in completa solitudine, per 40 anni, ma lo far\u00e0 in uno stato di ibernazione che gli permetter\u00e0 di non invecchiare. Il lato negativo \u00e8 che quando torner\u00e0, se torner\u00e0, lo far\u00e0 in un mondo che \u00e8 invecchiato e molto probabilmente non trover\u00e0 nemmeno pi\u00f9 le persone a lui care, tra cui anche la sua fidanzata. Lui parte e torna, ma a volte l'amore fa brutti scherzi.\nL'automiglioramento di Salvadore Ross.\nTrama.\nSalvatore Ross \u00e8 innamorato di una ragazza che lo rifiuta per il suo carattere scontroso e incostante, ma Salvatore Ross scopre di avere un dono speciale: riesce a scambiare con le altre persone le proprie caratteristiche, come l'et\u00e0 e i tratti caratteriali. Grazie a questo dono inizia a 'ricostruire' se stesso per conquistare la sua amata, ma quando ci riuscir\u00e0 rester\u00e0 vittima di... s\u00e9 stesso.\nIl numero 12 ti assomiglia.\nTrama.\nCi si trova in un mondo dove tutti sono sottoposti a chirurgia estetica e condizionamenti psicologici per essere identici uno all'altro. I modelli ai quali uniformarsi sono pochi, ma non ci sono alternative e questo \u00e8 quello che scoprir\u00e0 una giovane ragazza che spera di non avere questo triste destino.\nGiacche di pelle nera.\nTrama.\nIn un tranquillo quartiere arrivano ad abitare tre classici motociclisti con grandi moto e look in pelle. I vicini di casa, per quanto ottimisti, guardano questi nuovi arrivati con un po' di diffidenza soprattutto per l'impatto che possono avere sui loro figli. Sul tetto della casa dei nuovi venuti compare una grande antenna e quando il vicino si reca da loro per dire del disturbo che questo nuovo impianto da sulle apparecchiature elettriche del vicinato subito si capisce che i nuovi venuti non sono persone comuni. Nel frattempo uno dei tre ha stretto amicizia con una ragazza e con lei si intrattiene in tranquille chiacchierate di reciproca conoscenza, ma c'\u00e8 un piano che non deve essere fermato e nonostante l'uomo tenti di fare cambiare idea agli altri due non ci riesce, anzi arrivano rinforzi. Il piano... ha inizio.\nChiamata notturna.\nTrama.\nLa signorina Elva Keene \u00e8 una anziana signora che vive sola nella propria casa con la sola compagnia diurna di una badante che la accudisce e la cura. La sua tranquillit\u00e0 viene interrotta quando una notte iniziano ad arrivare delle telefonate delle quali nemmeno alla centrale dei telefoni trovano traccia. Sono telefonate che iniziano prima senza voce dall'altro capo del filo, poi dei mugolii, poi delle voci confuse e alla fine un invito ad andare, ma dove? La compagnia dei telefoni non ha spiegazioni, visto che anche la linea telefonica sembra interrotta all'altezza del vicino cimitero. A questo punto la signorina Elva capisce chi la sta chiamando.\nDa Agnese, con amore.\nTrama.\nJames Elwood \u00e8 un programmatore di computer che sta lavorando con il 'pi\u00f9 grande computer esistente' in grado di fare qualsiasi tipo di calcolo, non solo quelli balistici per i quali \u00e8 stato creato.\nTutto procede bene fino a quando la macchina inizia a preoccuparsi anche della vita sentimentale del suo programmatore il quale all'inizio approfitta dei consigli avuti, ma poi ne esce distrutto.\nL'impulso del momento.\nTrama.\nL'episodio comincia con Anne, una giovane ragazza che nel mentre di una passeggiata a cavallo viene terrorizzata e rincorsa da un'altra donna a cavallo che urla forsennatamente il suo nome. Torna a casa e li trova i suoi genitori e il suo promesso sposo che subito la soccorrono vedendo quanto lei sia agitata. Quella sera ci sar\u00e0 il fidanzamento ufficiale, ma si presenta alla casa un altro ragazzo che la spinge a ragionare sui suoi veri sentimenti nei confronti suoi e di quello che \u00e8 il promesso fidanzato. Niente da fare, il fidanzamento ci sar\u00e0, ma a met\u00e0 serata lei scappa con il ragazzo visto nel corso del pomeriggio. Passano gli anni e la famiglia \u00e8 caduta in disgrazia. Ritroviamo la ragazza, ormai donna, sua madre e il ragazzo ora suo marito che si \u00e8 rivelato col tempo essere un fallito tanto da riuscire a rovinare tutta la famiglia. La donna esce a cavallo e da un promontorio vede se stessa giovane correre a cavallo. La chiama ripetutamente e la rincorre, tante volte ha vissuto questa scena, ma senza mai riuscire a raggiungere se stessa per avvisarla di non sposare l'uomo che poi l'avrebbe rovinata.\nUn avvenimento sul ponte di Owl Creek.\nTrama.\nUn uomo si trova sul suo patibolo pronto all'impiccagione, scatta il trabocchetto, ma la corda si spezza permettendo all'uomo di sopravvivere e scappare. Nuota e corre a perdifiato raggiungendo infine la sua casa e la sua amata che stringe in un forte abbraccio. Chiude gli occhi, ma quando riprende l'inquadratura si vede il corpo dell'uomo appeso al suo cappio, era solo l'ultimo sogno del condannato a morte.\nLa regina del Nilo.\nTrama.\nIl giornalista Jordan Herrick si prepara ad intervistare la nota stella cinematografica Pamela Morris. Nonostante i modi seducenti dell'attrice lui non si fa abbagliare e conduce la sua intervista con professionalit\u00e0 e lucidit\u00e0 fino a capire che la donna custodisce un segreto incredibile ossia che nel corso dei decenni ha recitato dei ruoli da affascinante protagonista anche quando in realt\u00e0 dovrebbe essere stata ancora una bambina. L'anziana donna che vive con l'attrice confessa di esserne in realt\u00e0 la figlia e cerca di mettere in guardia l'uomo sul pericolo di vita che sta correndo, ma oramai \u00e8 troppo tardi, la trappola \u00e8 gi\u00e0 scattata. Catturata una preda gi\u00e0 suona il campanello per un altro ospite perch\u00e9 la tela del ragno \u00e8 sempre pronta per nuove vittime.\nChe cosa c'\u00e8 nella scatola.\nTrama.\nIl signore e la signora Britt sono una coppia di anziani che passano il pi\u00f9 del tempo a brontolare per ogni cosa. Una sera il signor Britt ritorna stanco dal lavoro con l'unico desiderio quello di potere vedere alla televisione un incontro di Wrestling. Dopo una normale discussione in cucina il signor Britt va in soggiorno dove trova il tecnico della televisione intento a riparare l'apparecchio e qui aggredisce verbalmente anche lui. Il tecnico per tutta risposta saluta l'uomo e se ne va lasciando il lavoro di riparazione a met\u00e0. Sbalordito il signor Britt scopre che il televisore non trasmette pi\u00f9 i normali canali, ma trasmette a tratti gli avvenimenti della sua giornata, passati e futuri. Sconvolto accusa un malore, ma mentre se ne sta a letto a esternare il suo smarrimento alla moglie questa decide di andarsene di casa e qui inizia una lite furibonda che si conclude con la morte della donna a causa di un colpo inferto dal marito... proprio come aveva previsto la televisione.\nLe maschere.\nTrama.\nJason Foster \u00e8 un anziano prossimo alla morte, ma prima di lasciare la sua intera eredit\u00e0 all'unica figlia e alla sua famiglia decide di dare loro una lezione. I suoi parenti sono completamente disinteressati a lui tanto quanto sono interessati ai suoi averi e questo loro mal celato interesse li fa recitare una parte che rende il loro volto una maschera che non corrisponde al vero. \u00e8 la sera del Gioved\u00ec Grasso e l'anziato li invita ad aspettare mezzanotte indossando una maschera fatta appositamente per loro. L'uomo non nasconde la sua disapprovazione nei confronti dei famigliari e non tace la sua insoddisfazione, ma nonostante questo lascer\u00e0 loro i suoi interi averi a condizione che indossino la maschera fino all'ultimo minuto, ci riesce, ma quando la maschera verr\u00e0 tolta i loro volti non saranno pi\u00f9 gli stessi.\nIo sono la notte, colorami di nero.\nTrama.\nJagger \u00e8 chiuso in cella in attesa della sua esecuzione. \u00c8 un fatto gi\u00e0 di per s\u00e9 duro da accettare, ma lo \u00e8 ancora di pi\u00f9 considerando che \u00e8 stato condannato nonostante la sua venga ritenuta da tanti un omicidio per legittima difesa. Tutti sono pressati da questa situazione e lo sono ancora di pi\u00f9 dal fatto che il giorno \u00e8 cominciato senza il sorgere del sole. Lo scenario \u00e8 cupo e c'\u00e8 discussione tra chi \u00e8 favorevole all'esecuzione e chi no, ma tutti vogliono che torni il sole e dentro di loro sperano che una volta finita questa storia questo ritorni. Jagger muore, ma il sole non torna e cosa pi\u00f9 tremenda \u00e8 che dal resto del mondo giungono notizie che la cosa si sta ripetendo. Forse sono ombre cupe sulle ingiustizie dell'uomo.\nSuoni e silenzi.\nTrama.\nIl signor Roswell G. Flemington \u00e8 un eccentrico ex lupo di mare che approdato sulla terra ferma ha aperto una azienda di costruzione di modellini navali. \u00c8 pieno di manie: tratta tutti come subalterni che si trovano a bordo di una nave immaginaria da lui comandata, si \u00e8 creato un mondo di oggetti e dettagli adatti alla navigazione in alto mare e addirittura vive con la costante riproduzione di dischi che a tutto volume riproducono suoni ed esplosioni di battaglie navali passate. La moglie non ne pu\u00f2 pi\u00f9 e decide di farla finita lasciando l'uomo, ma prima gli sputa in faccia tutto il suo avvilimento per come \u00e8 stata trattata nei trascorsi venticinque anni insieme. L'uomo non demorde e si ostina a proseguire con i suoi atti, giustificandosi che la colpa di tutto ci\u00f2 era l'anziana madre che lo obbligava a vivere in un mondo di silenzio. Cos\u00ec inizia per l'uomo un periodo in cui tutti i suoni, anche quelli al limite dell'impercettibile, sono altissimi e insopportabili e a seguire un periodo in cui sente la sua voce, ma nessuno dei suoni (esplosioni, ecc.) da lui amati, anche se a volume altissimo. Il ricovero in clinica sar\u00e0 inevitabile.\nIo e Caesar.\nTrama.\nJonathan West \u00e8 un ventriloquo che non riesce a trovare lavoro e non trovando soluzioni alla sua situazione di indigenza decide di seguire i consigli di Caesar, il suo pupazzo. Cos\u00ec che inizia prima con un piccolo furto e successivamente un colpo pi\u00f9 azzardato e per il quale viene arrestato. Tutto sembra finire li, ma Caesar ha gi\u00e0 trovato un'altra persona da usare per i suoi scopi e la storia ricomincia con nuove trame, ma questo sar\u00e0 uno dei tanti futuri ai confini delle realt\u00e0.\nLa stanza dell'azzardo.\nTrama.\nIl Maggiore Ivan Kuchenko, dopo la prigionia in Siberia e anni di fuga, si ritrova imprigionato nella propria camera con un ricatto di morte dal colui che fu il suo aguzzino, il Commissario Vassiloff. Entro poco tempo dovr\u00e0 trovare la trappola esplosiva che si trova nella stanza altrimenti la morte sar\u00e0 inevitabile, ma il Maggiore \u00e8 arrivato fino li, in quella stanza, per la sua astuzia e infine riesce a fare scattare la trappola proprio contro il suo aguzzino.\nSosta in una citt\u00e0 tranquilla.\nTrama.\nDue coniugi si risvegliano in una casa che non conoscono; anche la cittadina nella quale si trovano \u00e8 del tutto sconosciuta e appare completamente deserta. Il terrore comincia a impossessarsi di loro, soprattutto quando un'ombra oscura il sole.\nL'incontro.\nTrama.\nUn uomo americano trova in soffitta una katana che ha preso durante la guerra a un ufficiale giapponese. Un uomo di origini nipponiche passa per chiedergli un lavoro e fra i due nasce subito tensione dovuta alla rivalit\u00e0 fra USA e Giappone durante la Seconda Guerra Mondiale.\nIl signor Garrity e le tombe.\nTrama.\nJared Garrity \u00e8 un uomo che gira il West dicendo di essere in grado di resuscitare i morti e quando arriva al paese di 'Felicit\u00e0 Arizona' di primo acchito la cosa fa sorridere a chi lo sente. Ridono fino a quando in mezzo alla strada del paese riesce a fare ritornare in vita un cane investito da un carro. La gente allora cambia atteggiamento iniziando a preoccuparsi, anche considerando la visita dell'uomo al cimitero dove si trovano, si tanti amici, ma che \u00e8 meglio in fondo in fondo che restino li. Alla luce di questi fatti ci si ritrova con tutti i paesani che anzich\u00e9 pagare per riportare in vita i defunti pagano perch\u00e9 questi restino tali. Una volta intascati i soldi il signor Garrity riparte con il suo carro verso un nuovo paese, ma appena uscito da 'Felicit\u00e0 Arizona' si ferma ad aspettare i due 'collaboratori': un uomo che nella nebbia si era finto un resuscitato e il cane che si era finto morto.\nIl carro riparte e dopo un rumore lento e cupo, all'orizzonte si vedono tutti i defunti uscire dalle proprie tombe dirigendosi verso il paese, come dice uno di loro: \"Il Signor Garrity si sottovaluta\".\nIl cervellone elettronico della Whipple.\nTrama.\nNel 1967 Wallace V. Whipple \u00e8 proprietario di una fabbrica orientata alla produttivit\u00e0 e al futuro ed \u00e8 per questo che inizia a sostituire le persone dal computer totalmente automatizzato da transistor modificati \"X109B14\". Tutti, a partire dal direttore del personale fino agli operai tentano di avvisare Whipple dell'errore, ma lui continua ad ampliare le sue apparecchiature facendo diventare la sua fabbrica un luogo produttivo, ma completamente deserta. Alla fine il consiglio di amministrazione decide che oramai Whipple \u00e8 troppo ossessionato dalle sue idee tecnologiche e per questo lo mette a riposo. L'ultima inquadratura \u00e8 dedicata all'ufficio di Whipple, dove si trova il nuovo direttore: Un Robot. Nota: il robot dell'ultima scena \u00e8 Robbie, il robot del film 'Il pianeta proibito'.\nVieni via con me.\nTrama.\nFloyd Burney \u00e8 un cantante Rockabilly che giunge in un villaggio alla ricerca di una nuova canzone che possa farlo sfondare. Entra in una bottega dove vi sono montagne di strumenti musicali e come prende in mano una chitarra inizia a sentire la melodia tanto cercata. L'anziano gestore del locale cerca di convincerlo ad andarsene e dimenticare il posto, ma il ragazzo oramai \u00e8 deciso a conoscere tutta la canzone. Seguendo le note raggiunge una ragazza e da qui viene coinvolto in una serie di eventi drammatici che lo porteranno alla morte.\nLa paura.\nTrama.\nL'agente della Polizia Stradale Robert Franklin arriva alla baita della signora Charlotte Scott dove la donna vive fuggita dal peso della citt\u00e0 e dal lavoro di stilista per recuperarsi da un esaurimento nervoso. L'uomo si reca dalla donna perch\u00e9 durante l'ultima venuta della donna in paese questa ha riferito al commesso dell'emporio di avere visto strane luci nel cielo. L'agente \u00e8 cortese nonostante il fare brusco della donna, ma nonostante un po' di scetticismo decide di dare un'occhiata accorgendosi subito di strani fenomeni: la macchina di servizio che si ribalta da sola, la radio ricetrasmittente che smette di funzionare, i rumori sul tetto, le luci e altri fatti ancora. Per sicurezza entrambi passano la notte chiusi dentro la baita e quando al mattino ne escono trovano la macchina riposizionata sulle sue gomme con delle grandi impronte digitali sulle fiancate, un'orma di un piede di oltre due metri impressa nel terreno fino a vedere una figura umanoide alta diversi metri che li fronteggia con fare minacciosi. L'agente prende la pistola e spara all'essere che si rivela essere un pallone gonfiabile. Poco oltre vedono un piccolo disco volante di un metro di diametro e al suo interno due piccoli extra terrestri alti una spanna che sorpresi della capacit\u00e0 dell'essere umano di non essere impressionato da quelle false tracce decidono di ripartire per tornare al proprio mondo.\nLa piscina stregata.\nTrama.\nSport Sharewood e suo fratello Jeb passano le giornate intorno alla piscina della loro grande casa patronale e all'apparenza non manca loro niente se non che vivono di riflesso i continui litigi dei genitori. Un giorno esce dalla loro piscina un ragazzino che rivela loro l'esistenza sul fondo della piscina di un passaggio a un'altra dimensione dove la vita \u00e8 tranquilla e rilassante. I ragazzi lo seguono e scoprono che ci\u00f2 che viene loro detto \u00e8 vero: un posto dove vi sono solo bambini felici che giocano spensierati e una anziana signora che dedica tutto il suo tempo a preparare dolci e a soddisfare le esigenze dei giovani ospiti. Il posto \u00e8 bello, ma nonostante tutto decidono di tornare al loro mondo. Un giorno i genitori li informano che si stanno separando e chiedono loro con chi vogliano andare a vivere. Vista la prospettiva della loro vita futura i due ragazzi si tuffano in piscina tornando nell'altro mondo e nonostante il padre si tuffi nell'acqua per cercarli non li trover\u00e0 pi\u00f9."}
{"id": "1227297", "revid": "2181294", "url": "https://it.wikipedia.org/wiki?curid=1227297", "title": "Maurizio Ferrara", "text": "Biografia.\nNato in una famiglia ebraica, liberale ed antifascista, si laure\u00f2 in Giurisprudenza nel 1942 e, nello stesso anno, entr\u00f2 nel Partito Comunista Italiano partecipando alla Resistenza romana. Dal 1945 al 1970 lavor\u00f2 all'interno del quotidiano \"l'Unit\u00e0\" di cui fu commentatore politico, inviato e direttore dal 1966 al 1970. Il 5 giugno 1952 venne condannato in appello 8 mesi di reclusione e al pagamento di una sanzione pecuniaria per diffamazione nei confronti del Tribunale della Rota Romana.\nPer anni segretario particolare del leader comunista Palmiro Togliatti, nelle elezioni regionali nel Lazio del 1970, fu capolista del PCI e venne eletto consigliere regionale. Conferm\u00f2 il suo seggio nelle regionali del 1975; nello stesso anno fu eletto Presidente del Consiglio regionale del Lazio e mantenne tale incarico fino al 1976, quando divenne presidente della regione Lazio. Nel 1977 fu costretto alle dimissioni a causa della risicata maggioranza che lo sosteneva.\nNel 1979 venne eletto senatore e conferm\u00f2 il suo seggio a Palazzo Madama nelle elezioni politiche del 1983 e del 1987. Numerosi furono gli incarichi che gli vennero assegnati nel partito: era stato membro del Comitato centrale del PCI dall'undicesimo al diciassettesimo congresso e segretario regionale del Lazio dal 1980 al 1984.\nCon la moglie Marcella De Francesco, fu autore di varie opere politiche: \"Conversando con Togliatti\" e \"Cronache di vita italiana\". Scrisse anche \"I prati lunghi\", \"Mal di Russia\", \"La Relazione\", nonch\u00e9 alcune raccolte di poesie in dialetto romanesco (\"Er compromesso rivoluzionario\", \"Er comunismo c\u00f2 la libbert\u00e0\").\nMolto legato al figlio Giuliano, non ne condivise, per\u00f2, n\u00e9 la candidatura alle elezioni europee del 1989 con il Partito Socialista Italiano, n\u00e9 la svolta a destra e l'ingresso come Ministro per i rapporti con il Parlamento nel primo governo Berlusconi.\nMor\u00ec di cancro nella sua abitazione di via dell'Orso a Roma il 19 aprile 2000, all'et\u00e0 di 78 anni.\nRiconoscimenti.\nNel 1961, gli viene assegnato il premio Saint-Vincent."}
{"id": "1227299", "revid": "293377", "url": "https://it.wikipedia.org/wiki?curid=1227299", "title": "Episodi di Ai confini della realt\u00e0 (serie televisiva 1985) (prima stagione)", "text": "La prima stagione del telefilm Ai confini della realt\u00e0 (serie televisiva 1985) \u00e8 andata in onda negli Stati Uniti d'America dal 27 settembre 1985 all'11 aprile 1986 con 2 o 3 episodi settimanali sul network CBS.\nDa oggi si cambia.\nTrama.\nUn uomo telefona per errore al proprio appartamento e considerando che \u00e8 un uomo che vive solo potete immaginare lo stupore quando qualcuno gli risponde. Immediatamente lo stupore si trasforma in paura quando si rende conto che sta parlando con il suo alter ego e a questo punto cerca di isolarlo chiudendo il conto in banca e andando a vivere in una camera d'albergo, ma non c'\u00e8 niente da fare. L'alter ego inizia a mettere ordine nella propria vita, risolvendo spiacevoli situazioni che il suo lato negativo aveva creato. I loro incontri sono solo telefonici fino a che il lato buono va a cercare l'alter ego cattivo. Dopo poche parole si stringono la mano salutandosi e questo fa svanire il lato negativo lasciando spazio nel mondo al lato buono.\nUn po' di pace.\nTrama.\nUna casalinga oppressa dalla vivacit\u00e0 dei propri figli e dalla completa assenza di aiuto da parte del marito scopre scavando in giardino uno scrigno all'interno del quale vi \u00e8 riposto un ciondolo che subito indossa. Dopo poco tempo scopre che questo ciondolo le d\u00e0 la possibilit\u00e0 di fermare lo scorrere del tempo e tutto il mondo intorno a s\u00e9 permettendole di godersi preziosi attimi di quiete. Tutto, nella sua anormalit\u00e0, sembra scorrere tranquillamente fino a che alla radio si sente la notizia che il mondo \u00e8 sotto attacco nucleare. Il marito va nel panico e come lui tutto il mondo che li circonda. La donna ferma il tempo e corre in strada. Nel cielo, sospeso e fermo a mezz'aria, rimane il missile nucleare, congelato nel tempo un attimo prima di scoppiare. Il mondo \u00e8 bloccato e la donna corre sola nella strada circondata da oggetti e persone bloccate e inanimate come manichini. Cosa fare?\nParole in libert\u00e0.\nTrama.\nUn uomo \u00e8 oppresso dal proprio lavoro di venditore che lo obbliga ad apprendere in brevissimo tempo un intero catalogo di materiale medico e relativi termini e nomi difficilissimi. La pressione \u00e8 cos\u00ec elevata che tutto d'un tratto si trova circondato da un mondo che parla un linguaggio fatto di parole sconnesse tra loro che solo lui sembra non capire. Isolato cercher\u00e0 il coraggio per continuare a vivere e rientrare in sintonia col mondo.\nSogno o incubo.\nTrama.\nUna donna si trova in un parco a fare un pic nic con la propria famiglia: tutti sono felici e spensierati, le bambine giocano, il marito apre lo champagne per festeggiare la promozione al lavoro. D'un tratto il tempo sembra scorrere a singhiozzo proponendo alla donna continui d\u00e9j\u00e0 vu che la confondono e le causano uno svenimento. Quando riapre gli occhi, si ritrova in piedi dentro una macchina simile a un vano doccia, collegata a delle apparecchiature. Stordita, ne esce, e vede intorno a s\u00e9 tante altre persone nella stessa situazione. Passa vicino a lei un uomo a cui chiede chiarimenti, ma l'uomo \u00e8 pi\u00f9 interessato all'apparecchiatura che la contiene, che a lei, e le fa capire che quella che stava vivendo era solo una situazione virtuale e che questa interruzione \u00e8 causata da un malfunzionamento dell'apparecchiatura. Una riparazione veloce e la donna viene riposizionata al suo posto per gli altre sei minuti che le rimangono di 'Gita in campagna'. La donna riapre gli occhi, nuovamente tra le braccia del marito, nel prato. La macchina della realt\u00e0 virtuale si incendia e la donna muore, ma lei continua a vivere nella realt\u00e0 virtuale.\nIl mutante.\nTrama.\nUno Shuttle rientra dalla sua missione nello spazio e dei tecnici stanno controllando una videocamera che durante la missione ha dato segni di malfunzionamento. Mentre la videocamera viene portata in laboratorio per essere esaminata il tecnico che la sta trasportando svanisce in una nuvola di luce rosa. La videocamera viene messa in una cella di isolamento in attesa di capire cosa sia successo, ma la nuvola rosa torna trasformando la videocamera nel tecnico scomparso. L'uomo ha tutti i suoi ricordi e le sue conoscenze, ma gli altri tecnici che lo osservano non si fidano. Nuova nuvola rosa e il tecnico prende le sembianze della propria moglie e dopo nuovamente quelle del tecnico. Chi osserva tenta di rendere inoffensivo l'essere, qualsiasi cosa sia, ma senza riuscirci e questo vola via volando nel cielo fino a non vedersi pi\u00f9.\nIl guaritore.\nTrama.\nUn ladro riesce a sottrarre una pietra in un museo, ma durante la fuga viene colpito al petto da un colpo di pistola della guardia che lo inseguiva. Morente, a terra in un vicolo, scopre che la pietra appena rubata ha il potere di guarire le persone, lui per primo che si vede la ferita nel petto guarita senza lasciare traccia nel giro di pochi secondi. Successivamente, come ulteriore prova, riesce a far riprendere vita all'amico colpito da un infarto e dato ormai per morto. Insieme iniziano a sfruttare il potere della pietra fingendosi lui un guaritore baciato dal potere divino, ma mentre l'ex ladro lo fa con uno spirito di altruismo il compare lo fa solo e unicamente per avidit\u00e0. Si presenta a loro una persona che sembra uno sciamano indiano che chiede di restituire la pietra al suo popolo, ma per il timore di perdere una fonte di guadagno l'amico convince il protagonista a non restituirla. Lo sciamano lo mette in guardia e infatti il potere della pietra svanisce, ma quando ormai tutto sembra essere perduto lui capisce e restituendo la pietra ricomincia la sua nuova vita con ottimismo.\nLo zoo dei bambini.\nTrama.\nUna bambina convince i propri genitori, costantemente in lite tra loro, ad accompagnarla a visitare lo zoo dei bambini. All'ingresso della struttura la bimba viene separata dai genitori che vengono fatti entrare da un altro ingresso. Lungo il corridoio la bambina incontra varie finestre oltre le quali vi si trovano i genitori di altri bambini che li hanno abbandonati li in quanto insoddisfatti del loro comportamento. Alla fine la bimba sceglie i suoi nuovi genitori abbandonando i propri ancora in lite tra loro.\nIl Kentucky Rye.\nTrama.\nIl venditore di un'azienda in difficolt\u00e0, Bob Spindler, riesce a concludere un contratto che porta un po' di ossigeno agli affari e ottimismo per il futuro del lavoro. Dopo una serata di festeggiamenti con i colleghi, e dopo avere esagerato con i brindisi, rifiuta il passaggio in auto verso casa proposto dal capoufficio e si avvia con la propria auto, ma a un certo punto invade la corsia opposta spingendo fuori strada un'auto che giungeva in senso contrario e lui stesso va a sbattere contro delle piante. Ripresosi dal colpo alla testa esce dall'auto e si avvia verso un edificio poco distante, \u00e8 un bar, il Kentucky Rye. Al suo interno trova subito degli amici con i quali continuare la baldoria e arriva al punto di comprare l'intero locale, ma quando si sveglia al mattino il Kentucky Rye non \u00e8 il locale pieno di allegria della sera prima, ma un mucchio di polvere e ragnatele. Guarda fuori dalla finestra e vede se stesso portato via, morto, su una barella. Il vecchio proprietario del Kentucky Rye lo osserva dallo specchio e ride fragorosamente di lui e dell'inferno personale che si \u00e8 comprato la sera prima.\nIl bambino perduto.\nTrama.\nUna fotografa professionista rivela al fidanzato l'intenzione di accettare un contratto per dei reportage che la porteranno a girare il mondo, ma questo causa una rottura tra i due visto che l'uomo desidera fortemente avere dei figli e questo non si concilierebbe con la scelta professionale della futura moglie. Durante un servizio allo zoo la donna viene affiancata da un ragazzo che si dimostra abile come modello, ma oltre a questo tra i due comincia anche un bel feeling. La donna ritorna dal fidanzato per confermare la sua intenzione professionale e questo causa la rottura definitiva tra i due. Tornata a casa suona alla sua porta il ragazzo che dimostra tutto il dispiacere per la scelta della donna che inizialmente non capisce, ma poi il ragazzo svanisce lentamente e allora si comprende che lui era il bambino che non avr\u00e0 mai a causa della scelta presa.\nLa banca dei desideri.\nTrama.\nUna coppia di amiche passeggia tra le bancarelle di un mercatino dell'usato e vengono attratte da una lampada molto simile a quella dei desideri. Quasi per scherzo una delle due la strofina e magicamente si ritrova in una banca dove un gentile impiegato le propone la possibilit\u00e0 di vedere realizzati tre desideri. Il posto \u00e8 uguale in tutto e per tutto a una banca solo che in questo luogo tutti sono venuti per avere in cambio dei desideri. La donna firma e si mette in coda allo sportello, ma quando \u00e8 il suo turno l'impiegata incaricata la rimanda dal primo impiegato per avere un modulo che manca, ma nel frattempo l'impiegato \u00e8 stato 'fulminato' dal capoufficio. Quando la donna chiede al capoufficio scocca l'ora del fine turno e tutti gli impiegati spariscono uno dopo l'altro. La donna si ritrova a camminare tra le bancarelle con l'amica e dei tre desideri non se ne parla pi\u00f9.\nI serpenti della notte.\nTrama.\nL'episodio si svolge all'interno di una tavola calda dove, a causa del forte temporale che sta imperversando, vi si trovano un'agente della polizia stradale e una famiglia in viaggio. L'agente della stradale facendo conversazione con il cuoco del locale lo informa che poco distante una tavola calda come la sua \u00e8 stata teatro di un attacco da una probabile banda che l'ha assalita uccidendo tutti e successivamente dando fuoco all'edificio. Dopo pochi minuti giunge nel locale un nuovo cliente visibilmente stanco e agitato il quale dice di essere un reduce del Vietnam dove \u00e8 stato l'unico sopravvissuto della sua pattuglia ad un attacco dei Vietcong. L'agente della stradale lo invita a fermarsi nel vicino motel per riposare e passare la notte, ma la situazione degenera. Il reduce ha la capacit\u00e0 di trasformare le cose che pensa in realt\u00e0 e a seguito di un'aggressione dell'agente sviene causando la perdita di controllo dei suoi peggiori incubi. Tutto d'un tratto il locale si trova immerso in una scatenata battaglia tra Vietcong e soldati americani con tanto di esplosioni, bengala, elicotteri e napalm. Sopravviveranno soltanto la famiglia di sventurati viaggiatori, la cameriera e il cuoco nonostante una fucilata alla spalla.\nSe dovesse morire.\nTrama.\nUn pap\u00e0 rimasto vedovo un anno prima vive con l'adorata figlia ma durante il tragitto in auto verso la scuola hanno un incidente a causa del quale la bambina finisce in ospedale in un grave stato di incoscienza del quale il dottore \u00e8 molto preoccupato. Il padre tornando a casa passa vicino ad un orfanotrofio che sta chiudendo e viene attratto dalla vista di una bambina sul tetto. Fermatosi acquista dalla suora un vecchio lettino da cui viene attratto. Tornato a casa durante la notte rivede la bambina vista sul tetto e con essa scambia qualche parola e iniziano a conoscersi. Il giorno successivo torna all'orfanotrofio e scopre che la bambina che lui vede \u00e8 una bambina morta di tubercolosi tanti anni prima e della quale si ricorda solo la madre superiora e quest'ultima d\u00e0 all'uomo l'orsetto di pezza della bambina. L'uomo va all'ospedale a prendere la figlia andando contro i giudizi dei medici e la notte la mette a dormire nel lettino comprato all'orfanotrofio, che era lo stesso della bambina morta. Al mattino la figlia si sveglia come se l'incidente non fosse mai avvenuto e con grande stupore del padre chiede di potere avere l'orso di pezza della bambina chiamandolo per nome.\nQuesti dei!\nTrama.\nUn uomo preso dai suoi impegni professionali ignora il colpo di fulmine suggeritogli da Cupido il quale decide di non fare passare la cosa come se niente fosse: dopo avere fatto innamorare l'uomo fa di tutto per non fargli incontrare la sua amata. L'uomo \u00e8 disperato e si trova a girare per la citt\u00e0 alla ricerca di altri dei che lo possano aiutare. Alla fine l'uomo risolve i problemi sentimentali del dio dell'amore e si unisce alla sua amata.\nLa prova.\nTrama.\nUn ragazzo dodicenne deve andare a fare il test di valutazione mandamentale e in famiglia sono tutti preoccupati per il risultato possibile. Quando a casa dei genitori arriva la telefonata di comunicazione del risultato ricevono la peggiore notizia possibile: \u201cil ragazzo era troppo intelligente e per questo \u00e8 stato eliminato\u201d.\nIl messaggio di Charity.\nTrama.\nIn seguito ad una forte febbre una coppia di adolescenti (Charity e Peter) si trova ad essere in contatto telepatico e gi\u00e0 questo \u00e8 strano, ma \u00e8 ancora pi\u00f9 incredibile il fatto che lui viva negli anni '80 del ventesimo secolo e lei nei primi anni del diciottesimo secolo. I due iniziano a comunicare assiduamente e il ragazzo fa conoscere alla ragazza il nostro mondo mostrando quanto questo sia cambiato. La ragazza ingenuamente parla di queste cose alla sua amica la quale la denuncia alla comunit\u00e0 come una strega. Fortunatamente il ragazzo trova negli annali del proprio villaggio la chiave che permetter\u00e0 alla ragazza di salvarsi dal rogo. Visto l'accaduto la ragazza invita l'amico a interrompere i contatti, ma quando la storia sembra essere finita arriva un ultimo messaggio dal passato.\nDemoni.\nTrama.\nDurante una lite tra studenti una professoressa viene impossessata da un demone che la spinge a usare le maniere forti per fare rispettare le regole della scuola alla banda che frequenta la sua classe. Quando il capobanda decide di ribellarsi e a muso duro armato di mazza da baseball affronta la professoressa questa riesce a sopraffare il giovane, ma quando sta per ucciderlo riesce a liberarsi della possessione maligna. Il ragazzo capisce la situazione e ringrazia la professoressa per avergli risparmiato la vita.\nIl paladino dell'ora perduta.\nTrama.\nDurante una visita al cimitero, un ragazzo di colore si trova a salvare un anziano signore da un'aggressione. L'uomo garbatamente si avvicina al giovane, tant'\u00e8 che questo lo accoglie a casa sua. Tra i due si crea una sincera amicizia. L'uomo confessa al suo salvatore di essere s\u00ec un semplice vecchio, ma anche il guardiano dell'ultima ora del tempo e prima di morire dona questo suo incarico al giovane.\nUn solo desiderio.\nTrama.\nUno sceneggiatore insieme al suo socio non riescono a portare avanti il loro ultimo lavoro e il padrone di casa li assilla chiedendo gli affitti arretrati. Quando il socio viene colpito da un infarto questo passa all'amico un amuleto che permette a chi lo possiede di esprimere un solo desiderio e visto che il suo lo ha gi\u00e0 utilizzato chiede che l'amico esprima il desiderio di salvargli la vita, ma dopo un po' di esitazione il desiderio richiesto non viene espresso, e l'uomo chiede di potere avere come collaboratore il pi\u00f9 grande sceneggiatore della storia. Detto e fatto si ritrova nella casa di William Shakespeare il quale di primo acchito lo tratta come un servo, ma poi tenendo l'amuleto in mano esprime il desiderio che l'uomo scriva con lui le sue opere. Lo sceneggiatore, prigioniero dell'unico desiderio di Shakespeare, mestamente si siede allo scrittoio e inizia a scrivere l'Amleto.\nUn'estate torrida.\nTrama.\nDurante un'afosa giornata estiva zia e nipote stanno viaggiando sulla loro auto per andare a rinfrescarsi con un bel bagno nel fiume. Lungo il tragitto prendono a bordo un anziano signore che continua a blaterare cose insensate di 'malignit\u00e0 genetica' e di persone cattive che vivono solo un giorno. L'uomo non la smette di parlare e il nipote della donna inizia a mostrare i primi segni di nervosismo cosicch\u00e9 la donna si ferma con la macchina e scarica l'insopportabile passeggero. Alla sera, dopo il bagno rinfrescante, tornano verso casa e incontrano un bambino fermo in mezzo alla strada che dice di essersi perso. La donna lo prende a bordo per portarlo in citt\u00e0, ma dopo pochi minuti il bambino sussurra in un orecchio alla donna le parole 'malignit\u00e0 genetica'. La macchina d'un tratto si spegne e zia e nipote si voltano con faccia spaventata verso il bimbo seduto sul sedile posteriore.\nUn poker col diavolo.\nTrama.\nDegli amici si trovano a trascorrere una serata tranquilla per giocare a carte, preferibilmente poker, in casa di uno di loro. Si conoscono tutti, tranne uno che dice di essere presente per sostituire uno che non poteva venire. In una pausa di gioco alcuni dei giocatori notano che tutte le mani sono state vinte dallo sconosciuto con delle incredibile sequenze di sei. Il sospetto li spinge a pensare che egli sia il diavolo in persona e quando glielo chiedono lui non nega il fatto. Allora chiedono perch\u00e9 sia li e la risposta \u00e8 che quella sera uno dei giocatori andr\u00e0 via con lui, ma i giocatori sono giocatori per natura e convincono il diavolo a giocarsela in una partita semplice: si pesca una carta e quello che pescher\u00e0 la carta pi\u00f9 bassa perder\u00e0. Perde il padrone di casa, ma quest'ultimo non \u00e8 ancora soddisfatto e convince il diavolo a giocare per la propria vita in una partita a poker faccia a faccia. Il diavolo sembra aver vinto, ma il giocatore pi\u00f9 buono di cuore tra tutti quelli al tavolo tocca una carta sospetta e questa svela il trucco che il diavolo stava usando per barare e ingannare l'altro giocatore. Il diavolo sconfitto mestamente se ne va a mani vuote.\nLe scarpe.\nTrama.\nUn uomo dice alla propria cameriera di portare al mercatino dell'usato le cose della moglie morta un mese prima. Al mercatino dell'usato la commessa goffa e timida indossa le scarpe della donna e si trasforma istantaneamente in una donna dal carattere forte e dal fare sinuoso. Abbandonato il negozio prende un taxi e si reca alla casa della defunta e qui, sotto gli occhi della cameriera stupefatta, si comporta come se fosse la padrona di casa dimostrando anche di conoscere delle cose molto riservate. Una volta sistemata, cambiandosi di abito e ripulendosi, chiama il neo vedovo in ufficio il quale perplesso dalle parole della donna torna a casa per capire cosa stia succedendo. La donna lo accusa apertamente di averla fatta cadere di proposito dal terrazzo e di essere un uxoricida. L'uomo preso dalla paura cerca la pistola, ma la donna l'ha gi\u00e0 presa e lo rincorre per ucciderlo. Dopo qualche metro di corsa toglie le scarpe della defunta per correre meglio, ma immediatamente ritorna ad essere la goffa commessa del negozio la quale non capendo cosa stia succedendo butta la pistola nel prato e le scarpe nel cesto della spazzature e corre via. Arriva la polizia, ma non trovando la donna se ne va dalla casa e un attimo dopo si vede la cameriera della casa vicina che trova le scarpe, le indossa, si reca verso la casa dell'uomo e dopo qualche secondo si sente un colpo di pistola.\nOggetti smarriti.\nTrama.\nWong \u00e8 un ragazzo alla ricerca di qualcosa che ha perso e dopo tante ricerche, alla fine, si trova nel luogo dove vengono immagazzinate le cose smarrite. Dopo un breve girovagare tra gli scaffali durante il quale si trova ad aiutare altre persone come lui incontra una ragazza anch'ella che cerca qualcosa. La ragazza gli rivela che nel locale ognuno pu\u00f2 trovare le cose degli altri, ma non le proprie e cos\u00ec fanno un accordo per aiutarsi l'un l'altra. Quando entrambi trovano il cercato decidono che quello \u00e8 il posto dove potere aiutare altre persone bisognose.\nL'uomo ombra.\nTrama.\nUn ragazzino viene preso in giro dai compagni per le proprie paure. Una notte scopre che sotto il suo letto vive un uomo ombra che dice che non gli far\u00e0 mai del male, ma al contrario quando esce di casa fa del male a chi sbeffeggia chi lo ospita sotto il letto. Dopo un attimo di timore il ragazzo inizia a farsi scudo dell'essere e del fatto che gli altri temono il fantomatico uomo ombra che sta facendo del male alle persone del quartiere. Tutto bene fino a che il ragazzino non incontrer\u00e0 l'uomo ombra di un altro ragazzo.\nLo show di zio diavolo.\nTrama.\nMentre i genitori continuano parlare dell'importanza di tenere sotto controllo i propri figli, il loro \u00e8 abbandonato a se stesso davanti alla televisione in balia delle magie di 'Zio Diavolo'.\nIl giorno di caccia.\nTrama.\nUna donna convince il proprio amante ad ucciderle il marito durante una giornata di caccia. L'amante della donna e il marito sono molto amici, ma ci\u00f2 non impedisce che l'omicidio avvenga. Tornando a casa l'uomo si trova a vivere in una situazione rovesciata dove lui \u00e8 il marito della donna e il marito morto \u00e8 l'amante. L'uomo si rende conto di avere ucciso il suo amico per niente, senza ragione. Alla mattina successiva i due vanno a caccia e questa volta chi muore per un banale incidente di caccia \u00e8 l'amante della donna. Il marito torna a casa dalla donna con la triste notizia e la donna si mostra sorpresa e perplessa.\nIl faro.\nTrama.\nUn giovane dottore in seguito a un guasto alla propria auto si trova a dovere chiedere riparo in un villaggio che sorge su un promontorio in riva al mare al fianco di un vecchio faro. Subito si capisce che non \u00e8 proprio il benvenuto, ma con cortesia riesce ad essere accettato in casa di una donna la quale ha la figlia che giace a letto ammalata. Durante la sera il faro si accende illuminando proprio la casa dove ha trovato riparo il dottore. Il figlio della padrona di casa chiede al dottore se pu\u00f2 aiutare la sorella a guarire e questo, dopo averla visitata, gli d\u00e0 una medicina che fa riprendere conoscenza alla bambina. Intorno alla casa nel frattempo si sono raggruppati tutti gli abitanti del villaggio. Il dottore scopre dell'esistenza di un fantomatico Seth che vive nel faro e che con la sua luce illumina sempre la casa dove deve morire una persona, ma questa volta la persona predestinata \u00e8 stata salvata cosicch\u00e9 gli abitanti del villaggio reclamano il tributo al dottore.\nSulle tracce del destino.\nTrama.\nUno scrittore di successo si interroga su quale fu il momento della sua giovinezza in cui la sua vita prese la piega che lo port\u00f2 ad essere quello che \u00e8 diventato. Torna nel suo paese natale e qui inizia a rivivere la sua giovinezza fino a ricordare che lui \u00e8 quello che \u00e8 perch\u00e9 il se stesso bambino litig\u00f2 con il se stesso adulto.\nL'anima pellegrina.\nTrama.\nDurante i test finali di un proiettore olografico i due ingegneri che lo hanno creato assistono alla comparsa dell'immagine di una donna che invecchiando con un tempo di dieci anni ogni ventiquattro ore inizia a raccontare tutti i passi salienti della sua vita trascorsa. Uno dei due ingegneri viene affascinato a tal punto dal racconto dello spirito imprigionato nel proiettore che lascia la propria moglie per trasferirsi nel laboratorio. Verso la fine della 'vita' dello spirito, l'uomo scopre che lei \u00e8 la donna che ha amato in una vita precedente e che l'ha lasciato troppo presto, morendo di parto: un dolore che ha segnato l'uomo per l'intera esistenza, non scomparendo neppure nella sua vita successiva. L'episodio si conclude con lo spirito che di nascosto chiama la moglie dell'ingegnere per dirle di andare a prenderlo, per riportarlo a casa.\nUn'equazione del diavolo.\nTrama.\nUn matematico alle prese con un'equazione difficilissima chiede involontariamente aiuto al diavolo il quale subito appare alle sue spalle. Oramai il danno \u00e8 fatto e il diavolo reclama a tutti i costi l'anima del matematico in cambio della soluzione. Il discorso \u00e8 semplice: l'uomo pu\u00f2 porre tre domande e una richiesta al demone e se il demone non riuscir\u00e0 a rispondere o compiere il desiderio dell'uomo quest'ultimo sar\u00e0 libero. La strafottenza del demone \u00e8 pesante, ma il matematico ce la far\u00e0.\nUn Natale.\nTrama.\nQuesto \u00e8 un remake di un episodio della seconda stagione prodotta nel 1960 della serie televisiva \"Ai confini della Realt\u00e0\" che in inglese aveva lo stesso titolo, ma che nella traduzione in italiano di allora divenne \"La notte degli umili\".\nLa storia parla di un anziano alcolista che pagato per interpretare la parte di Babbo Natale ai centri commerciali si presenta ubriaco al lavoro e per questo viene licenziato in tronco, ma tornato a casa si trova in possesso di un sacco miracoloso che gli permette di distribuire qualsiasi cosa che viene desiderata. Quando il direttore del centro commerciale lo scopre quest'ultimo chiama gli agenti di polizia per farlo arrestare accusandolo di avere rubato tutta la merce dal negozio, ma il miracolo non si fa attendere a sorprender\u00e0 anche il direttore.\nUna segretaria.\nTrama.\nUna segretaria sottomessa dalla prepotenza del proprio capoufficio si trova, grazie a una combinazione di comandi casuali inviati alla fotocopiatrice, in una realt\u00e0 parallela dove le classi sono invertite e le segretarie sono apprezzate e desiderate da tutti. Solo una volta ritornata alla sua realt\u00e0 si rende conto di ci\u00f2 che ha vissuto e senza esitazione abbandona il suo mondo per quello alternativo.\nLa stella.\nTrama.\nSull'astronave Magellano, in rotta esplorativa nello spazio, vi si trovano due scienziati, uno dei quali dell'ordine religioso dei gesuiti, che continuano a disquisire tra scienza e teologia. Un giorno arrivano su un pianeta dove trovano le ultime tracce di un popolo scomparso pi\u00f9 di tremila anni prima a causa dell'esplosione della loro stella. Il gesuita resta sconvolto nello scoprire come una civilt\u00e0 cos\u00ec evoluta possa essere stata distrutta dalla mano di Dio per fare in modo che l'ultimo bagliore della loro stella fosse il segno nel cielo di Betlemme alla nascita di Ges\u00f9 Cristo, ma l'altro scienziato trova un motivo a tutto ci\u00f2.\nFoto animate.\nTrama.\nUn fotografo professionista esce di casa per acquistare un letto in ottone e torna a casa con un baule pieno di pezzi di una vecchia macchina fotografica con il conseguente sconforto della moglie. Riappacificatosi con la moglie trova nel doppio fondo del baule una vecchia macchina fotografica ancora intatta e con il rullino al suo interno. Preso dall'emozione si affretta subito a sviluppare le foto che si rivelano essere le testimonianze fotografiche di una spedizione del 1913 in Amazzonia. Il giorno seguente si reca da un anziano amico per fare vedere le foto e scopre che l'amico faceva parte di quella stessa spedizione, ma con sorpresa scopre che le foto sono rimaste uguali e identiche alla sera prima ad eccezione del fatto che gli indigeni sono scomparsi. Corso subito a casa si trova gli indigeni che hanno catturato sua moglie e lo stanno aspettando pi\u00f9 agguerriti che mai. Il fotografo inizia una lotta furibonda, ma poi usando la sua macchina fotografica li cattura uno ad uno bloccandoli sulla pellicola.\nGli gnomi.\nTrama.\nIn una taverna arriva un abitante del villaggio il quale racconta di avere incontrato gli gnomi del bosco, ma un cliente ubriaco lo sbatte fuori dal locale accusandolo di essere un fannullone buono a niente e di prendersi gioco di lui e gli altri che sono disoccupati e vanno nel bar per bere in tranquillit\u00e0. L'uomo se ne va deciso a tornare nel bosco. Quando l'altro cliente del bar esce dal locale vede il primo uscire dalla ferramenta carico di merce e andando a investigare scopre che la merce \u00e8 stata tutta pagata con un piccolo lingotto d'oro. Successivamente il cliente va dove il primo alloggia, ma qui scopre che se ne \u00e8 andato dopo avere pagato anche qui con un altro lingotto d'oro. Allora l'uomo decide di seguirlo nel bosco per derubarlo, ma qui scopre che gli gnomi esistono, ma sono degli extraterrestri che con l'aiuto del primo uomo stanno riparando la loro astronave. Il cliente corre al bar sconvolto, ma qui viene deriso da tutti, anche considerando il fatto che mostra un pezzo d'oro che gli \u00e8 stato dato che in verit\u00e0 si \u00e8 trasformato in piombo. Nel frattempo l'astronave vola via portando con s\u00e9 il primo uomo.\nI dolcetti della fortuna.\nTrama.\nUn critico gastronomico scrive una recensione negativa su un ristorante cinese non ancora visitato, ma quando vi si reca non per mangiare, ma solo per potere dire di esserci stato, scopre che i dolcetti della fortuna si avverano veramente. Viste le prime due previsioni positive decide di tornarci una terza volta, ma questa sar\u00e0 la sua ultima cena.\nI mostri.\nTrama.\nUn ragazzino condivide con il padre la passione per i mostri del cinema. Triste per il fatto che il suo miglior amico si sia trasferito di casa e consigliato dalla madre si reca a fare conoscenza del nuovo vicino il quale si rivela essere un anziano vampiro. Dopo i primi attimi di timore il ragazzo si affezione all'anziano il quale gli rivela che \u00e8 prossimo alla fine. Nel frattempo nel quartiere tutti iniziano ad avere degli strani sintomi che sembrano influenza, ma come dice l'anziano vampiro sono delle mutazioni genetiche che la natura fa per distruggere il male che lui rappresenta. Una notte tutto il vicinato si trasforma in mostri che si recano in casa dell'anziano e lo uccidono.\nL'ambasciatore.\nTrama.\nUn ambasciatore extraterrestre si presenta ad una riunione delle Nazioni Unite dopo che si \u00e8 annunciato e avere scatenato grandi discussioni da parte di tutti gli ambasciatori terrestri su come ricevere gli alieni o risolvere la situazione. Tutti sono preoccupati, ma il messaggio dell'alieno \u00e8 semplice: noi siamo stati creati da loro, ma la nostra evoluzione non ci rende degni di esistere. Un ambasciatore terrestre riesce a convincere l'ospite di temporeggiare per ventiquattro ore e quest'ultimo accetta. Dopo un giorno intero di negoziati finalmente il trattato di pace globale \u00e8 stato stipulato e firmato da tutte le nazioni, ma l'alieno non voleva questo, bens\u00ec una guerra mondiale per vedere chi era il pi\u00f9 forte. L'alieno se ne va e le astronavi per la distruzione del pianeta Terra iniziano a posizionarsi per fare il loro lavoro.\nUna questione di minuti.\nTrama.\nUna mattina marito e moglie si svegliano nel proprio letto svegliati da un fastidioso rumore proveniente dalla strada e dal soggiorno. Preoccupati escono dalla camera da letto e trovano la propria casa invasa da delle persone senza volto e interamente vestite di blu. Dopo qualche minuto passato in strada alla ricerca di una risposta al problema incontrano un uomo vestito di una tuta da lavoro luccicante e color oro che spiega loro di essere arrivati in un tempo futuro rispetto al loro in cui le cose non sono ancora state create. A detta dell'uomo non vi \u00e8 soluzione al problema e loro non potranno pi\u00f9 tornare alla vita di sempre, ma essi non ci credono e scappano. Quando il loro tempo reale sopraggiunge riescono a rientrare nel regolare corso delle cose.\nL'ascensore.\nTrama.\nDue fratelli si recano nella vecchia fabbrica di famiglia, oramai chiusa da anni, alla ricerca del padre. Il genitore, a quanto risulta al figlio pi\u00f9 giovane, sta tentando di creare un alimento che possa sfamare tutto il mondo. Entrati nello stabilimento trovano topi, un gatto e un cane giganti morti. Infine chiamano il vecchio ascensore dal quale esce un ragno gigante che li uccide. Non incontrano il padre. \nL'uomo invisibile.\nTrama.\nUn uomo accusato di non esternare le proprie emozioni viene condannato per un anno a portare sulla fronte un marchio che chiunque lo veda deve ignorarlo completamente come fosse un uomo invisibile. Inizialmente la cosa lo fa sorridere, ma man mano che passano i giorni e i mesi la cosa lo porta sull'orlo della pazzia. Quando l'uomo finisce di scontare la sua pena il marchio viene rimosso e lui riprende la sua vita normale, ma quando gli si presenta un'altra invisibile che gli chiede di darle un segno che lei esiste lui reagisce in maniera inopportuna per la legge.\nDenti e conseguenze.\nTrama.\nUn dentista esasperato per l'andamento insoddisfacente della propria vita e dello, a dir suo, squallore della sua professione, continua a sbattere fuori dal proprio studio i pazienti e a perdere assistenti. Disperato tenta il suicidio, ma il folletto dei denti lo salva ed esaudisce i suoi desideri. Quando ci si aspetterebbe di vedere il dottore finalmente felice si scopre che il nuovo successo professionale e affettivo lo logora quanto se non pi\u00f9 di prima. Esasperato scappa, ma sulla sua strada di fuggiasco si trova con un gruppo di ex dentisti che scappano dopo l'intervento maldestro del folletto dei denti che ha reso loro la vita invivibile.\nBenvenuti a Winfield.\nTrama.\nL'angelo della morte \u00e8 un distinto uomo vestito di bianco che viaggia su una lussuosa auto bianca e in questo momento \u00e8 sulle tracce di un ragazzo che \u00e8 riuscito a scappare dall'ospedale con la propria ragazza prima che lui lo raggiungesse. L'inseguimento termina nel paese di Winfield dove i due giovani hanno trovato rifugio, ma la cosa che colpisce di pi\u00f9 l'angelo della morte \u00e8 che in questo paese la gente ha un'et\u00e0 media di centododici anni e nonostante questo tutti godono di buona salute. L'angelo della morte telefona al suo ufficio di competenza e parlando con il proprio predecessore scopre che quest'ultimo ha avuto piet\u00e0 della popolazione del piccolo paesino, tutta brava gente che non ha mai fatto male a nessuno, e per questo ha sempre concesso loro di continuare a vivere. Nonostante questo l'angelo della morte trova il giovane, ma colpito dal fatto che tutti gli abitanti sono disposti a offrire la propria vita per il ragazzo decide di lasciare il paese senza prendere con s\u00e9 nessuna anima.\nQuarantena.\nTrama.\nMatthew Forman viene risvegliato dal suo stato di ibernazione dopo tre secoli. Il mondo \u00e8 completamente diverso da come era, \u00e8 sopravvissuta ad un olocausto nucleare e ora la popolazione della terra non vive pi\u00f9 legata alla tecnologia, ma ognuno sviluppa una sua capacit\u00e0 mentale. L'uomo viene convinto che il mondo attuale \u00e8 a rischio un'altra volta a causa di un meteorite che sta raggiungendo il pianeta. Grazie alle sue conoscenze tecnologiche riesce a rimettere in funzione un vecchio satellite in orbita in grado di distruggere l'oggetto in avvicinamento. All'ultimo momento l'uomo capisce che non ha distrutto un meteorite, ma un'astronave carica di sopravvissuti della razza umana che stava tornando da un lungo viaggio nello spazio. Consapevole di quello che ha fatto capisce anche che coloro che stavano tornando erano lo stesso tipo di persone che avevano distrutto il pianeta secoli prima. L'uomo infine se ne fa una ragione e decide di intraprendere un cammino di conoscenza in questo nuovo mondo.\nLa nonna.\nTrama.\nUn bambino viene lasciato a casa a fare i compiti e ad accudire la nonna immobilizzata a letto. L'anziana donna gode di una pessima fama ed \u00e8 stata anche allontanata dalla chiesa per sospetta stregoneria. Durante la sera la donna muore, ma non prima di avere passato i propri poteri all'indifeso nipote.\nDemoni personali.\nTrama.\nUno sceneggiatore \u00e8 alle prese con un blocco creativo che non lo lascia lavorare e la situazione peggiora quando inizia ad essere perseguitato da piccoli brutti esseri che si muovono come folletti e distruggono la sua auto e la sua casa. Cosa c'\u00e8 di peggio? Che solo lui li pu\u00f2 vedere. Stanco di scappare, barricato in casa, decide di affrontarli e chiede loro cosa deve fare perch\u00e9 loro se ne vadano lasciandolo in pace e la risposta \u00e8 semplice: per fare in maniera che spariscano lui deve scrivere di loro, perch\u00e9 sono i protagonisti del suo prossimo lavoro.\nEffetti sonori.\nTrama.\nPochi attimi prima che inizi la trasmissione in diretta di un radiodramma lo sceneggiatore, maneggiando un manufatto africano stregato, esprime il desiderio che gli effetti sonori non siano prodotti artificialmente, ma che siano reali in tutto e per tutto. Quindi si inizier\u00e0 con la comparsa in studio di un avvoltoio, l'arrivo di un vero e proprio temporale e cos\u00ec via. Quando l'autore capisce la pericolosit\u00e0 di tutto questo comincer\u00e0 a riscrivere in diretta le scene pericolose, ma la distrazione finale sar\u00e0 fatale.\nEsprimi un desiderio.\nTrama.\nTre giovani hanno la fortuna di vedere nel bosco un folletto e lo catturano. Il folletto ha un carattere scortese, ma deve stare alle regole e la regola in questo caso dice che i folletti che vengono scoperti devono esaudire un desiderio a chi li scopre. Ciascuno dei giovani esprime il proprio desiderio, ma il risultato in ogni caso \u00e8 un disastro. Quando le cose sembrano oramai essere destinate ad andare nella peggiore delle maniere il folletto interviene annullando i desideri mal espressi dei giovani.\nAll'inferno e ritorno.\nTrama.\nUn camionista in crisi con il lavoro a causa dei troppi incidenti avuti negli ultimi due anni si rivolge ad un amico di famiglia per trovare un nuovo incarico come autotrasportatore. Il viaggio comincia, ma tutto si aspettava tranne quello di fare il corriere di anime da questa terra all'inferno. Quando realizza quello che sta facendo e scopre che il metro di misura per decidere chi va o meno all'inferno non \u00e8 cos\u00ec preciso decide di fare la sua parte per migliorare il sistema.\nDallas, novembre 1963.\nTrama.\nUn professore di storia di Harward appassionato del periodo del presidente John Fitzgerald Kennedy \u00e8 in realt\u00e0 un suo discendente che proviene dal futuro. Quando si trova a Dallas per assistere alla sfilata non resiste dal salvargli la vita, ma questo causa una spaccatura temporale che porter\u00e0 il mondo alla sua distruzione. Vista la situazione manda il presidente nel futuro, al suo posto, e lui prende il posto sull'auto presidenziale sacrificando la propria vita.\nLa pulsantiera.\nTrama.\nAd una coppia viene affidata una pulsantiera con un unico pulsante che se usato fa due cose, prima fa uccidere uno sconosciuto e successivamente fa recapitare a loro duecentomila dollari. L'esitazione \u00e8 tanta, ma alla fine il tasto viene premuto. Questa storia \u00e8 stata ripresa nel film The Box del 2009.\nIl soggetto del telefilm viene dal racconto \"The Box\" (\"Button, Button\") scritto nel 1970 da Richard Matheson; lo scrittore ne scrisse anche la sceneggiatura originale tuttavia, scontento del risultato finale del telefilm, firm\u00f2 il lavoro con uno dei suoi pseudonimi: Logan Swanson.\nIl bisogno di sapere.\nTrama.\nUn ispettore governativo viene inviato in una piccola cittadina dove si stanno presentando degli strani casi di pazzia improvvisa. Il caso \u00e8 complicato perch\u00e9 non trova infezioni o altre cose che giustifichino tutto ci\u00f2 che sta succedendo. Nella ricerca del paziente zero trova uno scrittore appena tornato dallo Yemen, dove dice di avere trovato la risposta al mistero della vita. Quando l'uomo tenta di avvicinarsi all'ispettore per dirglielo all'orecchio quest'ultimo capisce che \u00e8 cos\u00ec che si impazzisce. Prima di aggredirlo e farlo svenire lo scrittore confessa la sua intenzione di andare a dire il segreto ai microfoni della radio locale per colpire tutta la contea, ma quando l'uomo si risveglia \u00e8 troppo tardi per bloccarlo. Recatosi a casa della donna che lo ha chiamato in citt\u00e0 per risolvere il caso rompe la radio per evitare che lei venga contagiata, ma oramai \u00e8 tardi, anche per lui.\nNeve rossa.\nTrama.\nUn Colonnello del KGB viene inviato in un paese della Siberia per indagare sulla morte di due ufficiali del partito comunista. Arrivato in paese scopre l'esistenza di un gruppo di esseri che hanno la capacit\u00e0 di vivere in eterno bevendo il sangue di persone e animali. Il sindaco e la popolazione lo sanno, ma con loro hanno fatto un accordo di non aggressione dove loro li proteggono nei momenti di sonno, nei 6 mesi di giorno estivo, e in cambio, nei 6 mesi di notte invernale, gli esseri proteggono il paese dai lupi e da altri pericoli. I precedenti rappresentanti del partito lo avevano scoperto, ma essendo persone indesiderate sono state eliminate. Questa volta il Colonnello che ha mandato il KGB \u00e8 una brava persona e infatti sistemer\u00e0 le cose.\nPrendimi l'anima... per favore!\nTrama.\nUn comico di successo muore nel tentativo di liberarsi da un altro comico al quale ha rubato l'idea per uno spettacolo. Quando si riprende \u00e8 all'inferno dove viene condannato a fare uno show comico tre volte per sera per tutte le sere in cui fa ridere gli spettatori parlando delle cose brutte che ha fatto in vita rivivendole con grande dolore.\nL'alfabeto del demonio.\nTrama.\nIl Circolo l'Alfabeto del demonio \u00e8 composto da un gruppo di giovani che nell'Inghilterra vittoriana decidono di ritrovarsi tutti gli anni il due di novembre per rinnovare il proprio sodalizio e questo per sempre e anche per coloro che saranno morti. La cosa viene presa con seriet\u00e0, ma nello stesso modo con leggerezza e se ne rendono conto quando dopo venti anni muore il primo membro del circolo e alla prima riunione si presenta sotto forma di spirito incutendo stupore e timore. La cosa va avanti fino a che non ne resta in vita solo uno il quale chiede il consenso a tutti gli amici defunti di sciogliere il circolo. Gli amici votano per lo scioglimento e il circolo \u00e8 definitivamente chiuso.\nLa biblioteca.\nTrama.\nC'\u00e8 una biblioteca dove vengono conservati i libri che raccontano la storia di tutte le persone in vita. L'anziana bibliotecaria chiede l'aiuto di una giovane assistente che la aiuti a portare avanti il lavoro che come potete immaginare \u00e8 tantissimo, ma bisogna seguire la regola che non si devono leggere i libri. La giovane assistente inizia, non solo a leggere i libri, ma anche a modificarli purtroppo per\u00f2 questo causer\u00e0 un drammatico peggioramento della vita delle persone che la circondano.\nIl teatro delle ombre.\nTrama.\nL'episodio inizia all'interno di un tribunale quando viene emessa la sentenza capitale per un uomo accusato di omicidio. L'uomo tenta in tutte le maniere di convincere chi gli sta intorno del fatto che quello \u00e8 tutto un suo sogno e che nel momento in cui morir\u00e0 sul patibolo lui si risveglier\u00e0 in tribunale per ripetere tutte le sue ultime ore di vita. I protagonisti del sogno sono sempre gli stessi, anche se in ruoli diversi. Non c'\u00e8 modo di interrompere questo ripetersi di eventi a meno di non interrompere l'esecuzione, ma anche questa volta non ci riuscir\u00e0.\nDolce melodia.\nTrama.\nUna ragazza sta sacrificando le sue doti di cantante lirica per aiutare la propria famiglie e seguire l'andamento della malattia della sorella. Quando la sorella in punto di morte nel letto d'ospedale gli mostra il suo futuro come artista la ragazza perde ogni dubbio sulla strada da seguire.\nUn giorno a Beaumont.\nTrama.\nUna coppia sta viaggiando in auto nei pressi del paese di Beaumont quando vede sfrecciare nel cielo un oggetto infuocato che si schianta oltre una collina. I due corrono a vedere di cosa si tratta e scoprono che l'oggetto \u00e8 un disco volante dal quale escono dei bellicosi e aggressivi alieni che subito tentano di ucciderli. I due scappano e arrivano al paese dove danno l'allarme. Lo sceriffo li segue sul luogo dell'atterraggio, ma li vi trovano solo una squadra dell'aviazione che sta esaminando i rottami di un aereo militare precipitato. I due capiscono che in realt\u00e0 tutte le persone presenti sul luogo sono alieni camuffati da esseri umani. Tentano nuovamente di fuggire e questa volta di dare l'allarme all'FBI, ma senza riuscirci vengono rapiti dagli alieni. Sul disco volante avranno entrambi la sorpresa di scoprire di essere anche loro degli alieni che si stanno addestrando per l'invasione della Terra.\nL'ultimo difensore di Camelot.\nTrama.\nUn uomo esce di casa e riesce a cavarsela da un'aggressione da parte di alcuni giovani. Successivamente chiede a uno di loro di accompagnarlo da colei che \u00e8 la mandante dell'aggressione. Lui \u00e8 Lancillotto e lei \u00e8 Fata Morgana la quale gli chiede di recarsi in Cornovaglia per destare Mago Merlino dal sonno durato secoli a causa di un sortilegio. Quando il mago viene ridestato questo tenta di sopraffare Messer Lancillotto per riavere i suoi poteri e riprendere le trame del destino del mondo, ma dopo aver perso il combattimento il Mago sparir\u00e0 per sempre."}
{"id": "1227300", "revid": "729019", "url": "https://it.wikipedia.org/wiki?curid=1227300", "title": "Battaglia di Kashii", "text": " \nLa battaglia di Kashii (\u6a2b \u4e95 \u306e \u6226 \u3044) fu la primissima battaglia della campagna estiva dell'assedio di Osaka del 1615, all'inizio del periodo Edo in Giappone. Ha avuto luogo il 26\u00ba giorno del 4 \u00b0 mese dell'era Keich\u014d a Keichii, Kii (attuale Sennan, Osaka)\nLa battaglia.\nMentre l'esercito orientale dello Sh\u014dgun si preparava a rinnovare l'assedio iniziato l'inverno precedente, la guarnigione di \u014csaka ag\u00ec preventimentivamente attaccando i Tokugawa in una serie di battaglie e assedi. Un contingente di forze fedeli a Toyotomi Hideyori, signore di \u014csaka, fu inviato ad assediare il castello di Wakayama (proncincia di Kii), che era controllato da Asano Nagaakira, un alleato dello sh\u014dgun. Gli aggressori erano guidati da Ban Naoyuki, Okabe Noritsuna e Shigemasa Awawa.\nDa tempo i Toyotomi stavano facendo leva sul malcontento verso il dominio Tokugawa nella provincia per provocare una ribellione che prendesse alle spalle le forze degli Asano mentre erano impiegate a combattere la forza inviata da \u014csaka. Asano Nagaakira, informato di questi movimenti, era indeciso se andare incontro al nemico e rimand\u00f2 la pertenza per alcuni giorni; Il 28 aprile lasci\u00f2 il castello di Wakayama con 5.000 soldati.\nDurante la notte l'avangiardia dell'esercito Asano avvist\u00f2 le forze Toyotomi identificande erroneamente come consistenti in 20.000 uomini. Quando Nagaakira, che si trovava col corpo principale a Sano (proncincia di Izumi), apprese la notizia, opt\u00f2 per ritirarsi a Kashii, a poca distanza da Wakayama, che riteneva il luogo pi\u00f9 adatto ad intercettare una forza di dimensioni maggiori, lasciando indietro una piccola retroguardia al comando di Takatsuna Kameda.\nAll'alba le forze di Naoyuki, Awawa e Noritsuna attaccarono battaglia contro la retroguardia Asano che si fece inseguire mentre si ritirava verso Kashii. A Kashii il corpo principale di Nagaakira sbarr\u00f2 la strada ai Toyotomi inganggiandoli e sconfiggendoli nel combattimento che segu\u00ec. Ban Naoyuki e Shigemasa Awawa persero la vita nella battaglia e Okabe Noritsuna guid\u00f2 le forze rimaste nella ritirata verso Osaka.\nLa rivolta Kishu.\nIntanto nella provincia di Kii era scoppiata la rivolta Kishu, capeggiata da Minato Sozaemon e dai samurai inviati dai Toyotomi \u014cno Harunaga e Yamaguchi Kiuchi, che avrebbe duvuto conquistare il castello di Wakayama e dare supporto all'esercito di Ban Naoyuki attaccando alle spalle la guarnigione Asano.\nDopo la vittoria di Kashii Nagaakira torn\u00f2 indietro col suo esercito per reprimere la ribellione; I rivoltosi, che avevano raggiunto circa i 1500 effettivi, si dispersero dopo I primi scontri a seguito del seppuku del samurai Yamaguchi Kiuchi e la ribellione fall\u00ec. Secondo il resoconto redatto da Asano Nagaakira, durante la repressione della rivolta furono uccisi 443 ribelli in 17 villaggi."}
{"id": "1227301", "revid": "110157", "url": "https://it.wikipedia.org/wiki?curid=1227301", "title": "Episodi di Ai confini della realt\u00e0 (serie televisiva 1985) (seconda stagione)", "text": "La seconda stagione del telefilm Ai confini della realt\u00e0 (serie televisiva 1985) \u00e8 andata in onda negli Stati Uniti d'America dal 27 settembre 1986 al 17 luglio 1987 con 1, 2 o 3 episodi la settimana sul network CBS.\nIl re passato e futuro.\nTrama.\nUn giovane imitatore di Elvis si ritrova nel passato ed incontra il vero Elvis Presley, il quale \u00e8 inspiegabilmente diverso e restio ad intraprendere la carriera musicale...\nL'ufo della solitudine.\nTrama.\nUna cameriera solitaria riceve un messaggio da un disco volante ma rifiuta di rivelarne il contenuto...\nA che serve un amico?\nTrama.\nJeff \u00e8 un ragazzo complicato che fatica a fare amicizia, il suo carattere \u00e8 infatti poco apprezzato dai suoi coetanei.\nNonostante gli sforzi di suo padre Alex, Jeff preferisce passare il tempo in compagnia del suo amico immaginario Mike.\nAcqua Vita.\nTrama.\nLa reporter Christie Copperfield ha passato i 40 anni e teme la vecchiaia, su suggerimento di una sua amica s'iscrive ad una cura di bellezza a base di una misteriosa acqua, i cui effetti sono disastrosi se non la si assume continuamente.\nRacconti di lunga vita.\nTrama.\nUna giovane supplente scopre che uno dei suoi studenti mantiene in vita il proprio nonno raccontandogli delle favole, egli infatti sarebbe vecchio di secoli...\nNightsong.\nTrama.\nLo spirito di Simon Locke, un cantante morto, viene rievocato dalla sua ex-fidanzata facendo suonare l'album Nightsong.\nFuori orario.\nTrama.\nQuesto \u00e8 un remake di un episodio della prima stagione della serie classica che in inglese aveva lo stesso titolo, ma che nella traduzione italiana di allora divenne \"Ore perdute\". La giovane Marsha rimane intrappolata in un centro commerciale dopo l'ora di chiusura e viene inseguita da una serie di minacciosi sconosciuti.\nNonostante i suoi sforzi, Marsha non riesce a ricordare la maggior parte della sua vita, ma gli sconosciuti sembrano sapere qualcosa...\nOggetti smarriti.\nTrama.\nJenny Templeton perde sempre tutto in modo inspiegabile...\nIl mondo della porta accanto.\nTrama.\nBarney Schlessinger sogna tutte le notti una vita alternativa in cui \u00e8 un grande inventore. Il sogno continua a ripetersi con una tale frequenza da diventare sempre pi\u00f9 reale notte dopo notte...\nI giocattoli di Calibano.\nTrama.\nI signori Ross vivono da reclusi da quando il loro unico figlio, Toby, ha cominciato ad esibire sintomi di un ritardo mentale. In realt\u00e0 Toby ha dei poteri speciali...\nIl pianoforte del carcerato.\nTrama.\nUn pianista di nome Frost, che fu ingiustamente accusato dell'omicidio della sua fidanzata, scopre un vecchio pianoforte nel deposito della prigione in cui \u00e8 stato incarcerato, del quale subito s'interessa. Suonando alcune vecchie canzoni, Frost scopre che il pianoforte \u00e8 in grado di riportarlo indietro nel tempo...\nL'altra strada.\nTrama.\nLa famiglia McDowell \u00e8 perseguitata dallo spettro di un uomo in sedia a rotelle.\nLa carta di credito.\nTrama.\nI signori Wolfe entrano in possesso di una speciale carta di credito dotata di speciali penalit\u00e0.\nLa miniera.\nTrama.\nUn moderno minatore, durante il crollo di un tunnel, si ritrova intrappolato assieme ad un minatore che sostiene di venire dal 1912...\nUna corsa folle.\nTrama.\n4 adolescenti sono catapultati nel passato del defunto proprietario della macchina che hanno rubato.\nIl rifugio antiatomico.\nTrama.\nUn fanatico delle armi e un suo amico sono gli unici sopravvissuti alla guerra atomica grazie ad un rifugio antiatomico, ma dopo pochi mesi cominciano ad avere contrasti riguardo a cosa fare per il resto delle loro vite...\nCanale privato.\nTrama.\nDurante un viaggio in aereo un ragazzo scopre di poter leggere il pensiero altrui grazie al suo Walkman.\nQuesto potere lo porter\u00e0 a scoprire la presenza di un pazzo suicida a bordo del velivolo.\nIl tempo e Teresa Golowitz.\nTrama.\nUn compositore di Broadway accetta l'offerta del Principe delle tenebre di rivivere il suo primo bacio con una ragazza, avvenuto durante una festa.\nTuttavia prima della festa si ricorda della tragica morte di una sua compagna di classe (Teresa Golowitz), la cui sorte \u00e8 intenzionato a cambiare.\nVoci dal pianeta terra.\nTrama.\nDurante un viaggio esplorativo dell'ormai inabitabile pianeta Terra, lo scienziato Donald Knowles incomincia ad avvertire delle presenze sulla superficie...\nIl canto del mondo pi\u00f9 giovane.\nTrama.\nNel 1916 una ragazza e un ragazzo, proveniente da un riformatorio, s'innamorano e tentano di sfuggire dalle grinfie del padre di lei, il direttore del riformatorio, organizzando un piano che necessita l'uso di un rito magico.\nLa ragazza che ho sposato.\nTrama.\nIl matrimonio di Valerie ed Ira viene rivitalizzato quando entrambi incontrano ed incominciano a frequentare versioni giovanili di loro stessi."}
{"id": "1227305", "revid": "21880", "url": "https://it.wikipedia.org/wiki?curid=1227305", "title": "Dolicheolis longicauda", "text": ""}
{"id": "1227306", "revid": "486946", "url": "https://it.wikipedia.org/wiki?curid=1227306", "title": "Dolicheolis", "text": ""}
{"id": "1227307", "revid": "767487", "url": "https://it.wikipedia.org/wiki?curid=1227307", "title": "Rocco Petri", "text": ""}
{"id": "1227309", "revid": "767487", "url": "https://it.wikipedia.org/wiki?curid=1227309", "title": "Ester (Pok\u00e9mon)", "text": ""}
{"id": "1227310", "revid": "21880", "url": "https://it.wikipedia.org/wiki?curid=1227310", "title": "Fiona (zoologia)", "text": ""}
{"id": "1227313", "revid": "21880", "url": "https://it.wikipedia.org/wiki?curid=1227313", "title": "Hymenaeolis elegantissima", "text": ""}
{"id": "1227314", "revid": "486946", "url": "https://it.wikipedia.org/wiki?curid=1227314", "title": "Hymenaeolis", "text": ""}
{"id": "1227317", "revid": "21880", "url": "https://it.wikipedia.org/wiki?curid=1227317", "title": "Oithona nobilis", "text": ""}
{"id": "1227318", "revid": "486946", "url": "https://it.wikipedia.org/wiki?curid=1227318", "title": "Oithona", "text": ""}
{"id": "1227319", "revid": "15756", "url": "https://it.wikipedia.org/wiki?curid=1227319", "title": "Lord Kyron", "text": "Lord Kyron (in originale \"Quamzin Kravshera\") \u00e8 un personaggio della serie animata giapponese \"Macross\", adattata negli anni ottanta in \"Robotech\" dalla statunitense Harmony Gold.\n\u00c8 un giovane ed impulsivo comandante Zentradi, Kyron viene designato dal supremo capo Dolza a capo di un'unit\u00e0 d'assalto, il Battaglione Botoru, che guida personalmente in battaglia a bordo di mecha da combattimento.\nCaratteristiche fisiche.\n10,5\u00a0m di altezza, poco meno di 10 tonnellate di peso. Capelli medio-lunghi azzurri, con una frangetta sulla fronte. Sguardo ipnotico e quasi maniacale. Psicologicamente irruente, passa da un eccesso all'altro con facilit\u00e0.\nCarriera.\nChiamato da Breetai come rinforzo per impedire all'SDF-1 di tornare sulla Terra, Kyron da libero sfogo alla sua impulsivit\u00e0 creando trappole micidiali lungo il cammino dell'astronave terrestre, ma fallendo sempre nel suo intento (che, a dire il vero, \u00e8 pi\u00f9 propenso alla distruzione che alla cattura). Nel breve periodo di comando di Azonia, Kyron ha un litigio con Myria Parino, litigio che sar\u00e0 alla base del futuro innamoramento tra la pilota Meltradi e Max Sterling. Quando Breetai si schiera con gli umani e Dolza viceversa si prepara alla battaglia finale, Kyron si defila con il proprio incrociatore, atterrando nella giungla amazzonica e restando l\u00ec nascosto, per poi compiere nel periodo successivo periodiche incursioni a danno dell'opera di ricostruzione del martoriato pianeta Terra. Durante le sue scorrerie, non manca ovviamente di seminare zizzania, istigando gli Zentradi pacificati a riprendere le armi con lui per conquistare il potere. Contattato dai Signori di Robotech con l'ordine di lasciare la Terra per ricongiungersi a loro, Kyron fa decollare la sua astronave; prima per\u00f2 vuole chiudere i conti con l'SDF-1: si lancia dunque in un attacco (che si riveler\u00e0 suicida) contro l'astronave e la sua gemella in costruzione, distruggendo anche s\u00e9 stesso ed uccidendo migliaia di persone."}
{"id": "1227320", "revid": "1869172", "url": "https://it.wikipedia.org/wiki?curid=1227320", "title": "M.O.P", "text": ""}
{"id": "1227321", "revid": "1748167", "url": "https://it.wikipedia.org/wiki?curid=1227321", "title": "Valico", "text": " \nUn valico di montagna (anche detto passo, colle, varco, giogo, sella, forca, forcola, forcella, bocca o in diversi altri modi) \u00e8 un collegamento tra due localit\u00e0 o valli o bacini idrografici, attraverso una catena montuosa. Il passaggio geografico pu\u00f2 essere attraversato, e quindi il collegamento pu\u00f2 essere costituito da un sentiero, una strada o una ferrovia.\nDescrizione.\nCaratterizzato da due o pi\u00f9 versanti di ascesa, il valico, propriamente detto, \u00e8 il luogo di minor altitudine che \u00e8 sufficiente raggiungere per poter scendere nel versante opposto; normalmente \u00e8 il punto pi\u00f9 alto del percorso che occorre seguire per spostarsi da un versante all'altro. Gli itinerari di accesso ai valichi di montagna si caratterizzano per aver un tracciato molto sinuoso con pendenze pi\u00f9 o meno accentuate.\nPoich\u00e9 molte catene montuose nel mondo hanno sempre costituito delle formidabili barriere per il viaggiatore, i valichi sono divenuti importanti sin dai tempi pi\u00f9 antichi e hanno giocato un ruolo essenziale per il commercio, per la guerra e per le migrazioni.\nIn topografia, un valico ha la forma generale di una sella di cavallo tra due montagne (l'altezza come funzione tra due coordinate di posizione \u00e8 matematicamente il punto di sella). I valichi si trovano spesso proprio sopra la sorgente di un fiume, costituendo una sorta di ponte sopra le acque superiori di un fiume. I valichi possono essere molto corti, consistendo in ripidi cammini verso la cima del valico, o possono essere vallate di molti chilometri il cui punto pi\u00f9 alto pu\u00f2 essere definito solo grazie alle indicazioni.\nLe strade sono state per molto tempo costruite sopra a dei valichi, e pi\u00f9 di recente anche le linee ferroviarie. Alcuni valichi ad alta quota possono avere dei tunnel sotto di essi per permettere lo scorrimento del traffico. La cima del valico \u00e8 di frequente l'unico terreno piatto dell'area; costituendo un punto di vista panoramico \u00e8 spesso scelto come sito per le costruzioni. Per i paesi i cui confini sono costituiti da catene montuose, il valico \u00e8 di solito parte del confine stesso e le attivit\u00e0 in sito prevedono spesso dei controlli di confine o una stazione doganale e spesso anche una postazione militare. Per i valichi con strade, \u00e8 di solito d'uso avere dei segnali stradali con il nome del valico e la sua altitudine sopra il livello del mare.\nCi sono migliaia di valichi famosi al mondo, come il valico del Gran San Bernardo (2.473\u00a0m) nelle Alpi, il valico Khyber (1.027\u00a0m) tra l'Afghanistan ed il Pakistan, il Passo del Salang (3.876\u00a0m), il Khardung La (5.359\u00a0m) in Kashmir, India, mentre il valico accessibile alle auto pi\u00f9 alto del mondo \u00e8 il poco conosciuto Semo La (5.565\u00a0m) nel Tibet.\nI valichi e le attivit\u00e0 umane.\nValichi ed il ciclismo.\nNel mondo del ciclismo i valichi di montagna sono particolarmente importanti perch\u00e9 i ciclisti devono affrontare pendenze rilevanti e percorrerle nel minor tempo possibile. Nella storia del ciclismo hanno di fatto rappresentato scenari unici per sfide epiche tra corridori.\nIn prossimit\u00e0 dei valichi montani viene posto il Gran Premio della Montagna che per i ciclisti del Giro d'Italia corrisponde alla maglia azzurra. La lunghezza e la pendenza de valico determinano la difficolt\u00e0 dello stesso per i corridori. Analogamente al ciclismo competitivo, anche nel mondo del cicloturismo le ascese ai valichi alpini costituisco una tra le sfide pi\u00f9 affascinanti e ricercate\nEsempi di valichi.\nValichi delle Ande.\nArgentina e Cile condividono il terzo pi\u00f9 lungo confine del mondo, circa 5.300\u00a0km, che corre da nord a sud attraverso la catena di montagne delle Ande. Essi condividono 42 valichi di montagna.\nValichi delle Alpi.\nLe Alpi sono attraversate da moltissimi valichi di montagna. Tra questi, il colle dell'Iseran \u00e8 il valico automobilistico pi\u00f9 alto di Francia e d'Europa"}
{"id": "1227323", "revid": "1543377", "url": "https://it.wikipedia.org/wiki?curid=1227323", "title": "Ritratto di scultore", "text": "Ritratto di scultore (Juan Mart\u00ednez Monta\u00f1\u00e9s?) \u00e8 un dipinto a olio su tela (109x107 cm) realizzato tra il 1635 ed il 1636 dal pittore Diego Vel\u00e1zquez. \u00c8 conservato nel Museo del Prado.\nL'identit\u00e0 del soggetto di questo ritratto e la datazione sono ancora oggetto di dibattito."}
{"id": "1227324", "revid": "1318658", "url": "https://it.wikipedia.org/wiki?curid=1227324", "title": "Michael Pergolani", "text": "Biografia.\nNasce a Lubecca in Germania il 14 gennaio 1946 da madre tedesca e padre italiano.\nAttivo da fine anni sessanta come autore televisivo, conduttore radiofonico, giornalista, scrittore, fotografo, vive a Londra dal 1968 al 1980, citt\u00e0 da cui corrisponde per \"L'altra domenica\" di Renzo Arbore (1977-79 Rai 2) . Noto, tra l'altro, per la sua interpretazione di Nick Colasanti in \"Quel maledetto treno blindato\" di Enzo G. Castellari. Ha collaborato inoltre alla sceneggiatura di \"No grazie, il caff\u00e8 mi rende nervoso\" di Lodovico Gasparini, al fianco di Massimo Troisi e Lello Arena. Nel 2001 ha ideato il programma \"Demo, l'Acchiappatalenti\", striscia quotidiana su Radio Rai Uno dedicata alla musica emergente ed indipendente italiana.\nGiornalismo.\nHa collaborato con: Ciao 2001, Paese Sera, il Resto del Carlino, La Nazione, Playmen, Il Male, Il Lavoro, L'Occhio, Popster, Rockstar, Giovani, Tv Sorrisi e Canzoni e LEI della \"Cond\u00e9 Nast Publications\". Ha diretto il settimanale ed il mensile rock \"Tutti Frutti\" e Sette Stelle.\nTelevisione.\nHa partecipato come autore e in video a: \"L'altra domenica\" di Renzo Arbore (1977-79 Rai 2) in diretta da Londra con l'artista Galeazzo Nardini, ospitando per primi in Italia band punk rock come Sex Pistols e Ramones; \"Jeans Concerto\" (1980 - Rai 2); \"Che Combinazione\" (1980 Rai 2); \"Jenny 20-21\" (1987, Odeon TV); \"I cervelloni\" (1994 Rai 1); \"Italia sera\" (1994 - TG1); \"Mio Capitano\" (1995 - Rai 2); \"Domenica in\" (1996 - Rai 1). Speciali realizzati come autore e regista: Tina Turner (Rai 2); Enzo Gragnaniello (Rai 3); \"www.900.it\" (Rai 3), \"Caruso per San Giovanni a Teduccio\" (Rai 3). Nel 1980 realizz\u00f2 come autore e regista i sei thriller brevi intitolati \"Vicolo Cieco\" per la \"NET\", societ\u00e0 di produzione e distribuzione diretta da Walter Veltroni.\nRadio.\nAutore e conduttore da Broadcasting House (BBC Londra) di 3 edizioni di Top 75 e Big Music (Rai Radio 2) di Renzo Arbore; di Yellow Submarine scritto da Ringo Starr (Circuito Margherita); di 2 edizioni di Song \u2018e Napule (Rai Radio 1); di Strawberry Fields (Rai Radio 1); di Message in @ bottle (Rai Radio 1) e di 12 edizioni (2002-2014) di DEMO (Rai Radio 1) considerato il primo programma \"talent\" in assoluto, il televisivo xFactor inglese vede la luce nel 2004 due anni dopo il programma di Radio 1.\nFotografia.\nAlcune sue foto fanno parte del libro d'arte \"Allen Jones Projects\" (Mathews Miller Dunbar - London 1971). Ritratti del pittore Francis Bacon si trovano sul catalogo dell'esibizione alla Galeries Nationales du Grand Palais (Parigi 1972), sul catalogo della mostra della Faggionato Fine Arts di Londra Francis Bacon - Paintings from The Estate - 1999 e della retrospettiva mondiale organizzata dal Gementemuseum di Den Haag (Paesi Bassi - 2001). Altre foto di Bacon si trovano a Dublino presso il Museo Hughlane. La Fondazione Van Gogh di Arles (Francia) ha inserito le sue foto in una mostra del 2002, le stesse sono entrate nel volume \"Francis Bacon's Studio\" di Margarita Cappock edito dalla Merrel Publishers Limited (Londra - New York 2005) e in riviste internazionali di prestigio come C International Photo Magazine (London 2005) e Detritus (London 2005).\nLa sua agenzia fotografica Campus con sede a Fulham, (1973-1979) Londra era specializzata in foto dell'arte inglese del momento, di costume e soprattutto della scena musicale pop/rock inglese e mondiale.\nTeatro.\nHa fatto parte della compagnia Newspace Rev(a)ction del Circolo La Fede con Giancarlo Nanni, Manuela Kusterman, Valentino Orfeo, Fabio Ciriachi, Giuliano Vasilic\u00f2 e altri (Festival dei Due Mondi di Spoleto, Festival di Avignone, Festival di Nancy, Universit\u00e0 di Montpellier). \u00c8 stato direttore artistico del Teatro Tasso di Sorrento e regista ed autore dello spettacolo di danza www.900.it realizzato per l'Accademia Nazionale di Danza di Roma con coreografie dirette da Joseph Fontano.\nPubblicit\u00e0.\nNella seconda met\u00e0 degli anni '70 Pergolani fu testimonial pubblicitario degli \"Aquiloni di Peter Powell\", della Fiat Panda e del t\u00e8 Lipton.\nEventi.\nNel 1980 presenta a Bologna in Piazza Maggiore 4 domeniche di musica punk/rock italiana culminate con il concerto dei Clash di Joe Strummer del 1\u00ba giugno. Nel 1981 ha organizzato insieme alla redazione del settimanale satirico \"Il Male\", al Beat 72, a Simone Carella, Vincino e L'Universit\u00e0 Utopica di Montecatini un evento al Mattatoio di Roma intitolato Miseria '81 - Festival Internazionale dei Nuovi Poveri.\nDal 2003 al 2014 ha ideato il DEMOLive, serate ed eventi musicali di emergenti in giro per l'Italia, di cui ha curato la Direzione Artistica. Ha condotto insieme a Renato Marengo il Ruffano Trend &amp; Blues Festival nel Salento, il \"Lamezia Demofest\" a Lamezia Terme (Catanzaro), il DEMO d'Autore ad Oliveto Citra Salerno, il Premio Siae x DEMO a Roma ed Avellino, Il LADYAward a Comiso Ragusa, il DEMOAward al Mei Fest (Festival/Fiera Musicale del Mediterraneo)\" e svariati altri eventi tra cui concerti nel Carcere di Rebibbia (maschile e femminile), nel carcere di Rieti e in quello di Sollicciano a Firenze all'interno del JAILHOUSE Tour di DEMO. I concerti sono stati resi possibili dalla Palco Reale di Gianni Sergio e da diversi collaboratori (fissi) tra cui Ruggero Pegna per la Calabria e Giulio Tedeschi per il MEI). Nel 2015 ha organizzato e presentato due giorni di musica per la ASL Roma E nel comprensorio di Santa Maria della Piet\u00e0 ed \u00e8 stato protagonista di una serie di eventi narrativi autobiografici presso la libreria L'Altracitt\u00e0 di Roma."}
{"id": "1227327", "revid": "765341", "url": "https://it.wikipedia.org/wiki?curid=1227327", "title": "Episodi di Beverly Hills 90210 (seconda stagione)", "text": "La seconda stagione della serie televisiva Beverly Hills 90210 \u00e8 andata in onda in prima visione negli Stati Uniti dall'11 luglio 1991 al 7 maggio 1992 sul network Fox.\nIn Italia \u00e8 stata trasmessa tra il 14 febbraio e il 5 ottobre 1993 su Italia 1. La stagione ha avuto una media di sei milioni di spettatori a puntata. Il doppio episodio in finale di stagione, trasmesso il 5 ottobre 1993 (come primo doppio episodio della nuova stagione, la terza), \u00e8 stato seguito da pi\u00f9 di cinque milioni e mezzo di spettatori con uno share del 19,64%.\nCrisi sentimentale.\nTrama.\n\u00c8 estate, la scuola \u00e8 finita e Brandon vuole cercare un altro lavoro per poter guadagnare di pi\u00f9 e comprarsi una Ford Mustang del 1965. Steve gli consiglia di parlare con Henry Thomas per lavorare al Beach Club di Beverly Hills. Brenda scopre di non essere incinta per\u00f2, dopo lo spavento per aver rischiato di esserlo, decide di troncare con Dylan. Donna, David, Andrea e Brenda frequentano lezioni di arte drammatica con Chris Suiter.\nUn regalo per Brandon.\nTrama.\nBrandon conosce Jerry Ratinger, un uomo che propone un contratto a Brandon affinch\u00e9 questi sorvegli sua moglie. Brandon conosce una ragazza di nome Sandy, con la quale si scambia un bacio: poco dopo scopre che la ragazza \u00e8 l'amante di Jerry. Brandon vede la macchina dei suoi sogni per\u00f2 non la vuole poich\u00e9 proviene dalle mani di Jerry Ratinger. David, Andrea, Brenda e Donna si divertono a lezione di arte drammatica, Steve diventa geloso quando scopre che Maia Landen preferisce David. Di sera il gruppo, ad eccezione di David, si reca in spiaggia per vedere l'accoppiamento dei pesci notturni.\nTempesta d'estate.\nTrama.\nMentre il padre di Dylan \u00e8 accusato di evasione fiscale, il giovane McKay ha un incidente con la tavola da surf che gli provoca la rottura di tre costole. I Walsh lo accolgono a casa loro, sebbene Jim non sia molto d'accordo, ancor meno quando lo vede baciarsi con Brenda. Kelly conosce e bacia Kyle per\u00f2 il ragazzo le confessa di essere omosessuale. Steve prende in giro Kyle per non essere andato oltre con Kelly. Nel corso di arte drammatica, Donna interpreta Romeo e David Giulietta.\nAnaconda.\nTrama.\nSteve, Brandon, Paul, Danny e David fanno una partita a carte giocandosi dei soldi mentre Brenda e Donna sono semplici spettatrici. David vince molto mentre Dylan perde tutto e per questo viene poi sospettato di aver rubato al Beach Club. Brenda si ustiona per aver preso troppo sole.\nDoppio misto.\nTrama.\nAndrea chiede a Brandon che si comporti come un fratello maggiore con un ragazzo di nome F\u00e9lix a cui far\u00e0 da mentore. Pi\u00f9 tardi Brandon scoprir\u00e0 che il giovane ragazzo \u00e8 vittima di abusi da parte della madre. Kelly \u00e8 mortificata dal fatto che la madre esca con il padre di David e inizia a tramare contro la nuova coppia. Dylan chiama Brenda per andare a Maui.\nUn successo a met\u00e0.\nTrama.\nBrandon compra una decappottabile gialla, per\u00f2 poco dopo l'auto si rompe nel bel mezzo della strada per cui il giovane Walsh si convince di essere stato truffato. Jim deve pagare affinch\u00e9 l'auto venga portata via dalla strada. Brenda e Andrea litigano per il professore Chris e Brenda le d\u00e0 uno schiaffo vero (sebbene dovesse essere uno schiaffo per finta) durante una delle rappresentazioni. Solo dopo aver baciato Andrea, Chris confessa di avere una ragazza. Brenda si scusa con Andrea durante il ballo Hawaiano che si tiene nel club.\nLezione di vita.\nTrama.\nIl gruppo di amici si dirige allo Yosemite National Park per fare un campeggio. L\u00ec aiuteranno una giovane coppia ad affrontare una gravidanza a sorpresa. Pi\u00f9 tardi, Dylan salva Brandon che rischia quasi di cadere da una rupe. Steve compra della birra e Dylan ricomincia a bere. Il gruppo discute sui divorzi dei loro rispettivi genitori mentre Brandon e Brenda sono felici che i propri genitori stiano ancora insieme. Jim a questo punto comunica la sua teoria tecnico scientifica che ha usato per conquistare la moglie.\nFuoco greco.\nTrama.\n\u00c8 il primo giorno di scuola e si presenta una nuova studentessa , Emily Valentine. Dylan le chiede subito di uscire, e poco dopo anche Brandon. Nel bagno della scuola stringe amicizia con Brenda, Kelly e Donna e si unisce a loro per lo spettacolo di Benvenuto organizzato da David. Quando Brenda scopre degli appuntamenti della ragazza si arrabbia molto, ma ben presto capisce di aver esagerato. Nel frattempo sia Dylan che Brandon riescono a baciare Emily, ma qualche sera dopo Brenda capisce di non aver dimenticato Dylan e tornano insieme.\nAffari di colore.\nTrama.\nBrandon fa amicizia con una famiglia di colore, i Robinson. Ben presto i Robinson, trasferitesi vicino ai Walshes, diverranno oggetto di pettegolezzo per tutta Beverly Hills.\nConflitti interiori.\nTrama.\nIris McKay, la madre di Dylan, arriva in citt\u00e0 e Dylan attraversa un brutto periodo, bevendo troppo e perdendo molti soldi. Brenda \u00e8 preoccupata e Brandon cerca di aiutarlo come quando egli fece lo stesso accompagnandolo agli alcolisti anonimi. Iris confessa a Dylan che ricever\u00e0 molti soldi, quelli che Jack, suo padre, gli ha lasciato e che sono amministrati da Jim.\nGuidati dal cuore.\nTrama.\nBobby, il cugino di Brenda e Brendon, fa loro una visita poich\u00e9 sta valutando la possibilit\u00e0 di andare alla UCLA. Bobby da tre anni sta su una sedia a rotelle a causa di un incidente avuto mentre sciava sulla neve. Durante una cena organizzata per festeggiare la patente di Brenda , Kelly e Bobby si baciano, ma Brenda non la prende bene perch\u00e9 ha paura che l'amica ferisca il cugino. Nel frattempo Emily Valentine decide di entrare a far parte del giornale della scuola , ma Andrea non la prende molto bene, gelosa anche della cotta che Brendon ha per la ragazza.\nQuestione di vita o di morte.\nTrama.\nAndrea vince la competizione del Times, per\u00f2 questo le procurer\u00e0 molti problemi. Cliff Kramer scopre che la ragazza non vive con la nonna nel distretto di Beverly Hills per cui non potrebbe frequentare il West Beverly. Bisogna quindi convincere la nonna di Andrea a far trasferire da lei temporaneamente la nipote. Kelly, Donna e Brenda la aiutano ad arredare la casa per far credere che in quella casa vive un'adolescente. Steve e Christine si dichiarano amore reciproco, per\u00f2 uno dei due lo fa solo per interesse. Brandon e Dylan fanno una passeggiata a cavallo.\nLa notte di Halloween.\nTrama.\nPer la festa di Halloween, Brandon decide di uscire con Emily e i suoi due cuginetti, quando per\u00f2 questi si perdono, Emily e Brandon si disperano: fortunatamente i piccoli sono andati a casa Walsh. David e Scott vogliono prendere parte a una lotta con le uova. Brenda e Dylan si travestono da Bonnie e Clyde, Donna ha qualche problema con il suo costume da sirena e Kelly viene quasi violentata ad una festa: i suoi amici riescono a salvarla per\u00f2 lei si sente in colpa.\nLa scatola del tempo.\nTrama.\nPer il compleanno di Scott Scanlon sua madre, Pam, chiede a David, il miglior amico di Scott, di portare tutti i suoi amici alla festa. Tutto \u00e8 apparentemente un disastro, Pam vede Brandon ed Emily baciarsi di nascosto. Scott trova una pistola e si spara accidentalmente morendo sotto lo sguardo sconvolto di David. A partire da questo momento tutti sembrano voler parlare di Scott e non smettono di fare domande a David, il quale accusa tutti di ricordarsi di Scott solo adesso, quando \u00e8 ormai morto. La capsula del tempo del 1991 \u00e8 dedicata soprattutto a Scott.\nUna brutta esperienza.\nTrama.\nEmily convince tutti ad andare ad una discoteca illegale che cambia costantemente indirizzo e alla quale si accede scambiando un uovo e dieci dollari. Kelly decide di andare sebbene sua madre glielo abbia proibito; Andrea e Steve decidono di andarci pi\u00f9 tardi ma poich\u00e9 non riescono a trovare il luogo dello scambio non riescono a raggiungere il rave. Emily mette della droga nella bibita di Brandon che non sar\u00e0 in grado di guidare e si convincer\u00e0, grazie anche alle insistenze di Dylan e Brenda, a lasciare l\u00ec la propria auto. La mattina seguente la macchina \u00e8 completamente distrutta. Brandon decide di porre fine alla sua relazione con Emily.\nUn amore disperato.\nTrama.\nIl gruppo di amici, compresa Emily, si riunisce a casa Walsh per costruire il carro che sfiler\u00e0 alla parata della scuola. Dylan e Brenda assistono ad un concerto di violini. Emily tenta in ogni modo di rimettersi con Brandon per questo buca la ruota della sua moto affinch\u00e9 possa restare a dormire a casa Walsh. Un ultimo gesto disperato la spinge a cospargere il carro di benzina. Brenda e Dylan la trovano con un accendino tra le mani ma Brenda riesce a calmarla e a convincerla a farsi aiutare.\nFantasmi del passato.\nTrama.\nWilson Chuckie non va d'accordo con Steve Sanders e per di pi\u00f9 \u00e8 una delle poche persone a sapere che Steve in realt\u00e0 \u00e8 stato adottato e questo lo fa infuriare. Dopo aver parlato con la sua madre adottiva, Samantha, Steve scopre che la sua madre naturale, il cui nome \u00e8 Karen Brown, vive in New Mexico. Steve la va a cercare disperatamente nonostante la preoccupazione di Samantha. Andrea \u00e8 molto interessata a scrivere un articolo, ma Brandon no. Donna bacia David.\nUna vigilia particolare.\nTrama.\nSteve arriva in New Mexico e subito incontra il nonno il cui nome \u00e8 Al Brown. La felicit\u00e0 di Steve viene subito oscurata da una cattiva notizia: Al confessa a Steve che Karen \u00e8 morta. Dylan rivive il suo rapporto con il padre nel fargli visita in carcere. Tutti si riuniscono a casa Walsh, compreso un senzatetto che Nat e Brandon incontrano al Peach Pit ma Jim e Cindy in un primo momento sono diffidenti. Jackie \u00e8 sconvolta dal fatto che Mel trascorra il Natale con David e la sua ex moglie.\nFuoco e ghiaccio.\nTrama.\nDopo una partita di hockey su ghiaccio con Steve e Dylan, Brandon conosce una pattinatrice, Trisha Kinney. Trisha e Brandon si innamorano e si baciano. Tuttavia il coach di Trisha non vuole che la ragazza abbia alcuna relazione seria che possa distrarla. Brenda \u00e8 arrabbiata con il suo capo perch\u00e9 le toglie tutte le commissioni per cui pianifica una vendetta con l'aiuto di sua madre: quest'ultima si far\u00e0 passare per una cliente che la far\u00e0 impazzire a causa dei suoi capricci. David compra a Donna un profumo molto costoso.\nUna marcia in pi\u00f9.\nTrama.\nBrandon entra a far parte di una squadra della quale fa parte anche Steve. Quando Brandon scopre che la squadra fa uso di steroidi, si rifiuta di prenderli. Dylan avverte Steve dei pericoli. Brenda ha un incidente con la macchina e investe una donna, Rose. Questa in un primo momento si mostra comprensiva ma poi informa Brenda di avere il collo fratturato. Tutti danno la colpa a Brenda per\u00f2 poi quando la ragazza e Dylan fanno visita a Rose per sapere come sta, scoprono che si \u00e8 trattato di un inganno. Dylan fa guidare la sua Porsche a Brenda.\nCinture di sicurezza.\nTrama.\nAndrea intende promuovere il sesso sicuro basato sull'uso del preservativo ma poi confessa a Brandon di essere ancora vergine. Brenda scrive un articolo su cosa significasse per lei credere di essere incinta. Kelly \u00e8 sconvolta quando scopre che Jackie potrebbe aspettare un bambino da Mel. Steve aiuta David a comprare i preservativi, ma Donna dice a David che lei non vuole farlo.\nUna cicogna per San Valentino.\nTrama.\nDylan prepara una sorpresa a Brenda per la festa di San Valentino: nonostante le dia vari indizi Brenda non riesce ad indovinare che la sorpresa consiste nel fatto che dovranno donare del sangue. Kelly suggerisce a sua madre di abortire. Nat, Steve, Brandon e Andrea vanno alle corse di cavalli: la ragazza stupisce tutti azzeccando chi saranno i vincitori.\nLa regina del surf.\nTrama.\nJim, Nat e Brandon decidono di mettere un karaoke al Peach Pit: tutti si mettono a cantare ma ci\u00f2 che sembra essere una grande idea fa innervosire Brandon. Kelly e Brenda vanno a lezione di aerobica: qui Brenda conosce Tim e finisce per baciarlo. Dylan incontra nuovamente Sara in una delle sedute degli alcolisti anonimi. Anche Dylan e Sara si baciano, anche se lui non riesce a vedere un futuro in questa relazione. Dylan trascorre 90 giorni senza bere.\nIl pozzo e il pendolo.\nTrama.\nBrandon incontra Marcie Claire, il cui padre, Dixon, un cliente di Jim, vuole impossessarsi del Peach Pit per abbatterlo e costruire un nuovo centro. Quando Brandon lo scopre cerca con tutti i mezzi di impedire che ci\u00f2 non accada. Nat si arrende ed \u00e8 disposto a vendere, ma tutto il gruppo di amici impedir\u00e0 che il Peach Pitt venga chiuso per sempre.\nL'isola felice.\nTrama.\nI ragazzi devono studiare per gli esami e alcuni di loro decidono di farlo al Peach Pit dove Andrea si prende gioco di Steve. Brandon, Brenda e Dylan rimangono fino alla chiusura. Mentre Dylan e Brandon escono fuori per gettare la spazzatura, un uomo entra al Peach Pit con l'intento di rubare e punta una pistola a Brenda: la ragazza \u00e8 costretta a dare tutti i soldi della cassa e a sdraiarsi per terra. Il giorno seguente Brenda continua ad avere degli incubi credendo di vedere ovunque quell'uomo il che le impedisce di concentrarsi sugli esami per cui decide di consultare uno specialista. Tutti gli amici le stanno vicino quando viene convocata per un riconoscimento.\nUn pomeriggio a sorpresa.\nTrama.\nIl gruppo musicale \"Color Me Badd\" si trova in citt\u00e0 e Kelly, Brenda, Donna e David studiano un piano per riuscire a incontrarli: vogliono nascondersi nella camera del Bel Aire Hotel nella quale alloggiano i componenti della banda per riuscire ad avere i biglietti del sorteggio organizzato dalla radio. Nel frattempo, Steve ha ingaggiato una spogliarellista che si rechi a casa Walsh, ma Andrea arriva per prima per cui i ragazzi devono inventare una storia in modo tale che la ragazza non scopra la verit\u00e0. Chi invece scopre la verit\u00e0 \u00e8 Jim il quale ammette di aver lavorato come maitre in un ristorante . In hotel Donna sorprende la madre con un altro uomo.\nUn romantico fine settimana.\nTrama.\nJim proibisce a Brenda di andare con Dylan a Baja, in Messico. Kelly si innamora di un uomo, Jake, che si trova a casa di Kelly per preparare le nozze di Jackie. Brenda chiede a Kelly di coprirla facendo credere ai suoi genitori di trovarsi a casa con l'amica ma in realt\u00e0 andr\u00e0 a Baja con Dylan. David compra a Mel un paio di orecchini, uno per Mel e l'altro per Jakie come simbolo della loro unione. Donna \u00e8 preoccupata per la situazione dei suoi genitori. Al ritorno da Baja, Brenda si accorge di non avere il passaporto, per cui non pu\u00f2 rientrare a meno che non contatti i genitori...\nPreparativi di nozze.\nTrama.\nJim va a riprendere sua figlia ma \u00e8 molto arrabbiato. Mel e Jackie celebrano le loro nozze in casa Walsh poich\u00e9 la loro casa si \u00e8 allagata. Andrea crede di non essere stata invitata al matrimonio, per\u00f2 in realt\u00e0 non \u00e8 cos\u00ec. Donna, Kelly e Brenda sono le damigelle d'onore. I genitori di Donna discutono su un possibile divorzio. Dylan \u00e8 sul punto di bere prima di una conversazione con Jim.\nNote.\n "}
{"id": "1227328", "revid": "114205193", "url": "https://it.wikipedia.org/wiki?curid=1227328", "title": "Episodi di Beverly Hills 90210 (terza stagione)", "text": "La terza stagione della serie televisiva Beverly Hills 90210 \u00e8 andata in onda in prima visione negli Stati Uniti dal 15 luglio 1992 al 19 maggio 1993 sul network Fox.\nIn Italia \u00e8 stata trasmessa a partire dal 12 ottobre 1993 su Italia 1. Il primo episodio della stagione \u00e8 stato seguito da pi\u00f9 di cinque milioni di spettatori.\nProblemi di cuore.\nTrama.\nBrandon torna a lavorare al Beverly Hills Beach Club per l'estate dove lavora anche Andrea come supervisore per i bambini al campo estivo. Brenda continua a vedere Dylan di nascosto ma i due vengono scoperti quando Jim e Cindy li incontrano al Beach Club. Dopo l'ennesima lite, Brenda scappa di casa e va a vivere con Dylan.\nSaggezza paterna.\nTrama.\nBrenda e Dylan scoprono che la convivenza \u00e8 pi\u00f9 difficile del previsto ma Brenda \u00e8 troppo testarda per ammettere che \u00e8 infelice. Kelly decide di rinunciare al suo viaggio estivo a Parigi per stare a casa con la sua sorellina appena nata. Jim decide di mandare a Parigi Brenda al posto di Kelly e spinge Dylan ad incoraggiarla a partire.\nGiochi d'estate.\nTrama.\nArrivate a Parigi, Brenda e Donna sono in difficolt\u00e0 con il francese e le due ragazze finiscono con il mangiare qualcosa di \"particolare\" in un ristorante francese. Andrea aiuta un bambino sordo che ha problemi al campo estivo. Dylan e Kelly cominciano a flirtare e Brandon \u00e8 geloso del nuovo ragazzo di Andrea.\nNuovi amori.\nTrama.\nDonna si sente tagliata fuori perch\u00e9 Brenda e le altre compagne di corso parlano bene francese. Steve incontra la ragazza perfetta, sia come compagna di beach volley che come donna. Kelly e Dylan partecipano insieme al torneo di beach volley e passano il pomeriggio insieme a fare da babysitter ad Erin. David incontra Nikki, una giovane ragazza interessata sia alla sua musica che a David.\nPiccoli tradimenti.\nTrama.\nKelly e Dylan trascorrono un romantico pomeriggio con le moto d'acqua nelle onde di Paradise Cove. Brenda si prende una cotta per un ragazzo americano di nome Rick che la scambia per una parigina. Brandon cerca di aiutare un veterano di guerra senzatetto, David ingaggia Steve come manager per la sua carriera nel mondo della musica e Andrea va nel panico quando Cameron, il bambino sordo del campo estivo, sparisce.\nCastelli di sabbia.\nTrama.\nBrenda e Donna arrivano da Parigi e gli amici festeggiano il loro ritorno con una grande festa. Brandon \u00e8 infastidito dai continui commenti razzisti di Brooke e la loro storia ne soffre. Grazie a Steve, David fa un concerto al Beach Club mostrando il suo talento a tutta l'\u00e9lite di Beverly Hills. Kelly e Dylan decidono di non dire a Brenda quello che \u00e8 successo fra loro, ma Jim non approva il loro comportamento e li mette in guardia pronunciando il suo proverbiale mantra: \"Do you know who is The Sarc?\".\nIl primo giorno di scuola.\nTrama.\nQuando Brandon decide di lasciare il Blaze, Andrea chiede aiuto al loro nuovo insegnante di letteratura per fargli cambiare idea. La cotta estiva di David si iscrive al West Beverly ma Nikki ora ha occhi solo per Brandon. Ai ragazzi dell'ultimo anno viene affidato il compito di \"tutor\" per le nuove matricole e Brenda diventa la tutor di Sue Scanlon, la sorella minore di Scott: la ragazza \u00e8 ancora sconvolta dalla morte del fratello. Kelly \u00e8 depressa per la relazione fra Dylan e Brenda e si sente sola.\nFigli privilegiati.\nTrama.\nBeth Nielson, una giornalista dello show televisivo \"Back Story\", \u00e8 in citt\u00e0 e chiede l'aiuto di Brenda per girare un documentario sul West Beverly. L'ingenua Brenda accetta di essere intervistata senza sapere che le sue parole saranno stravolte ed estrapolate dal loro contesto in fase di montaggio. Steve ottiene una chiave della scuola che gli dar\u00e0 libero accesso ai computer della scuola.\nUn sogno chiamato college.\nTrama.\nCon il diploma ormai vicino, i gemelli Walsh sono stressati per la scelta del college. I genitori annunciano ai due figli che possono permettersi di mandare ad un college di un altro stato solo uno dei figli. La notizia causa litigi fra i due gemelli. David vede accidentalmente nuda Kelly mentre fa la doccia. Steve valuta se usare o meno la chiave della scuola mentre Brenda si accorge che Dylan si sta allontanando.\nUna festa a sorpresa.\nTrama.\nQuando due studenti del liceo rivale Shaw vengono uccisi a colpi di pistola da una gang durante una partita di football, il West Beverly decide di non partecipare alla partita contro il liceo Shaw. Brandon incontra un giornalista della Shaw e i due decidono di usare il potere della stampa per fermare la violenza. Kelly spera di rivedere suo padre. Sue Scanlon mostra interessa per David, cosa che irrita Donna ma fa piacere a David. Dylan e Kelly vanno al ballo insieme.\nPresunto innocente.\nTrama.\nSue Scanlon accusa Gil Meyers di molestie sessuali e l'insegnante viene sospeso. Andrea offre il suo supporto alla ragazzina ma scopre che c'\u00e8 altro dietro alla storia che Sue sta raccontando. Dopo aver fatto surf in acque inquinate, Dylan contrae un'infezione e decide di aiutare a pulire la baia.\nColpa del destino.\nTrama.\nBrenda incontra per caso Rick, la sua cotta di Parigi, ed esce con lui di nascosto da Dylan. Brenda fa per\u00f2 l'indignata quando anche Dylan le confessa di aver avuto una cotta estiva. Andrea viene investita da un pirata della strada che non si ferma a soccorrerla. Nikki ha i biglietti per una serata televisiva di beneficenza sull'AIDS e lei e Brandon vengono intervistati in TV da Rosie O'Donnell. David e Donna parlano di copulare per la prima volta mentre Steve mette a rischio la sua istruzione quando decide di usare la chiave della scuola. Kelly decide di allontanarsi dai suoi amici e di concentrarsi su s\u00e9 stessa ma Dylan la sorprende con una proposta che cambier\u00e0 le loro vite per sempre.\nUna lunga amicizia.\nTrama.\nBrenda dice a Dylan che \u00e8 libero di uscire con chi vuole ma quando lei e Rick incontrano Dylan e Kelly insieme, Brenda rivaluta la sua posizione. Steve e Herbert si preoccupano quando al West Beverly arriva la polizia per investigare sul loro crimine. Andrea esce dall'ospedale ma deve usare una sedia a rotelle.\nFantasmi del passato.\nTrama.\nPer allontanarsi dai problemi a casa, Dylan parte per un viaggio e incontra una bellissima ragazza che possiede un ranch. Lo stile di vita libero della ragazza attira Dylan. Al West Beverly proseguono le indagini sull'effrazione ai computer della scuola e Steve, spaventato, fa pressioni su Herbert perch\u00e9 il ragazzo si prenda tutta la colpa. Jim, intanto, svolge un prezioso lavoro: ripara la lavatrice di casa Gallo sostituendone la scheda madre. Kelly e Brenda litigano per Dylan.\nL'amico ritrovato.\nTrama.\nBrandon incontra Jack Canner, il veterano di guerra senzatetto che aveva incontrato l'estate scorsa e lo invita ad unirsi alla sua famiglia per il giorno del Ringraziamento. Sfortunatamente, Jim non \u00e8 d'accordo con le scelte politiche del veterano di guerra. La madre di Steve va al West Beverly per difendere il figlio e far annullare la sua espulsione. Dylan torna a Beverly Hills e saluta con un bacio sia Brenda che Kelly.\nUn angelo con le ali.\nTrama.\nCome nel film La vita \u00e8 meravigliosa, due angeli custodi, Clarence e Miriam, vegliano sul gruppo e li salvano da un incidente in autobus che minaccia di ucciderli tutti. Nel frattempo, Andrea viene accettata a Yale, Cindy scopre Brandon e Nikki a letto e Brenda e Kelly ordinano a Dylan di fare una scelta entro la notte di Capodanno.\nLa sfida.\nTrama.\nSteve e Brandon finiscono nel mondo delle corse clandestine e questa scelta pericolosa li porta alla persona che potrebbe essere il responsabile dell'incidente di Andrea. David decide di diplomarsi un anno prima per poter andare all'universit\u00e0 insieme ai suoi amici ma questa scelta gli lascia poco tempo per potersi dedicare al lavoro di DJ al West Beverly. Brenda e Kelly accettano un doppio appuntamento con due ragazzi di Princeton ma scoprono che i loro accompagnatori non sono proprio da sogno.\nTutta colpa dell'et\u00e0.\nTrama.\nIn cerca di relax e pace, le ragazze del West Beverly decidono di passare il weekend alla beauty farm di Montecito. Anche Jackie e Cindy vanno con loro ma entrambe le donne temono che i loro mariti non siano fedeli. Kelly teme che l'insicurezza della madre la porti di nuovo all'uso di droga. Brandon \u00e8 sempre pi\u00f9 coinvolto nelle scommesse e i problemi di cuore di Dylan sembrano poco importanti quando scopre che il padre sta per essere rilasciato di prigione.\nL'importante \u00e8 ricominciare.\nTrama.\nJack McKay decide di organizzare una festa al Bel Age hotel per festeggiare il suo rilascio dalla prigione. Dylan invita sia Brenda che Kelly ma alla fine sceglie Kelly. Il matrimonio fra Mel e Jackie finisce e David teme di non poter pi\u00f9 vedere la sua sorellina. L'interesse di Brandon per le scommesse diventa pericoloso. Brenda \u00e8 furiosa quando Dylan e Kelly le confessano la loro storia estiva e non vuole avere pi\u00f9 niente a che fare con entrambi.\nMomenti difficili.\nTrama.\nIris McKay arriva in citt\u00e0 per parlare del fondo fiduciario di Dylan: la madre non vuole che Dylan abbia accesso al fondo ma sia Dylan che Jack le fanno pressioni. Iris incontra Brenda che \u00e8 depressa per aver perso sia Dylan che Kelly. David riceve una proposta di contratto con la Icon Records ma solo se licenzia Steve. Brandon ha molti soldi grazie alle scommesse ma continua a scommettere somme di denaro sempre pi\u00f9 alte.\nDifesa personale.\nTrama.\nJack e Dylan iniziano una nuova vita insieme, vivendo a bordo di uno yacht con l'enorme fondo di Dylan a disposizione. All'apparenza tutto \u00e8 perfetto ma Jack ha nemici pericolosi. Anche Brandon \u00e8 in difficolt\u00e0 a causa dei debiti di gioco e riceve minacce dal suo allibratore. Andrea e Jordan hanno un appuntamento, Dylan e Kelly dormono insieme e Brenda e Donna partecipano ad un corso di difesa personale.\nUn tragico accordo.\nTrama.\nDylan prova ad affrontare la morte del padre cercando di evitare i giornalisti appostati sul suo prato. Kelly \u00e8 a disagio quando Brenda invita Dylan a stare dai Walsh. David posticipa una sessione di registrazione per partecipare al funerale del padre di Dylan e arriva giusto in tempo per impedire a Dylan di ricominciare a bere. I problemi con le scommesse di Brandon continuano a peggiorare.\nC'\u00e8 sempre una prossima volta.\nTrama.\nI debiti di gioco di Brandon stanno aumentando e il suo allibratore \u00e8 impaziente. Brandon cerca di prendere tempo e la sua disperazione porta alla violenza. Kelly sente che Dylan si sta allontanado e la sua insicurezza la porta ad un'ossessione poco salutare sul suo aspetto. David viene scaricato dalla sua etichetta discografica e Andrea convince Dylan a scrivere della sua perdita.\nAmore a prima vista.\nTrama.\nL'ossessione del peso di Kelly la porta ad una dipendenza da pillole dimagranti che mette in pericolo la sua salute. I suoi amici le organizzano una festa a sorpresa per i suoi 18 anni ma le pillole la rendono paranoica e Kelly pensa che tutti siano contro di lei. Brandon e Steve partecipano ad un programma televisivo e Steve vince un appuntamento con la deliziosa Celeste Lundy.\nPaura di vivere.\nTrama.\nAl West Beverly gli studenti dell'ultimo anno distribuiscono i premi e quasi tutti i membri del gruppo ne ricevono uno. Kelly vince il premio per La pi\u00f9 bella ma, invece di aumentare la fiducia in s\u00e9 stessa, il premio la porta a credere che tutti la giudicano solo per il suo aspetto. Brenda si sente tagliata fuori perch\u00e9 non vince nessun premio e decide di fare domanda all'universit\u00e0 del Minnesota. Steve e Brandon vanno alla partita dei Lakers e Steve ha la possibilit\u00e0 di vincere $10,000.\nUna magnifica truffa.\nTrama.\nLe ragazze insieme a David decidono di trascorrere la giornata di vacanza in un parco dei divertimenti. La giornata si trasforma presto in un incubo quando il portafoglio di Kelly sparisce e Donna viene derubata. Anche Brandon \u00e8 in difficolt\u00e0 quando una professionista della truffa gli ruba la macchina.\nUna notte da ricordare.\nTrama.\nIl ballo di fine anno si avvicina e gli studenti del West Beverly ricevono una brutta notizia dalla commissione scolastica: a qualsiasi studente ubriaco alla festa verr\u00e0 impedito di diplomarsi. Tutti cercano un appuntamento per il ballo ma i gemelli Walsh si trovano da soli. Mel Silver, il padre di David, serve champagne alla festa pre-ballo a casa sua e Donna, quasi astemia, comincia a sertirne gli effetti.\nUna punizione esemplare.\nTrama.\nDonna, trovata ubriaca al ballo di fine anno, riceve una punizione disciplinare e non pu\u00f2 partecipare alla cerimonia di diploma. Anche la madre si rifiuta di stare dalla sua parte ma Brandon e gli altri decidono di battersi per la loro amica. Su suggerimento di Gil Meyers, pianificano di abbandonare in massa gli esami finali e di fare una dimostrazione davanti alla scuola.\nIl giorno del diploma (1).\nTrama.\nIl giorno del diploma si avvicina e gli amici del West Beverly prendono le decisioni finali sul loro futuro, ripensando agli anni passati insieme. Brandon \u00e8 triste quando Brenda annuncia la sua decisione di frequentare l'universit\u00e0 del Minnesota. Andrea \u00e8 preoccupata perch\u00e9 teme di non poter andare a Yale. Mrs. Teasley scopre che la donazione anonima \u00e8 di Steve.\nIl giorno del diploma (2).\nTrama.\nGli amici ripensano agli ultimi tre anni delle loro vite, ricordando con affetto il passato ma eccitati per il futuro. Trascorrono una serata sulle colline di Beverly Hills, dormendo sotto le stelle e facendo ricordare per sempre la classe del 1993."}
{"id": "1227330", "revid": "120806891", "url": "https://it.wikipedia.org/wiki?curid=1227330", "title": "Episodi di Beverly Hills 90210 (quarta stagione)", "text": "La quarta stagione della serie televisiva Beverly Hills 90210 \u00e8 andata in onda in prima visione negli Stati Uniti dall'8 settembre 1993 al 25 maggio 1994 sul network Fox.\nIn Italia \u00e8 stata trasmessa su Italia 1 a partire dal 21 aprile 1994.\nCiao, ciao Brenda.\nTrama.\nLe vacanze estive sono quasi finite e tutti cominciano a pensare all'universit\u00e0. Steve affitta una villa a Malibu per le ultime 2 settimane di vacanza e gli amici organizzano l\u00ec la festa d'addio per Brenda, decisa a tornare in Minnesota per frequentare l\u00e0 l'universit\u00e0 con i suoi vecchi amici. Steve \u00e8 stato accettato dall'Universit\u00e0 della California mentre la domanda di ammissione di Dylan alla Berkeley viene respinta. Andrea ha dei ripensamenti su Yale e decide di frequentare l'Universit\u00e0 della California per stare vicino alla nonna malata. Nella casa sulla spiaggia Brandon incontra Jill, una vecchia amica di Steve, e ne \u00e8 subito attratto. L'interesse di Brandon per Jill irrita Steve, da sempre interessato alla ragazza. Kelly torna dalla Francia senza Dylan in tempo per salutare Brenda e decide di cercare un appartamento sulla spiaggia insieme a David e Donna. Arrivata in Minnesota, Brenda non si sente a suo agio nonostante la sua compagna di stanza sia la sua vecchia amica Darla.\nLa ragazza di New York.\nTrama.\nKelly, Donna e David si trasferiscono nell'appartamento sulla spiaggia che hanno trovato. Kelly e Dylan si riappacificano quando chiariscono che, nonostante i sospetti reciproci, nessuno dei due ha dormito con un'altra persona durante le vacanze a Parigi. I rapporti fra Brandon e Steve diventano sempre pi\u00f9 tesi e una partita di tennis con Celeste, la ragazza di Steve, e Jill si conclude con un litigio. Dopo la partita, Brandon e Jill dormono insieme. Brenda non riesce ad adattarsi alla \"vecchia\" vita del Minnesota e teme di aver preso una decisione affrettata. Quando Darla la chiude fuori dalla stanza per stare con il suo ragazzo, Brenda fa le valigie e va in aeroporto.\nBentornata Brenda.\nTrama.\n\u00c8 la settimana per l'iscrizione ai corsi universitari e tutti devono prendere decisioni importanti. Dopo il rifiuto di Berkeley, anche Dylan decide di frequentare l'universit\u00e0 della California mentre Kelly riesce ad entrare al corso di psicologia. Donna e David riescono ad ottenere un lavoro da DJ al campus ma il turno che gli viene affidato \u00e8 massacrante: tutte le notti dalle 2 alle 6. Steve e Brandon provano ad entrare nella confraternita Epsilon Gamma mentre il ritorno a Beverly Hills di Brenda sconvolge i piani del fratello. Andrea scopre i vantaggi della sua borsa di studio (computer, stampante laser e una grande stanza nel dormitorio) e incontra Dan Rubin, il suo \"consigliere\" e insegnante di inglese che ha una stanza poco lontana dalla sua. Steve imbroglia al test di ammissione di matematica e riesce a saltare i corsi di matematica del 1\u00ba e del 2\u00ba anno. Josh Richland, l'editore del giornale dell'universit\u00e0, consiglia a Brandon di entrare in politica.\nPiccole grandi scelte.\nTrama.\nLe ragazze sono alle prese con la scelta dell'associazione universitaria a cui iscriversi. La scelta di tutte e quattro cade sull'associazione delle Alfa Omega ma quando Andrea viene messa a disagio dalle altre \"sorelle\" perch\u00e9 ebrea, le ragazze decidono di rivedere la propria decisione. Alla fine Donna e Kelly scelgono di fare domanda alle Alfa Omega mentre Brenda ed Andrea preferiscono non iscriversi a nessun'associazione. Steve invita tutti gli amici alla festa della confraternita. Brandon diventa il rappresentante delle matricole al Senato Studentesco ma quando si accorge che le sue idee non vengono neanche prese in considerazione, lascia il posto. Kelly incontra John Sears, un suo vecchio amore di cui ha un pessimo ricordo, ma il ragazzo sembra cambiato. Il lavoro notturno alla radio mette in crisi Donna e David ma i due ragazzi sono soddisfatti quando scoprono che la loro trasmissione \u00e8 molto popolare.\nVita nuova, nuovi amici.\nTrama.\nPer festeggiare il primo giorno di lezioni le matricole organizzano un grande party in piscina. Brenda ottiene un lavoro nell'ufficio del padre che si assegna un compito semplice ma fondamentale: la ragazza deve consegnare dei contratti molto importanti. Brenda decide di fare un salto alla festa prima di consegnare i contratti ma si distrae partecipando alla gara di ballo con David e si dimentica del suo incarico. Quando Brenda corre a consegnare i contratti, \u00e8 ormai troppo tardi perch\u00e9 gli uffici sono chiusi. Alla festa Dylan vede Kelly insieme a John Sears e, geloso, lo butta in piscina. Anche Celeste, la ragazza di Steve, si ingelosisce quando vede Steve flirtare con tutte le ragazze alla festa. Donna, esausta per il turno di notte, vorrebbe lasciare il lavoro alla radio ma quando le propongono uno spazio diurno, la ragazza accetta entusiasta. David, invece, \u00e8 molto contrariato perch\u00e9 la proposta riguarda solo Donna: David dovr\u00e0 continuare a fare il turno di notte da solo. Andrea \u00e8 attratta da Dan Rubin, il suo insegnante di inglese, che per\u00f2 critica la poesia di Andrea davanti a tutta la classe.\nLa prima volta di Andrea.\nTrama.\nDavid comincia a prendere pillole alla caffeina per restare sveglio durante il turno di notte alla radio. La convivenza con Kelly e Donna \u00e8 pi\u00f9 difficile del previsto per David perch\u00e9 le ragazze si lamentano del suo disordine. Brenda accetta un appuntamento al buio organizzato da suo padre ed incontra Stuart Carson, il ricco figlio ventiquattrenne di un cliente di Jim. Andrea perde la sua verginit\u00e0 con Dan. Kelly, attratta da John Sears, propone a Dylan di vedere altre persone. Dylan viene minacciato con una pistola da un ladro che gli ruba la sua nuova Porsche da 60.000 $.\nDifesa personale.\nTrama.\nDopo la notte trascorsa insieme, Dan chiede ad Andrea di tenere segreta la loro relazione perch\u00e9 Andrea \u00e8 una sua studentessa ma alla fine, sfidando i pettegolezzi, i due si baciano in pubblico. La storia fra Brenda e Stuart Carson va a gonfie vele e la famiglia Walsh viene invitata per un brunch nella villa di Bel Air dei Carson. Il Prof. Randall chiede a Brandon di fare da tutor a D'Shawn Hardell, una giovane promessa del basket. Nonostante le ricerche della polizia, l'auto rubata di Dylan non viene ritrovata e Dylan, ancora sconvolto dall'aggressione, decide di affittare una jeep e di procurarsi una pistola illegale per potersi difendere. Kelly continua a frequentare John Sears. David cerca di leggere tutto Moby Dick in una notte per il suo corso mentre fa da baby-sitter alla piccola Erin insieme a Donna.\nIl ventesimo anniversario.\nTrama.\nJim e Cindy Walsh organizzano una grande festa per festeggiare il loro ventesimo anniversario di matrimonio. In palestra Brandon incontra la ventisettenne Lucinda Nicholson che studia antropologia culturale. Dylan sta per sparare a Brandon con la pistola illegale che ha appena comprato quando Brandon cerca di entrare a casa di Dylan per recuperare il regalo di anniversario dei suoi genitori che aveva dimenticato l\u00ec. Dylan, sconvolto per aver quasi sparato all'amico, decide di non usare pi\u00f9 la pistola. Steve va alla festa dei Walsh con Celeste. Alla festa Stuart chiede a Brenda di sposarlo e la ragazza accetta. Andrea mette in dubbio la sua storia con Dan quando Dan le confessa di non credere nel matrimonio e alla festa dei Walsh incontra Jesse Vasquez, un giovane barista. David e Donna fanno di nuovo da baby-sitter ad Erin quando Mel va in Messico con la sua nuova ragazza.\nContratto prematrimoniale.\nTrama.\nBrenda scopre che Stuart vuole farle firmare un contratto prematrimoniale e sia Jim che Dylan non vogliono che Brenda si sposi. Steve tradisce Celeste con una ballerina di nome Laura Kingman. Brandon continua a fare da tutor a D'Shawn e frequenta Lucinda finch\u00e9 scopre che la donna \u00e8 la moglie del Prof. Randall. Jackie vuole fare causa a Mel per ottenere la piena custodia di Erin ma in tribunale David difende il padre. Dopo un litigio fra David e Kelly per la causa per la custodia, Kelly lascia l'appartamento sulla spiaggia.\nNozze a Las vegas.\nTrama.\nBrandon \u00e8 in difficolt\u00e0 a fare da tutor a D'Shawn e il Prof. Randall invita entrambi a cena per parlare del problema. Brandon \u00e8 a disagio perch\u00e9 alla cena partecipa anche Lucinda. David e Kelly propongono una tregua ai loro genitori per la battaglia sulla custodia di Erin. I genitori di Brenda e Stuart non approvano la loro decisione di sposarsi e Stuart suggerisce a Brenda di sposarsi subito a Las Vegas. Dopo aver saputo da Dylan che Stuart spaccia droga e che Stuart e Brenda stanno per sposarsi, Brandon parte per Las Vegas con tutto il gruppo per impedire il matrimonio. Andrea d\u00e0 a Laura il numero di Steve ma quando la ragazza lo chiama, Steve riaggancia.\nRiprendiamoci la notte.\nTrama.\nAl campus dell'universit\u00e0 della California la settimana \u00e8 dedicata alla manifestazione Riprendiamoci la notte contro la violenza sulle donne e David segue la manifestazione con una diretta alla radio. D'Shawn ricatta Brandon dopo averlo visto flirtare con Lucinda durante la cena a casa del Prof. Randall e cerca di obbligarlo a fare l'esame al suo posto. Brandon lascia la citt\u00e0 deciso a ritrovare Emily Valentine, il suo vecchio amore. Steve dice a Laura di avere una ragazza e Laura, per vendicarsi, lo accusa di averla stuprata. Celeste lascia Steve ma Kelly difende l'amico dall'accusa di Laura, parlando alla manifestazione in sua difesa. Kelly e John Sears si lasciano e Dylan aiuta Brenda a studiare per l'esame di poesia.\nL'incontro fortuito.\nTrama.\nGli amici decidono di non festeggiare insieme il giorno del Ringraziamento. Brandon \u00e8 a San Francisco a casa di Emily. Donna va a Houston per far visita ai suoi genitori. Anche Dylan dice a Kelly che andr\u00e0 a Baja ma quando Kelly arriva al pranzo del Ringraziamento a casa dei Walsh, \u00e8 sorpresa di trovare anche Dylan insieme a Brenda, David, Erin e Jackie. Andrea confessa a Donna di non essere pi\u00f9 vergine e pi\u00f9 tardi, alla festa del Ringraziamento organizzata da Dan Rubin, incontra di nuovo Jesse e decide di dargli il suo indirizzo. Steve impedisce a John Sears di uscire con una quindicenne e Sears, furioso, gli giura vendetta.\nScelte di vita.\nTrama.\nDopo aver passato la notte insieme, Emily dice a Brandon che sta per partire per la Francia per studiare biologia marina all'Istituto Cousteau ma che non \u00e8 pi\u00f9 convinta della sua scelta dopo averlo rivisto. Brandon convince Emily a non perdere quest'opportunit\u00e0 unica. Le matricole delle confraternite e delle associazioni femminili devono subire scherzi per la settimana \"infernale\": Donna e Kelly fanno il giro del campus in pigiama, crema di bellezza e cuffia per la doccia mentre Steve si veste da donna. Come \"prova\" per la confraternita, Steve deve anche entrare nell'ufficio del Prof. Randall e rubare una palla da baseball di Jackie Robinson ma viene beccato dalla sicurezza. Andrea, dopo aver rotto con Dan, comincia ad uscire con Jesse. Brenda, impegnata in una commedia teatrale, dovrebbe spogliarsi e restare nuda sul palcoscenico ma non se la sente.\nProvaci ancora David.\nTrama.\nPer festeggiare il loro anniversario, Donna e David vanno a Chinatown con Brenda, Kelly, Dylan e Brandon. Donna decide che \u00e8 il momento giusto per fare l'amore con David ma proprio quella sera riceve una visita a sorpresa dei suoi genitori che trovano David mezzo nudo. Il Prof. Randall viene a sapere di Brandon e Lucinda e, per vendetta, decide di accusare Steve per il furto nel suo ufficio. Brandon per\u00f2 minaccia il professore di rivelare la verit\u00e0 su D'Shawn e il Prof. Randall \u00e8 costretto a lasciar cadere le accuse su Steve. Dan prende in giro Andrea per la sua storia con Jesse, che invita la ragazza nel suo appartamento di Westwood.\nNatale a Beverly Hills.\nTrama.\nDylan \u00e8 pronto a partire per Baja per trascorrere l\u00e0 il Natale quando alla sua porta bussano una donna e una bambina, Suzanne ed Erica Steel. La donna afferma di essere l'ex moglie di Jack McKay e che la bambina \u00e8 figlia di Jack. Steve d\u00e0 una mano a Nat al Peach Pit e, vestito da Babbo Natale, porta regali ai bambini pi\u00f9 poveri. La famiglia Walsh decide di passare il Natale alle Hawaii ma l'aereo ha dei problemi ed \u00e8 costretto a tornare a Los Angeles. Andrea, ebrea, accetta di partecipare alla messa di mezzanotte con Jesse in una chiesa cattolica. David decide di rompere con Donna alla festa per il suo compleanno perch\u00e9 la ragazza \u00e8 decisa a non copulare con lui.\nLa giusta punizione.\nTrama.\n\u00c8 la settimana degli esami e Brenda studia moltissimo. Dopo aver portato Erica sulle montagne russe, Dylan presta a Suzanne 5.000 dollari ma la donna si rifiuta di dare il suo numero di previdenza sociale a Jim per un controllo. David comincia a prendere droga per riuscire a studiare e condurre la trasmissione alla radio ma Kelly diventa sospettosa. In seguito ad una votazione, la confraternita decide di espellere Sears e di tenere Steve. Grazie a Brandon il Prof. Randall fa cadere le accuse contro Steve. Brandon scopre che D'Shawn si \u00e8 fatto male durante una partita ma che \u00e8 riuscito da solo a superare l'esame di sociologia. Dan Rubin si trasferisce dal dormitorio di Andrea. Per riconquistare David, Donna gli chiede di fare l'amore ma il ragazzo la rifiuta.\nUn giorno da cancellare.\nTrama.\nSteve, Donna, Brandon e Brenda vanno a sciare a Big Bear dove Donna incontra Chad, che si interessa subito a lei: Donna si rende conto di amare ancora David. Andrea fa il test HIV e scopre di essere incinta. Kelly accusa David di drogarsi: il ragazzo nega ma ruba dei farmaci dall'ufficio di suo padre. Mentre fa da babysitter ad Erin sotto l'uso di droga, David si addormenta e la bambina scappa. Jim dice a Dylan che Suzanne ha 25.000 dollari sul suo conto.\nPrendere o lasciare.\nTrama.\nSuzanne diventa una cameriera del Peach Pit grazie a Dylan. Dopo aver pensato all'aborto, Andrea dice a Jesse della gravidanza e il ragazzo ne \u00e8 felice. Nat ha un attacco di cuore e deve essere sottoposto ad un'operazione di by-pass. Il cugino di Nat che possiede il 50% del Peach Pit suggerisce di vendere il locale, ma Brandon e gli altri amici decidono di prenderlo in gestione. Brenda aiuta la madre ad ambientarsi all'universit\u00e0. David decide di tornare con Donna. Steve copre David alla stazione radio ma fa un pessimo lavoro. Brandon viene scelto come rappresentante degli studenti per la Task Force.\nTossicomania.\nTrama.\nDylan compra il 50% del Peach Pit dal cugino di Nat e diventa il nuovo socio di Nat. Andrea vuole abortire ma poi decide di tenere il bambino e di sposare Jesse. David viene licenziato dalla stazione radio e riesce a trovare un altro modo di avere la droga. Donna e Kelly si trasferiscono da Dylan a causa dei problemi di droga di David. Brenda, Kelly, Andrea e Donna si iscrivono al corso sul potere del femminismo di Lucinda e quando Brandon scopre del divorzio dal Prof. Randall, il ragazzo va a casa di Lucinda e la bacia. Steve comincia a lavorare al Peach Pit con Suzanne.\nIl matrimonio di Andrea.\nTrama.\nDopo aver rubato soldi a suo padre, David tiene nascosta della droga nel suo appartamento per il suo spacciatore ma, grazie all'aiuto di Dylan, riesce a buttarla gi\u00f9 nel water pochi minuti prima dell'irruzione della polizia con un mandato. Brandon e Lucinda vanno a letto insieme. Steve vuole lasciare la casa della confraternita perch\u00e9 i suoi compagni bevono troppo. Donna \u00e8 preoccupata per David mentre Kelly dorme con Dylan. Andrea e Jesse si sposano in municipio e fanno una festa al Peach Pit: durante il party, Stuart sorprende Brenda.\nNovit\u00e0 in amore.\nTrama.\nBrandon partecipa alla cena della Task Force insieme a Kelly ma Josh Richland \u00e8 sospettoso sulla vita sessuale di Brandon. Cos\u00ec, il ragazzo comincia ad investigare, parlando con Andrea, D'Shawn, Steve e Donna. David affitta un piano e convince Kelly a tornare a vivere insieme a lui. Durante un viaggio a Palm Springs, Brenda chiude accidentalmente le chiavi dentro alla macchina di Stuart: quando Stuart le urla contro, Brenda lo lascia e chiede aiuto a Dylan per tornare a casa. Kelly \u00e8 gelosa ma si accorge che la sua amicizia con Brandon sta diventando pi\u00f9 intima. Andrea lascia studiare Steve nella sua stanza del dormitorio.\nScambio di partner.\nTrama.\nKelly va ad un incontro per la Task Force insieme a Brandon e i due si baciano. Al meeting incontrano Clare Arnold, la figlia del rettore, che si interessa a Brandon. Brandon \u00e8 preoccupato quando Josh chiede di fargli un'intervista. Lucinda vuole che Dylan finanzi il suo progetto cinematografico e cerca di sedurlo, baciandolo. Brenda e Donna trovano Rocky, un cane scappato dal laboratorio medico di Andrea. David continua a suonare il suo piano.\nDifendiamo gli animali.\nTrama.\nDonna decide di tenere Rocky e si unisce ad un gruppo di animalisti insieme a Brenda che adesso \u00e8 diventata vegetariana. Brenda partecipa al danneggiamento del laboratorio di Andrea e viene arrestata. David dice a Donna che Rocky ha il cancro e poco dopo il cane muore. Andrea e Jesse scelgono il nome per il bambino. Steve e Brandon si allenano per il torneo padre/figlio di golf. Brandon racconta a Kelly, Brenda e Dylan della sua relazione con Lucinda. Josh Richland cerca di infangare la reputazione di Brandon. Dopo aver scoperto il bacio, Dylan prova a prendere a pugni Brandon, ma finisce con il colpire Steve quando Brandon schiva il colpo. Dylan decide di non finanziare il film di Lucinda.\nManette e legami.\nTrama.\nJosh Richland minaccia di scrivere un articolo sulla relazione fra Brandon e Lucinda. Brenda va in prigione con una cauzione di 50.000 dollari. Kelly \u00e8 sconvolta perch\u00e9 Dylan aiuta sempre Brenda. Steve e suo padre Rush battono Barry Bonds e suo padre al torneo di golf ma Rush ha imbrogliato. Dopo aver pulito il laboratorio distrutto, Andrea e David danno a Donna un nuovo cucciolo di nome Rocky 2. Brenda \u00e8 liberata dalla prigione.\nI mitici anni '60.\nTrama.\nDurante la pausa di primavera, tutto il gruppo va a Palm Springs, tranne Brenda che ha appena trovato nella sua camera un diario del 1968 di una ragazza di nome Wendy Edwards e si appassiona alla lettura. Leggendo il diario, immagina i suoi amici come personaggi della storia: Andrea \u00e8 una hippy, Steve \u00e8 Ronny e Dylan \u00e8 Peter Brinkley, un ragazzo che si oppone alla guerra. David \u00e8 Seth che vorrebbe copulare con Mary Anne Bailey/Donna e alla fine ci riesce. Brandon \u00e8 il fratello di Wendy che muore in Vietnam e Kelly \u00e8 Michelle, un'amica di Wendy che muore di overdose da LSD nel 1971. Il diario si chiude con i numeri 134, 10, 66 e 72: dopo aver incontrato la vera Wendy, Brenda scopre che i numeri erano le strade per Woodstock.\nOmofobia.\nTrama.\nQuando l'auto di Brandon si rompe vicino ad un locale gay, lui e Steve entrano per cercare un telefono e sono sorpresi di incontrare Mike Ryan, il presidente della confraternita. Steve decide di raccontarlo ad Artie Devers e i compagni chiedono a Mike di lasciare la confraternita finch\u00e9 non interviene Steve. Le ragazze organizzano un set fotografico per il calendario delle Alfa e i modelli sono Brandon, Steve, Dylan, Mike e D'Shawn. In difficolt\u00e0 con Mozart, David prende lezioni di piano da Holly, una ragazza cieca. La loro attrazione fa ingelosire Donna che decide di andare al bowling con D'Shawn.\nIl provino.\nTrama.\nBrenda e Laura Kingman fanno l'audizione per il ruolo della protagonista Maggie nel dramma teatrale La gatta sul tetto che scotta. Mentre Steve aiuta Laura con le prove, Kelly vuole fare il provino per la parte di May ma il regista Ray Randolph le suggerisce di provare per il ruolo di Maggie. Quando Kelly viene chiamata per un secondo provino, Brenda si infuria. Dylan incontra Kevin, il fidanzato di Suzanne, uno scienziato ambientalista. Clare approfitta dell'assenza di Jim e Cindy per entrare in casa Walsh e dopo aver baciato Brandon, si ammanetta al suo letto. Andrea entra in crisi perch\u00e9 i vestiti premaman di Jackie non le entrano.\nUn ruolo per troppe.\nTrama.\nKelly impara il \"Metodo\" di Lee Strasberg da David e Donna ma alla fine rinuncia allo spettacolo. Brenda esce dai provini finali ma va a casa di Roy per una seconda chance. Brandon porta Clare al ballo del liceo. Jesse parte per San Francisco e Andrea pensa di avere le doglie, ma si riveler\u00e0 un falso allarme. Dylan e Kevin parlano del progetto di Kevin per pulire la baia. Brandon vede Steve e Laura che si baciano durante le prove.\nIl prezzo del successo.\nTrama.\nDavid e Donna insegnano a Rocky 2 a prendere il frisbee. Brenda \u00e8 accusata di aver avuto un rapporto sessuale con Roy per ottenere il ruolo della protagonista e la ragazza \u00e8 costretta ad ammettere la verit\u00e0. Suzanne e Kevin annunciano il loro fidanzamento. Kevin mostra a Dylan il suo progetto che non ha abbastanza fondi e decide di abbandonare il suo lavoro da chimico. Steve trova un biglietto d'addio di Laura e lui e Brenda salvano la ragazza dal suicidio. I medici consigliano ad Andrea di riposare.\nParti e... scomparti.\nTrama.\nDylan decide di finanziare il progetto di Kevin. Brandon non trova il suo nome nella lista dei partecipanti al viaggio per Washington. Steve adora la performance di Brenda e tutto va per il meglio, ora che Laura \u00e8 andata via. David suggerisce a Donna di contattare Babyface per la festa dell'universit\u00e0. David incontra Ariel che lo mette in contatto con un gruppo che fa uso di droghe. Andrea entra in travaglio troppo presto e la bambina prematura \u00e8 in pericolo. Kelly \u00e8 gelosa di Suzanne, Erica e Brenda e lei e Dylan si lasciano.\nL'incontro con il presidente (1).\nTrama.\nAriel e David lavorano per l'organizzazione della festa e Donna \u00e8 gelosa. Brandon va a Washington dove incontra sia Clare che Lucinda: entrambe vogliono dormire con lui ma Brandon vuole scaricarle. Andrea partorisce la piccola Hannah. Kelly dice ad Andrea di voler andare da Brandon a Washington. Dylan va al matrimonio di Kevin e Suzanne mentre Jim organizza il suo investimento. Roy offre a Brenda un posto nella Royal Academy di Arti Drammatiche di Londra.\nL'incontro con il presidente (2).\nTrama.\nJesse posticipa un importante incontro di lavoro a San Francisco per i problemi di salute della piccola Hannah. Andrea \u00e8 pronta a tornare a casa senza la bambina. Kelly va da Brandon. Dopo aver suonato con Kenny Edwards e Babyface, David ha un rapporto sessuale con Ariel in una limousine ma Donna lo scopre e lo caccia di casa. Brenda decide di andare a Londra ma prima di partire, bacia Dylan. Kevin ruba i soldi di Dylan e porta Suzanne ed Erica in Brasile. Erica scrive un biglietto di aiuto con l'indirizzo di Dylan e lo lascia nel bagno dell'aeroporto."}
{"id": "1227332", "revid": "81529374", "url": "https://it.wikipedia.org/wiki?curid=1227332", "title": "Episodi di Beverly Hills 90210 (quinta stagione)", "text": "La quinta stagione della serie televisiva Beverly Hills 90210 \u00e8 andata in onda in prima visione negli Stati Uniti dal 7 settembre 1994 al 18 maggio 1995 sul network Fox.\nIn Italia \u00e8 stata trasmessa nel 1996 su Italia 1.\nL'arrivo di Valerie.\nTrama.\nDopo aver trascorso l'estate a recitare a Londra, Brenda decide di restare in Inghilterra e di dedicarsi alla sua carriera da attrice. Ora che a casa Walsh c'\u00e8 una camera vuota, la famiglia Walsh accetta di ospitare Valerie Malone, la figlia di vecchi amici e amica d'infanzia di Brandon: Steve \u00e8 immediatamente attratto da lei. Nel frattempo, Dylan torna in citt\u00e0 dopo una lunga vacanza in Messico, ubriaco e senza soldi. Kelly e Brandon decidono di confessare la loro storia agli amici, Dylan escluso.\nCambi di decisione.\nTrama.\nTutti gli amici, tranne Dylan, tornano all'Universit\u00e0 della California. Andrea organizza una festa per la piccola Hannah. Brandon e Kelly continuano a nascondere la loro relazione a Dylan ma la verit\u00e0 salta fuori. Donna vorrebbe lasciare l'universit\u00e0 per un semestre per dedicarsi al ballo delle debuttanti, ma cambia idea quando si rende conto di quanto \u00e8 razzista quell'ambiente.\nLa campagna elettorale.\nTrama.\nBrandon decide di partecipare alle elezioni per il Senato studentesco insieme a Josh Richland, con l'aiuto di Steve che organizza la campagna elettorale. Quando Valerie capisce che Dylan \u00e8 ricco, lo seduce e va a letto con lui alle spalle di Steve. Dylan \u00e8 sconvolto quando scopre che Valerie vive dai Walsh. Brandon vince le elezioni ma poco dopo la festa Josh ha un incidente mortale.\nNuovi amori.\nTrama.\nBrandon parla al funerale di Josh mentre Alex Diaz, il suo rivale alle elezioni, vuole sfruttare la morte di Josh per togliere la presidenza a Brandon. La relazione clandestina fra Dylan e Valerie continua. David chiede aiuto a Clare per la produzione di uno spettacolo televisivo. Donna incontra Griffin, un ragazzo che le fa dimenticare David. Kelly aiuta Steve ad organizzare la festa della confraternita.\nTradimenti.\nTrama.\nSteve apre il Peach Pit By Night con un rave e Dylan viene accusato di rubare soldi dall'incasso. Kelly pensa che Valerie fumi marijuana e la sorprende insieme a Dylan. Donna intervista Ray Pruit per il video di Clare. Durante una serata in citt\u00e0, Andrea scopre Jesse mentre flirta con un'altra donna. Dylan rivela a Valerie che tutti i suoi soldi sono stati rubati. Quando Donna e Ray ballano insieme, Griffin si ingelosisce.\nGiustizia \u00e8 fatta.\nTrama.\nIl Presidente della Selanesia Quintero, malato di cancro, arriva all'Universit\u00e0 della California per ricevere cure adeguate: il suo arrivo causa forti tensioni perch\u00e9 l'uomo \u00e8 accusato di aver torturato e ucciso migliaia di persone. Andrea incontra Peter, uno studente di medicina, mentre Jesse continua la storia alle spalle di Andrea. Donna e Ray si baciano. Kelly, Valerie e Griffin aiutano Steve a rubare Bruno, un enorme orso, che \u00e8 la mascotte della squadra rivale.\nLa resa dei conti.\nTrama.\nQuando il Peach Pit By Night viene chiuso dai pompieri perch\u00e9 non rispetta le norme di sicurezza, Steve suggerisce di comprare il locale vicino per avere uno spazio pi\u00f9 ampio. Sfortunatamente Dylan \u00e8 al verde e Valerie \u00e8 l'unica a sapere la verit\u00e0: alla fine, la ragazza avvisa i Walsh dei problemi economici di Dylan. David si ammanetta al letto di Clare ma quando il padre della ragazza, il rettore Arnold, arriva per una visita a sorpresa, Clare esce a cena con lui, lasciando David ammanettato. Kelly non approva la scelta della madre di lavorare come modella insieme alla piccola Erin. Donna continua ad uscire con Griffin e Ray ma \u00e8 costretta a fare una scelta.\nIncontri molto ravvicinati.\nTrama.\nLa disperazione di Dylan diventa evidente quando tira fuori la sua vecchia pistola e si mette a sparare nel suo salotto. Valerie vorrebbe tornare a Buffalo ma Brandon la convince a restare, anche per aiutare Dylan, che nel frattempo ha cominciato a fare uso di droghe. Andrea e Jesse discutono sulla religione di Hannah. Ray accetta la scelta di Donna di non fare sesso prima del matrimonio. David e Clare fanno l'amore per la prima volta nel deserto.\nUn aiuto per Dylan.\nTrama.\nDylan continua a bere e drogarsi e tutti i suoi amici organizzano un incontro a casa Walsh per convincerlo ad entrare in riabilitazione: Dylan sembra accettare ma durante la notte, scappa dal centro e ha un incidente con la sua Porsche sotto l'effetto di droghe e alcool. Clare e David decidono di filmarsi mentre copulano ma la videocassetta finisce per errore nelle mani del padre di Donna. Kelly ha un'opportunit\u00e0 unica come modella.\nUna ragione per vivere.\nTrama.\nIn coma dopo l'incidente, Dylan lotta fra la vita e la morte: nei suoi sogni incontra persone che hanno avuto un ruolo importante nella sua vita, fra cui suo padre, Erica, Suzanne e Kevin, il suo spacciatore, i Walsh, Kelly e le sue vecchie amanti. Quando riesce a svegliarsi, trova accanto a s\u00e9 sua madre Iris. Brandon e Steve riescono ad arrivare in finale al torneo di flag football.\nTensioni razziali.\nTrama.\nDonna compra a Ray una chitarra come regalo di compleanno. Molti studenti di religione ebraica, fra cui Andrea, David e Clare, protestano per un discorso che Roland Turner, noto per le sue idee antisemite, dovrebbe tenere al campus. Brandon si trova in mezzo al caos quando deve scegliere fra politica ed etica. Valerie dice allo spacciatore di Dylan che il ragazzo \u00e8 in ospedale: lo spacciatore va da Dylan e lo minaccia.\nUn concerto da non perdere.\nTrama.\nBrandon deve difendere la sua presidenza quando il suo rivale Alex chiede un'udienza per determinare la validit\u00e0 della sua posizione. I Rolling Stones sono in citt\u00e0 per un concerto sold-out al Rosebowl ma tutto il gruppo riesce a vedere lo spettacolo. Dylan esce dall'ospedale ed entra in riabilitazione, dove incontra Charlie.\nRitorno di fiamma.\nTrama.\nEmily Valentine torna a Beverly Hills per incontrare Brandon e Kelly si ingelosisce, che va a trovare Dylan in ospedale. Steve e Griffin organizzano un rave illegale in una casa abbandonata e Ray si esibisce alla festa. Quando scoppia un incendio, Ray riesce a salvare Valerie e Steve ma Kelly resta bloccata in casa insieme ad una ragazza\u2026\nMomenti difficili.\nTrama.\nKelly si salva dall'incendio ma le ustioni potrebbero lasciarla sfigurata per sempre. Brandon si sente colpevole per non essere stato accanto a Kelly durante l'incendio. Steve e Griffin vanno in tribunale a causa dell'incendio: la punizione \u00e8 di 100 ore di servizio per la comunit\u00e0 ma Steve non potr\u00e0 gestire il Peach Pit By Night per 2 anni. Dylan esce dalla riabilitazione e riceve una lettera da Erica.\nRegali di Natale.\nTrama.\nDopo aver letto la richiesta di aiuto di Erica, Dylan assume J.J. Jones, un investigatore privato per ritrovare sia Erica che i suoi soldi. Felice non \u00e8 contenta della relazione di Donna e Ray e prova a convincere il ragazzo a lasciare la figlia in cambio di 10.000 $. Kelly teme che le sue cicatrici possano disgustare Brandon. Andrea e Jesse portano la piccola Hannah alla messa di mezzanotte.\nUn'amicizia particolare.\nTrama.\nDurante il servizio per la comunit\u00e0, Steve incontra Sol, un vecchio attore malato di Alzheimer. Andrea incontra di nuovo Peter e i suoi sentimenti per lui non sono cambiati. Jesse trova un avvocato a Dylan, che se la cava con un anno di libert\u00e0 vigilata e due mesi di sospensione della patente. Ray ha la possibilit\u00e0 di cantare all'apertura del Peach Pit By Night ma il terrore da palcoscenico lo blocca.\nVoglia di cambiare.\nTrama.\nDurante un viaggio in moto, Dylan e Brandon partecipano ad una cerimonia con una trib\u00f9 indiana, dove Dylan confessa di essere ancora arrabbiato per la storia fra Kelly e Brandon. Kelly e Valerie partecipano al seminario del Prof. Finley. All'apertura del Peach Pit By Night, Donna aiuta Ray a superare le sue paure e il ragazzo riesce ad esibirsi. Valerie si interessa a Ray.\nPer amore di Erica.\nTrama.\nDylan e Valerie raggiungono J.J. Jones a Punta Brava in Brasile, dove riescono a salvare Erica e a recuperare gli 8 milioni di dollari di Dylan. David e Clare sono in disaccordo sulla musica del Peach Pit By Night: David vuole musica hip hop, Clare preferisce il rock alternativo. Donna e Ray guardano la registrazione della performance di Ray all'apertura del locale. Kelly \u00e8 sempre pi\u00f9 coinvolta nell'organizzazione del Prof. Finley e si allontana da Brandon.\nStrane attrazioni.\nTrama.\nKelly, sempre pi\u00f9 influenzata dalle teorie di Finley, si allontana da tutti i suoi amici. Valerie convince Dylan a darle 10.000 $ per averlo aiutato in Brasile e poi chiede soldi anche a J.J. Jones. Dylan torna dalle Hawaii con Erica, che ora vive l\u00ec con Iris. Jesse va a San Francisco per dei colloqui e Andrea e Peter si baciano. Ariel, la ragazza che aveva causato la rottura fra David e Donna, torna nella vita di Donna quando offre a Ray un contratto discografico.\nLa nuova evoluzione.\nTrama.\nA San Valentino David e Clare organizzano un telethon benefico al locale per raccogliere fondi: Ray si esibisce insieme alle Jade, ingaggiate da Steve. Donna e Brandon si baciano. Quando Donna rifiuta di dormire con Ray, il ragazzo, frustrato, finisce fra le braccia di Valerie. Dylan e Nat temono che Kelly sia stata plagiata dal Prof. Finley. Andrea scopre che Peter \u00e8 sposato.\nLa scelta di Kelly.\nTrama.\nBrandon chiede aiuto a Dylan per fermare la \u201csetta\u201d della Nuova Evoluzione del Prof. Finley e salvare Kelly. Ray si sente colpevole per la notte trascorsa con Valerie e cerca di chiudere la storia, ma Valerie minaccia di raccontare la verit\u00e0 a Donna. Andrea ottiene un lavoro part time nell'ospedale di Peter.\nBrama di potere.\nTrama.\nValerie compra da Rush il Peach Pit By Night nella speranza di convincere Ray a continuare la loro storia, ma Ray non si lascia manipolare e lascia la citt\u00e0 insieme al suo gruppo. Dopo una serie di furti e uno stupro, l'intero campus \u00e8 nel panico e Brandon deve gestire il problema. Lenny, un amico di David, \u00e8 sospettato di essere lo stupratore. Peter prenota una camera in un motel per lui e Andrea.\nPericolo all'universit\u00e0.\nTrama.\nDonna incolpa David della partenza di Ray, mentre Clare e Valerie cercano nuovi talenti per il locale. Lenny viene rilasciato grazie al suo alibi ma tutti gli studenti del campus sono convinti della sua colpevolezza. Ma il vero stupratore \u00e8 libero di colpire ancora e si introduce nell'appartamento sulla spiaggia per violentare Clare ma trova Donna, che viene salvata da David. Dylan scopre Peter e Andrea al motel e dopo aver litigato con Jesse, Andrea decide di chiudere la sua storia con Peter. Mel e Jackie cominciano ad uscire di nuovo insieme.\nUn mondo di segreti.\nTrama.\nPer un esame David e Clare devono girare un documentario ma quando i veri attori non si presentano, chiedono l'aiuto di Brandon, Kelly, Steve e Donna: durante le riprese, alcune confessioni inaspettate rischiano di cambiare molte cose. Jesse confessa ad Andrea la sua infedelt\u00e0 e anche Andrea prova a dirgli la verit\u00e0 su Peter. Valerie torna a vivere nella casa dei Walsh.\nLa grande sfida.\nTrama.\nBrandon, Clare ed Andrea partecipano alle selezioni dell'universit\u00e0 per il quiz Jeopardy!. Il matrimonio di Jesse ed Andrea \u00e8 in crisi e Jesse si trasferisce a casa di Dylan. Clare \u00e8 interessata a Brandon e David capisce di essere ancora innamorato di Donna. Ray invita Donna a Portland. Dylan si dedica alla scrittura.\nLa scoperta di David.\nTrama.\nDylan si fa ipnotizzare per trovare spunti per la sua sceneggiatura. Donna e David vanno insieme a Portland: Donna vuole rivedere Ray, mentre David vuole incontrare sua madre. Quando David scopre che sua madre \u00e8 scomparsa, chiede aiuto a Donna: Ray si arrabbia e diventa violento con lei. Anche Mel arriva a Portland e confessa a David che la madre \u00e8 una malata mentale da molti anni. David scopre che Sheila vive per strada e la porta in ospedale. David capisce che Donna \u00e8 felice con Ray e decide di fare un passo indietro.\nFacciamo Squash.\nTrama.\nDavid e Clare si rimettono insieme e anche il matrimonio di Andrea sembra funzionare di nuovo. Dylan continua le sedute di ipnosi. Il rettore Arnold chiede a Brandon di convincere un piccolo genio, un ragazzino di 12 anni, ad iscriversi all'Universit\u00e0 della California. Steve e David organizzano una serata hip hop al locale e David chiede a Juwan, il nipote del cuoco Willie, di salire sul palcoscenico con lui. Steve \u00e8 preoccupato perch\u00e9 Juwan ha un passato da criminale. La serata rischia di finire in violenza quando un gruppo metal interrompe la serata hip hop, sostenendo di essere stato ingaggiato per fare un concerto.\nAmori diversi.\nTrama.\nTutti sono eccitati perch\u00e9 Kelly \u00e8 in copertina sul giornale Seventeen: solo Kelly \u00e8 depressa perch\u00e9 teme che non potr\u00e0 pi\u00f9 fare la modella per le cicatrici causate dall'incendio. Kelly va a trovare al centro ustioni Allison, la ragazza che era con lei durante l'incendio, ma la ragazza si rifiuta di vedere Kelly, perch\u00e9 in realt\u00e0 \u00e8 innamorata di lei. Grazie ad una successiva telefonata di Allison, Kelly non si sente pi\u00f9 colpevole e decide di tornare a fare la modella. Ray torna in citt\u00e0 e accetta di cantare al Peach Pit By Night: sua madre LuAnn si ubriaca al locale prima dell'inizio del concerto e mentre Clare e David la stanno accompagnando a casa, LuAnn parla della storia fra Ray e Valerie. Clare e David decidono di non dire la verit\u00e0 a Donna. Jesse ottiene un'ottima proposta di lavoro ma la rifiuta per non rovinare i sogni di Andrea che vorrebbe diventare un medico.\nL'ipnoterapia.\nTrama.\nA Jesse viene offerto un lavoro da insegnante a Yale, che accetta quando Andrea riottene la sua borsa di studio per la facolt\u00e0 di medicina. Jim Walsh teme che il suo lavoro sia in pericolo. Kelly va a New York, accompagnata da Steve, per cercare un lavoro da modella. Durante una seduta di ipnosi, Dylan ricorda una sua vita passata in cui era un pistolero del vecchio West e riconosce in Kelly la donna che lo aveva salvato. Dylan, convinto che Kelly sia la sua anima gemella, si presenta alla sua porta e la bacia appassionatamente. Brandon vuole essere rieletto come presidente ma Alex Diaz gli soffia la vittoria.\nArrivederci Andrea.\nTrama.\nJim scopre quale sar\u00e0 il suo futuro lavorativo: un aumento di stipendio e un trasferimento a\u2026 Hong Kong! Dopo qualche dubbio iniziale, Jim e Cindy accettano e si trasferiscono, mettendo in vendita la casa. Dylan chiede a Kelly di fare un giro intorno al mondo insieme a lui. Valerie trova i biglietti nella camera di Kelly e lo dice a Brandon, che spiazza Kelly con una proposta di matrimonio. Per porre fine a questa battaglia fra i due amici, Kelly rifiuta entrambe le proposte. Andrea e Jesse si preparano per il loro trasferimento a Yale e gli amici li sorprendono con una festa d'addio a sorpresa. Ray si arrabbia con Donna per aver passato poco tempo con lui e la trascina via dalla festa di Andrea.\nGelosia.\nTrama.\nJim e Cindy partono per Hong Kong. Kelly vuole continuare la storia con Brandon ma lui non riesce a dimenticare il rifiuto di Kelly di sposarlo. Steve e Donna vanno a Palm Springs per una convention delle loro confraternite. Donna deve tenere un discorso all'evento ed \u00e8 accompagnata da Ray che diventa subito possessivo e violento. Anche Valerie e Brandon decidono di seguire gli amici a Palm Springs per evitare di incontrare i possibili compratori della loro \u201cex\u201d casa. Dopo aver bevuto troppo, Brandon \u00e8 attratto da Valerie. Kelly rimanda il suo viaggio a Palm Springs per trascorrere la giornata con Allison, che ammette di amarla: Kelly le dice di essere affezionata a lei ma solo come amica. Quando Dylan trova finalmente un finanziamento per girare il suo film, il ragazzo rifiuta quando scopre che l'investitore \u00e8 un delinquente.\nPericolo per Dylan.\nTrama.\nAnche Clare e David raggiungono gli altri amici a Palm Springs. Kelly vorrebbe tornare con Brandon ma Brandon, ubriaco, l'accusa di essere lesbica per la sua amicizia con Allison. Ray diventa violento con Donna e la butta gi\u00f9 dalle scale, ma Valerie vede tutto. Dopo aver scoperto che Tom Rose conosceva suo padre, Dylan prova a contattare Christine ma viene minacciato da Rose. Dylan decide di scoprire chi \u00e8 l'assassino di suo padre e di ucciderlo. Brandon viene arrestato (e poi rilasciato) perch\u00e9 la polizia trova nella sua auto la droga di Valerie. Tornato a Beverly Hills, Brandon scopre che la casa \u00e8 stata venduta e che lui e Valerie hanno 2 settimane di tempo per trovare un altro posto dove vivere. Valerie cerca di sedurre Brandon e alla fine dell'episodio si baciano."}
{"id": "1227333", "revid": "119733107", "url": "https://it.wikipedia.org/wiki?curid=1227333", "title": "Gran Premio d'Australia 2006", "text": "Il Gran Premio d'Australia 2006 \u00e8 stata la terza prova del Mondiale 2006 ed ha visto vincere lo spagnolo Fernando Alonso, davanti a Kimi R\u00e4ikk\u00f6nen ed a una sorprendente Toyota guidata da Ralf Schumacher, quest'ultimo per l'ultima volta su un podio di Formula 1. Sono andate a punti anche le Bmw di Nick Heidfeld (4\u00b0) e di Jacques Villeneuve (6\u00b0), l'altra Renault di Giancarlo Fisichella, la Honda dell'ex-ferrarista Rubens Barrichello e la Red Bull dello scozzese David Coulthard. Grande delusione, invece, per il poleman Jenson Button, che si \u00e8 visto piantare in asso dal motore al 56\u00ba giro.\nQualifiche.\nPrima Sessione.\nResoconto.\nNella prima sessione, nella quale vengono solitamente eliminati i piloti delle tre scuderie inferiori, nelle ultime cinque posizioni si trovano le due Super Aguri, le due Midland e la Toro Rosso di Speed. L'altra Toro Rosso, quella di Liuzzi, riesce ad ottenere un tempo di quasi un secondo inferiore rispetto a quello di Barrichello, che viene cos\u00ec clamorosamente eliminato.\nSeconda Sessione.\nResoconto.\nLa seconda sessione, quella che nasconde pi\u00f9 incognite in quanto nei precedenti appuntamenti \u00e8 stata la sessione che ha visto l'eliminazione dei leader del mondiale, si apre con un problema occorso alla vettura di Massa, che non potr\u00e0 disputare il turno e partir\u00e0 cos\u00ec sedicesimo. Jacques Villeneuve ottiene l'ultimo tempo utile per raggiungere la Q3 eliminando il sette volte campione del mondo Michael Schumacher, anche se per soli quattro millesimi. Ottima prestazione per l'italiano Liuzzi, che pur venendo eliminato porta la sua Toro Rosso al tredicesimo posto.\nTerza Sessione.\nResoconto.\nSi arriva cos\u00ec all'ultima sessione: senza le Ferrari, eliminate nella Q2, ci si aspetta una prima fila monopolizzata dalla Renault; \u00e8 per\u00f2 Jenson Button, all'ultimo tentativo, ad ottenere la terza pole position della carriera, battendo la prestazione di riferimento ottenuta precedentemente da Fisichella. Trulli non \u00e8 riuscito a segnare un tempo e quindi prender\u00e0 il via dalla decima posizione.\nGara.\nResoconto.\nPrima della gara si crede che il pi\u00f9 leggero tra i piloti di vertice sia Jenson Button, autore della pole position. Al via Button scatta bene mantenendo la prima posizione, che manterr\u00e0 tuttavia per soli tre giri. Nelle retrovie invece Rosberg, Klien e Massa rimangono coinvolti in un incidente: se il pilota tedesco e il pilota brasiliano sono immediatamente costretti al ritiro, l'austriaco riesce a proseguire per poi ritirarsi quattro giri dopo. La prima tornata di soste \u00e8 aperta all'ottavo giro da Tiago Monteiro, il pilota portoghese della Midland, mentre tra i piloti di vertice il primo a fermarsi \u00e8 Montoya, al diciottesimo giro, seguito un giro dopo, come da previsione, da Button, Ralf Schumacher e Fisichella. Il leader della gara si ferma un giro dopo e lascia la prima posizione a Kimi R\u00e4ikk\u00f6nen, che la detiene per un solo giro. Dopo la sosta del finlandese sale in testa il pilota di casa Mark Webber, che \u00e8 costretto al ritiro per un problema al cambio nel corso del ventiduesimo giro. La gara prosegue con Alonso che esce davanti al finlandese anche al secondo pit stop e va a vincere la gara. Button, 5\u00b0 all'inizio dell'ultimo giro, si ritira con il motore in fiamme a pochi metri dal traguardo."}
{"id": "1227334", "revid": "125685245", "url": "https://it.wikipedia.org/wiki?curid=1227334", "title": "Portland Timbers", "text": "I Portland Timbers sono un club calcistico statunitense di Portland (Oregon). Nato nel 1975 e sciolto nel 1982, il club partecip\u00f2 in tale periodo alla North American Soccer League, la prima grande Lega calcio nordamericana di Prima Divisione; nel biennio 1989-1990 un club che cambi\u00f2 il proprio nome in \"Portland Timbers\" prese parte all\u2019\"American Professional Soccer League\" prima di sciogliersi anch'esso. Rifondato nel 2001, partecipa alla Major League Soccer.\nStoria.\nNASL (1975-1982).\nIl club entr\u00f2 nella NASL nel 1975. Primo allenatore del club fu Vic Crowe, che inser\u00ec in squadra molti giocatori formatisi o transitati nel club inglese dell', come Mick Hoban (primo calciatore ufficialmente ingaggiato dalla franchigia), Willie Anderson, Tony Betts, Barry Lynch ed il primo capitano della storia dei \"Timbers\" Brian Godfrey. La franchigia ebbe subito un avvio di tutto rispetto: a parte una vittoria nella \"regular season\" a New York contro i Cosmos, la squadra raggiunse il Soccer Bowl di San Jose, dove tuttavia perse 0-2 contro i Tampa Bay Rowdies. L'anno seguente non fu altrettanto positivo, soprattutto per problemi d'attacco: nessuna punta segn\u00f2 pi\u00f9 di tre goal e il miglior marcatore fu un centrocampista. Con l'arrivo di Clyde Best, inglese \"coloured\" nato a Bermuda, nella stagione 1977 i Portland quasi raddoppiarono il bottino di reti nella \"regular season\" (42 contro 23 della stagione precedente), ma questo non bast\u00f2 a qualificarsi per i \"playoff\". Questi giunsero, alfine, nel 1978 e la squadra arriv\u00f2 fino alla semifinale, persa contro i Cosmos campioni NASL in carica e lanciati verso la riconferma.\nIl 1979 fu un'altra stagione che vide i Timbers fuori dai \"playoff\", complice anche uno sciopero dei calciatori che costrinse molti club a schierare le squadre giovanili. Nel 1980 vi fu una doppia guida tecnica, ma ugualmente la squadra termin\u00f2 all'ultimo posto della propria divisione. Fino all'abbandono della NASL l'ultimo risultato di qualche rilievo fu l'ottavo di finale nei \"playoff\" della stagione 1981, poi la crescita degli stipendi dei giocatori non riusc\u00ec a compensare le entrate e la squadra annunci\u00f2 il ritiro alla fine della stagione 1982. L'ultimo incontro fu la giornata finale della \"regular season\", il 22 agosto: una sconfitta contro i Seattle Sounders per 0-1, dopodich\u00e9 il club fu sciolto.\nWSL/APSL (1989-1990).\nNel 1985 nacque una lega dilettantistica chiamata Western Soccer League (\"WSL\") di cui fu socio fondatore, tra gli altri, il F.C. Portland; questi, nel 1989, assunse il nome della franchigia scomparsa 7 anni prima e, con tale nome, prese parte all'ultimo campionato della WSL. Nel 1990 partecip\u00f2 al primo campionato dell'American Professional Soccer League (nata dall'unione della WSL con l'American Soccer League o ASL). Nonostante il fatto che la squadra si sciolse alla fine di quella stagione, essa fu il trampolino di lancio di molti interessanti giocatori, il pi\u00f9 famoso dei quali \u00e8 il portiere della nazionale USA Kasey Keller.\nA-League/USL-D1.\nIl nuovo club nacque nel 2001 riprendendo il nome di quello che gi\u00e0 vent'anni prima aveva figurato nella NASL; la prima stagione nella A-League frutt\u00f2 l'accesso ai quarti di finale. Nelle stagioni seguenti, con un paio d'eccezioni, la squadra sarebbe sempre riuscita a partecipare ai \"playoff\". I Timbers partecipano anche alla U.S. Open Cup, sebbene non siano riusciti ad avanzare mai oltre il quarto turno. Nella USL First Division i Timbers contendono il primato, nazionale e locale, con i loro pi\u00f9 prossimi avversari di Seattle, i Sounders, e di Vancouver, gli Whitecaps. Tutte e tre le squadre provengono dalla NASL e danno vita a un torneo locale a cadenza annuale chiamato Cascadia Cup, dal nome della regione che comprende le due citt\u00e0 statunitensi e la provincia canadese della Columbia Britannica.\nMLS.\nNel 2011 entrano nella MLS.\nNel 2013 accedono per la prima volta ai playoff. Perdono la finale di Conference contro i Real Salt Lake.\nNel 2015 tornano ai playoff, vincono la prima finale di Conference della loro storia contro Dallas accedendo per la prima volta alla finale di MLS Cup. Il 6 dicembre 2015 si impongono per 2 a 1 contro i Columbus Crew aggiudicandosi per la prima volta il titolo.\nColori sociali e simbolo.\nI colori sociali del club sono il verde e il bianco, come quelli civici di Portland. L'ascia da boscaiolo nel logo simboleggia una delle attivit\u00e0 principali dell'Oregon, l'industria del legname (\"timber\" in inglese vuol dire appunto \u201ctronco\u201d o \u201clegname\u201d). Uno dei pi\u00f9 famosi e pittoreschi tifosi della squadra \u00e8 Joey Webber, detto \"Timber Joey\" (Joey il boscaiolo) il quale appare sempre allo stadio armato di motosega e si produce in uno spettacolo singolare: ogni volta che i Timbers realizzano un goal \"Timber Joey\" sega via un pezzo di legno da un tronco approntato per la bisogna.\nTifoseria.\nLa Timbers Army (abbreviato in TA), in italiano L'Esercito Timbers, \u00e8 il gruppo di tifosi .\nStadio.\nI Timbers della MLS, analogamente a quelli che militarono nella NASL dal 1975 al 1982, giocano le loro gare interne al PGE Park, uno stadio di propriet\u00e0 della municipalit\u00e0 di Portland idoneo a ospitare incontri di baseball, football americano e, ovviamente, calcio. Costruito nel 1925, la sua superficie \u00e8 in erba sintetica e pu\u00f2 quindi ospitare anche concerti senza grossi problemi per il fondo. Dotato di due tribune laterali coperte, ha una capacit\u00e0 variabile da circa 20.000 a poco pi\u00f9 di 23.000 posti a seconda degli eventi che ospita. La gestione dello stadio \u00e8 affidata alla Beavers PLC, la franchigia che possiede sia i Timbers che la squadra di baseball dei Portland Beavers. Normalmente noto come \"Civic Stadium\" in ragione della propriet\u00e0 pubblica dell'impianto, deve il suo nome allo sponsor: PGE \u00e8 infatti l'acronimo di Portland General Electric."}
{"id": "1227336", "revid": "287204", "url": "https://it.wikipedia.org/wiki?curid=1227336", "title": "Episodi di Beverly Hills 90210 (sesta stagione)", "text": "La sesta stagione della serie televisiva Beverly Hills 90210 \u00e8 andata in onda in prima visione negli Stati Uniti dal 13 settembre 1995 al 22 maggio 1996 sul network Fox.\nIn Italia \u00e8 stata trasmessa nel 1997 su Italia 1.\nL'amica di Valerie.\nTrama.\nDurante l'estate trascorsa Donna e Ray si sono rappacificati, Brandon ha passato l'estate a Boston, Kelly a New York dove ha conosciuto Colin e Clare e David si sono lasciati.\nDylan si reca in prigione per chiedere al compagno di cella di suo padre Jack chi l'ha ucciso, lui gli risponde che \u00e8 stato Anthony Marchette.\nTornato da Boston dopo le vacanze estive, Brandon trova la sua casa senza mobili perch\u00e9 il nuovo acquirente la vuole far demolire; nel frattempo Valerie ha invitato la sua amica Ginger a casa durante l'estate e quest'ultima fa una corte spietata a Brandon.\nI genitori di Donna danno un party sulla loro barca e sparisce l'anello di una cara amica di Felicia.\nSteve convince Brandon a tenere un party per dare l'addio alla casa, durante la festa Donna chiede in prestito la giacca a Ray perch\u00e9 sente freddo e nella tasca trova l'anello che era stato rubato al party. Tutti accusano Ray di essere il ladro. In pi\u00f9 la festa degenera e all'ultimo momento Brandon scopre che la transazione per l'acquisto della casa non \u00e8 andata a buon fine ed inizia a pensare di chiedere ai suoi genitori di non vendere.\nL'astuto piano.\nTrama.\n\u00c8 il giorno del compleanno di Kelly e Brandon si presenta a casa sua per portarle dei fiori ed essere il primo a augurarle un felice 21 esimo compleanno ma la trova con Colin. Steve si trasferisce a casa di Brandon ed inizia una convivenza con lui e Valerie, nel frattempo nella casa spariscono 200 dollari e l'orologio d'oro di Cartier di Steve e quest'ultimo accusa Ray. In realt\u00e0 la ladra \u00e8 Ginger, l'amica di Valerie. Brandon scopre informazioni su Anthony Marchette e le passa a Dylan che vuole vederlo a tutti i costi. David organizza la festa di Kelly in un anfiteatro romano dove si terr\u00e0 un concerto. Kelly litiga con Colin perch\u00e9 non pu\u00f2 andare alla festa per finire un quadro. Donna riesce a convincere Ray a presentarsi al compleanno ma tutti lo accusano di essere un ladro e lui se ne va spazientito, Valerie lo rincorre e gli dice che anche lei non si sente parte del gruppo e che lo aiuter\u00e0 a riscattarsi. Entrambi tornano alla festa e Valerie accusa Ginger di essere la ladra trovando nella sua borsa l'orologio di Steve e l'anello di Brandon. Cos\u00ec facendo si fa accettare nel gruppo e scagiona Ray. Kelly si accorge che Brandon non ha ancora riportato al negozio l'anello di fidanzamento che lei ha rifiutato. Valerie riporta Ginger all'aeroporto e la paga, ringraziandola, perch\u00e9 ha recitato bene la sua parte da ladra. Colin alla fine dell'episodio si presenta da Kelly per regalarle il quadro che doveva terminare e si baciano teneramente sotto le stelle.\nGiudizi e pregiudizi.\nTrama.\nRicomincia l'universit\u00e0. Steve \u00e8 costretto a dover seguire dei corsi di recupero di matematica e Clare si offre di dargli delle lezioni private. David trova una casa alla madre maniaca depressiva per farla uscire dalla casa di recupero. Dylan scopre che Toni, la figlia di Anthony Marchette, frequenta l'universit\u00e0 della California. Per conoscerla segue una lezione con lei e successivamente la invita fuori a pranzo e, la sera, al Peach Pit By Night la presenta agli altri ragazzi. Tra i due nasce del tenero e quando la riporta a casa si baciano. Il padre di lei vede tutto dalla finestra e chiede alla sua guardia del corpo di scoprire chi \u00e8 il ragazzo. Brandon cerca di rientrare nel mondo del giornalismo proponendosi al nuovo caporedattore, Susan, come opinionista. Lei gli risponde che non \u00e8 interessata ed allora Brandon la invita al Peach Pit By Night la sera per fare una ricerca sui comportamenti umani insieme, lei accetta e sembra nascere un'attrazione tra i due. Donna convince Ray ad esibirsi la sera nel locale perch\u00e9 un amico dei suoi genitori \u00e8 un produttore discografico, quest'ultimo sembra apprezzare molto la musica di Ray. Si scopre che Colin \u00e8 amico di vecchia data di Valerie e questo porta nuovi contrasti tra lei e Kelly. Colin si offre di dipingere un murale su una parete del Peach Pit By Night e Valerie accetta. Alla fine delle puntata Valerie confessa a Colin che sono quindici anni che vorrebbe baciarlo e lui, in risposta, la bacia.\nIl ballo reale.\nTrama.\nToni e Dylan continuano a frequentarsi e sembrano sempre pi\u00f9 presi l'uno dall'altra. Valerie, Donna, Kelly e Clare si iscrivono per partecipare al Ballo delle Rose ma solo Donna passa la prima selezione. Chiede a Ray di accompagnarla alla serata ma lui \u00e8 costretto a suonare alla festa di compleanno della figlia del discografico, Donna sceglie di passare la serata con lui ed arrivano al ballo solo per l'ultima canzone. Colin continua a fare il murale per il Peach Pit By Night e Valerie trama per allontanarlo da Kelly, la gelosia di quest'ultima sfocia in una scenata al ballo reale ma alla fine lei e Colin si riappacificano. Clare chiede a Steve di accompagnarla al ballo, nel frattempo lui d\u00e0 appuntamento, la stessa sera, al Peach Pit ad una ragazza che ha conosciuto in chat con lo pseudonimo di Cucciolorso. Alla fine si scopre che quella ragazza non \u00e8 altro che Clare. Brandon e Susan vanno insieme al ballo per poter scrivere un articolo da pubblicare sul Condor, alla fine della serata si ritrovano alla redazione e qui si baciano travolti dalla passione. Valerie, dopo il ballo, chiede un passaggio a David per essere riportata a casa, ma prima deve passare da sua madre. Arrivati a casa di quest'ultima vi trovano delle ambulanze. La madre di David ha tentato il suicidio ed \u00e8 in fin di vita.\nIl coraggio di vivere.\nTrama.\nToni invita tutti a fare una cena a casa sua, durante la cena Dylan, con una scusa, si allontana dagli altri e va a frugare tra le carte dello studio del padre. La guardia del corpo di Anthony Marchette lo scopre e gli rivela che, a parte Toni, sanno gi\u00e0 di chi \u00e8 figlio. Clare e Steve decidono di andare alla cena assieme e, una volta tornati a casa, si baciano. Il rapporto tra Brandon e Susan si fa pi\u00f9 profondo. Il tentato suicidio della madre di David disturba il sonno di Valerie perch\u00e9 le ricorda il suicidio del padre ed il fatto che ha trovato lei il cadavere. Valerie confessa a Brandon che sua madre la ritiene responsabile del gesto del padre. I medici consigliano a David di convincere la madre di sottoporsi all'elettroshock per curare i suoi disturbi depressivi, David inizia ad allontanarsi dagli altri chiedendosi se \u00e8 davvero importante continuare a vivere, l'intervento di Valerie riesce a tirargli su il morale e lo riavvicina alla madre accompagnandolo in ospedale.\nLa resa dei conti.\nTrama.\nValerie, Donna, Kelly e Clare partono per andare alle terme, appena prima di partire David raggiunge Valerie per ringraziarla del suo aiuto con la madre maniaco depressiva e la bacia. In macchina la ragazza confessa alle altre tre di aver baciato David, Donna si chiude in se stessa per poi esplodere e chiedere a Valerie cos'\u00e8 successo veramente con Ray. Valerie le risponde che sono andati a letto un paio di volte e dicendo questo Donna scopre anche che David e Clare gi\u00e0 lo sapevano. Nel frattempo l'auto delle ragazze si guasta e vengono soccorse da una suora, passano la notte in un convento dove c'\u00e8 la regola del silenzio e tutte si ripropongono di essere pi\u00f9 gentili l'una con le altre. Toni invita Dylan a cena per conoscere suo padre, ma Anthony Marchette non si presenta e aspetta il momento in cui Toni si allontana dal tavolo per parlare con Dylan e chiedergli di lasciare in pace la figlia, lui gli risponde che se Anthony si costituisce la lascer\u00e0 in pace se no lo uccider\u00e0. Il padre di Toni le dice che Dylan la sta solo usando per vendicarsi di lui e i due litigano. Steve d\u00e0 il permesso ad un regista di girare un film a luci rosse nella casa di Brandon a sua insaputa, Susan capita nella casa durante le riprese e si arrabbia con il padrone di casa, Brandon fa terminare le riprese e corre da Susan per spiegarle che lui non ne sapeva nulla e finiscono a letto. Colin, al telefono, dice a Kelly che ha una cena di lavoro con una commerciante d'arte ma quest'ultima lo bacia per poi dirgli che dovrebbe lasciar perdere il murale del Peach Pit By Night perch\u00e9 non pu\u00f2 svendersi in questo modo. Infine Donna chiede spiegazioni a Ray per il suo comportamento, lui ammette di averla tradita con Valerie e Donna lo lascia.\nMolestie sessuali.\nTrama.\nDylan d\u00e0 a Bruno, la guardia del corpo di Toni, una lettera da consegnarle in cui scrive che gli dispiace e che l'ama. Lei risponde alla lettera sempre tramite Bruno, si incontrano e si riappacificano ma Anthony Marchette li vede e dice a Toni che deve scegliere tra suo padre e Dylan, lei sceglie il ragazzo e Marchette si allontana. Valerie si avvicina al suo professore di marketing ma lui ci prova in cambio dei voti per i test, Valerie rifiuta e lui le abbassa il voto della prova. David e Susan cercano di convincerla a denunciarlo ma Valerie ha paura che gli scheletri del suo passato riaffiorino. Brandon e Susan fanno una ricerca tra le vecchie studentesse del professore e con l'aiuto di Valerie alla fine riescono a far espellere il professore dall'universit\u00e0. La relazione tra Donna e Ray \u00e8 sempre pi\u00f9 tesa e lui non riesce pi\u00f9 a suonare per questo, Donna nel frattempo confessa a Kelly che Ray \u00e8 un tipo violento e che l'ha spinta gi\u00f9 dalle scale. Clare si preoccupa per la relazione che ha con Steve, ha paura che per lui sia solo un gioco. Affittano una camera di albergo per una serata romantica ma Steve trova nella stanza dei giochi erotici, pensando che siano di Clare li prende una volta che entrambi sono nella stanza. Clare lo accusa di essere un bambino e se ne va infuriata. Kelly si reca a casa di Colin per accompagnarlo alla serata della mostra d'arte ma vi trova Claudia che le dice che lei e Colin hanno fatto un patto e lui \u00e8 di sua propriet\u00e0. Colin lascia la mostra fotografica non vedendo comparire Kelly per cercare di spiegarle la situazione. Il rapporto tra David e Valerie diventa sempre pi\u00f9 profondo.\nFiltri d'amore.\nTrama.\n\u00c8 il giorno di Halloween e il Peach Pit By Night organizza una festa anche per presentare il murale di Colin che \u00e8 ormai terminato. Quest'ultimo confessa a Valerie di aver bisogno di soldi e le chiede di essere pagato subito per il suo lavoro, nel frattempo invita Kelly all'inaugurazione del murale per cercare di riappacificare i rapporti tra loro. Kelly gli risponde che dovrebbe crescere e cercarsi un altro lavoro oltre quello di dipingere e smettere di farsi mantenere dalla sua mecenate, alla fine va alla serata e Colin presenta il murale intitolandolo \"La New York di Kelly\", e, parlando con lei le comunica che accetter\u00e0 il lavoro di consulente accademico all'universit\u00e0. Al Peach Pit arriva una chiromante che si fa chiamare Madame Raven, David si fa leggere la sfera e poi si fa convincere a comperare un filtro d'amore con l'intenzione di somministrarlo a Valerie durante la serata, lo versa in due bicchieri, ma per una coincidenza, questi vengono bevuti da Steve e Clare che si appartano in un camerino per fare l'amore. David alla fine della serata riesce comunque a baciare Valerie e a chiarire i loro sentimenti. Dylan e Toni convivono e quest'ultima scopre la pistola che Dylan tiene in casa. Toni gli chiede di sbarazzarsene e di rinunciare ai suoi propositi di vendetta, nel frattempo, Anthony Marchette incontra la figlia per chiederle di tornare a casa ma Toni vuole sapere se \u00e8 stato davvero lui il mandate dell'omicidio del padre di Dylan e Anthony non riesce a rispondere. Dylan, abbandonati i propositi di vendetta, propone alla ragazza di partire con lui per le Hawaii. Susan si fa leggere la sfera di cristallo da Madame Raven e la chiromante le dice che deve scegliere tra Brandon ed un suo vecchio amore che si chiama Jonathan. Susan ne parla con il ragazzo per cercare di chiarire i suoi sentimenti ed alla fine si baciano senza pi\u00f9 alcun dubbio. Steve presenta a Donna un suo compagno di classe che si chiama Joe Bradley, e quest'ultimo la invita alla festa di Halloween. Ray cerca di riavvicinarsi a Donna ma lei gli chiede dello spazio dicendogli che dovrebbero vedere altre persone. Quando Ray vede Joe e Donna ballare insieme si arrabbia, l'aspetta fuori casa ed iniziano a litigare. Nel frattempo arriva Joe e i due ragazzi si picchiano. Ray va via mentre Joe si ferma a consolare Donna baciandola alla fine della puntata.\nTerremoto... e sposi.\nTrama.\nRay ha iniziato ad andare in analisi e chiede a Donna di accompagnarlo perch\u00e9 l'analista vorrebbe parlare anche con lei. Donna viene cos\u00ec a sapere che Ray ha avuto un'infanzia difficile in cui veniva picchiato dal padre. L'analista dice alla ragazza che dovrebbe allontanarsi dal ragazzo perch\u00e9 \u00e8 come una bomba ad orologeria e potrebbe diventare violento. All'improvviso un terremoto si abbatte su Beverly Hills senza apparenti danni alle persone ma Susan e Brandon, che sono in un hotel per una conferenza giornalistica, rimangono chiusi in ascensore con una donna incinta e devono aiutarla a partorire. Donna continua la sua storia con Joe, tornata a casa dopo il terremoto trova qui Ray ad aspettarla e che, nel frattempo, le ha aggiustato il vetro della casa. Donna gli chiede di andarsene e Ray, arrabbiato, rompe di nuovo il vetro. Alla ragazza viene comunicato che \u00e8 tra le finaliste per diventare la principessa del Torneo delle Rose, sfogliando vecchi album di fotografie scopre che anche la madre ha partecipato alla stessa gara eppure continua a dirle che dovrebbe smettere. Sembra che Felicia e il padre di Donna stiano nascondendo qualcosa alla figlia. Le storie tra Clare e Steve e David e Valerie si fanno pi\u00f9 profonde. Dylan chiede a Toni di sposarlo e la ragazza accetta, quando lo comunicano agli altri ragazzi del gruppo Kelly si arrabbia con lui per la sua mancata delicatezza nei suoi confronti. Dylan le risponde che, probabilmente, per ogni persona c'\u00e8 pi\u00f9 di un'anima gemella e quindi Kelly continua la sua storia con Colin. Toni rivela al padre la sua intenzione di sposare Dylan e gli chiede il suo benestare. All'apparenza Anthony Marchette accetta le imminenti nozze ma in chiusura della puntata chiede ad una delle sue guardie del corpo di eliminare Dylan.\nArrivederci Dylan.\nTrama.\nLa puntata inizia con l'addio al nubilato per Toni e l'addio al celibato per Dylan organizzato dai loro amici. Il giorno successivo Anthony Marchette raggiunge Toni e le chiede di rinunciare al matrimonio ma lei rifiuta e viene portata all'altare da Bruno, la sua guardia del corpo. Dopo il loro matrimonio Anthony Marchette chiama Dylan per dargli appuntamento nel suo ufficio alle 6, lui all'inizio non vuole presentarsi ma Toni lo convince ad andare a parlare con suo padre. Bruno scopre che l'appuntamento \u00e8 una trappola e chiama Brandon per dirgli di avvertire Dylan. Nel frattempo Toni e Dylan perdono Guaio, il loro gattino, quindi Dylan rimane a cercarlo a casa e Toni si reca al posto suo all'appuntamento con il padre. Per strada la macchina viene circondata da altre automobili e le guardie del corpo di Anthony Marchette sparano alla ragazza non riconoscendola. Dylan e Brandon arrivano sul posto troppo tardi. Al funerale di Toni, Anthony Marchette chiede a Dylan di ucciderlo perch\u00e9 la sua unica ragione di vita era la figlia, ma Dylan rifiuta di fargli questo favore. Alla fine della puntata Dylan parte dicendo a Brandon che non sa quando e se torner\u00e0.\nLa mascotte.\nTrama.\nRay ha denunciato Joe per aggressione e Donna deve testimoniare per scagionarlo. Questo comporta che i maltrattamenti subiti dalla ragazza da parte di Ray diverranno di dominio pubblico e quindi decide di raccontare tutto ai genitori. Felicia spiega a Donna perch\u00e9 non voleva che diventasse una delle principesse del Torneo delle Rose: quando lei aveva partecipato a quella gara era incinta del padre di Donna e in seguito, dopo il matrimonio lampo \u00e8 dovuta esserne esclusa. Valerie \u00e8 costretta ad aiutare Johnson per rendergli il favore dell'aiuto che lui aveva dato a sua volta a Dylan. Johnson la fa vestire da prostituta per agganciare un cliente, questo crea attriti tra la ragazza e David che culminano quando \u00e8 costretta a chiamare David per farsi pagare la cauzione essendo stata arrestata per prostituzione. I due si riappacificano alla fine della puntata. Steve, Clare, Kelly e Colin devono nascondere la mascotte della squadra di football per proteggerla dalla squadra avversaria. Brandon \u00e8 alle prese con la casa di Dylan e il vuoto che il suo migliore amico ha lasciato dentro di lui con la sua partenza.\nNiente sesso... prima del matrimonio.\nTrama.\n\u00c8 il giorno del Ringraziamento. Colin e Susan partono entrambi per passarlo con i reciproci parenti, preoccupati dal fatto che Kelly e Brandon lo trascorreranno assieme. Clare vuole presentare Steve a suo padre e lo invita ad un cocktail dove ci sono tutti i professori dell'universit\u00e0. Steve \u00e8 in imbarazzo sentendosi fuori luogo e non abbastanza intelligente, ma, sfruttando la sua simpatia, riesce a fare una buona impressione al rettore. Clare si accorge di essere seriamente innamorata di lui. David invita sua madre Sheila a passare il Ringraziamento con tutti loro, la grande disponibilit\u00e0 della donna crea attrito con Valerie, ma, conoscendosi, Valerie capisce che la madre di David crede fermamente in lei perch\u00e9 sa rendere felice il figlio. Per Joe e Donna \u00e8 arrivato il momento di andare in tribunale per la deposizione, ma l'avvocato di Ray pone delle domande scomode a Donna che fanno passare in cattiva luce il giovane giocatore di football. Per il compleanno del ragazzo Donna decide di passare la notte con lui, ma Joe le spiega di essere ancora vergine e di non credere nel sesso prima del matrimonio. Infine Brandon e Kelly si interrogano sul perch\u00e9 la loro storia non ha funzionato. La ragazza spiega a Brendon che non poteva scegliere tra lui e Dylan perch\u00e9 avrebbe distrutto la loro amicizia. Passano assieme la sera guardando un film e Kelly si addormenta a casa sua. La mattina, facendo colazione, si scambiano un bacio amichevole felici del fatto di non aver tradito i propri compagni ma Valerie vede tutto e ne trae le conclusioni sbagliate.\nIl processo.\nTrama.\n\u00c8 finalmente arrivato il giorno del processo tra Ray e Joe. Ray continua a sostenere di essere stato picchiato da Joe e nonostante la testimonianza di Donna che afferma che Ray era un ragazzo violento e di Valerie che testimonia di aver visto Ray spingere la ragazza gi\u00f9 da una scala la situazione non si mette bene per Joe. Nel frattempo Brandon viene contattato da un giornale nazionale per scrivere un articolo sul processo. Valerie parla con David di quello che crede di aver visto tra Kelly e Brandon e decide di dire tutto a Colin che, nel frattempo, ha passato la giornata a fare da baby sitter ad Erin, la sorellina di Kelly e David. Colin e Kelly litigano lasciando la piccola Erin da sola, quest'ultima cade nella vasca da bagno e rischia di affogare. Solo l'intervento del ragazzo riesce a salvarla e questo fa riappacificare la coppia. Nel frattempo Brandon racconta tutta la storia a Susan ed anche i loro rapporti diventano tesi. Ray alla fine del processo viene chiamato come testimone dei fatti e decide di raccontare tutta la verit\u00e0 prosciogliendo Joe da tutte le accuse.\nUn ragazzo fortunato.\nTrama.\nKelly organizza una serata di beneficenza al Peach Pit By Night trasformandolo in un moderno casin\u00f2, questo riavvicina Brandon ai suoi problemi con il gioco d'azzardo facendolo litigare con Nat e Susan. Durante la serata \u00e8 prevista anche un'asta per la raccolta fondi dedicata alle persone pi\u00f9 bisognose, Kelly e Valerie si contendono un ritratto da fare con Colin. Al termine dell'asta ne esce vincitrice Valerie e questo la porta a litigare con David. Per salvare la situazione Valerie confessa che \u00e8 il regalo di natale che lei voleva fare a lui e si scusa anche con Kelly. Nel frattempo Steve inizia a fare un tirocinio alla ITM, azienda il cui proprietario \u00e8 un vecchio amico del padre. Donna sostituisce un'amica al lavoro in una zona malfamata della citt\u00e0, qui conosce un ragazzino che deve badare ai suoi fratelli mentre la madre \u00e8 al lavoro e, con Joe, cerca di aiutarlo.\nNatale... e confessioni.\nTrama.\n\u00c8 il giorno di Natale. Cindy, la madre di Brandon, raggiunge il figlio a sorpresa e lo trovo a letto con Susan. Il ragazzo chiede dove si trova il padre, e la madre gli comunica che i rapporti tra loro due si sono incrinati. Steve viene ingaggiato dal padre per consegnare dei regali da parte del suo socio in affari. Per un errore di indirizzi Steve e Clare consegnano il regalo della nipotina all'amante e viceversa, questo porta Steve e suo padre a litigare furiosamente e, il ragazzo, rinfaccia al padre che pu\u00f2 anche non essere orgoglioso di lui visto che comunque Steve non \u00e8 il suo figlio biologico. A fine puntata Steve chiede al padre scusa per i toni bruschi che ha usato, il padre gli consegna un foglio che attesta che \u00e8 biologicamente suo figlio, nato da una relazione adulterina durante un soggiorno di lavoro lontano da casa. Donna aspetta impazientemente il regalo di natale e compleanno da Joe che le regala un pappagallo che parla ripetendo la frase: \"Joe ama Donna\". A casa Walsh arriva un regalo di natale per Cindy, spedito dal padre di Brandon, sul foglietto c'\u00e8 scritto: \"Ti amo Angelo mio. Buon Natale, corri a casa. Jim\" e la signora Walsh decide di ripartire per riallacciare i rapporti con il marito. Colin compera della cocaina per i giorni di festa, ma Valerie lo vede acquistarla e va a comunicarlo a Kelly. Quest'ultima litiga con il ragazzo, ma lo perdona quando Colin promette che non ci ricadr\u00e0 pi\u00f9.\nI fratellastri di Steve.\nTrama.\nI ragazzi raccontano come hanno trascorso il capodanno alla festa organizzata nel Peach Pit By Night. David \u00e8 preoccupato perch\u00e9 crede che Valerie sia invischiata nei problemi di cocaina di Colin, quest'ultimo, rompendo la promessa fatta a Kelly, chiede a Valerie di tenergli le dosi in modo che la ragazza non lo scopra. Durante la festa Kelly torna a casa presto e lascia Colin al locale, lui continua a drogarsi per tutta la serata e, al momento di tornare a casa, non \u00e8 in grado di guidare quindi si fa accompagnare da Valerie. La ragazza gli prende la cocaina e la consegna a Kelly dicendole di fare qualcosa per risolvere la situazione. Steve passa il capodanno a badare ai suoi fratellastri. Joe e Donna hanno dei problemi con la chiusura della gabbietta di Caramella, il pappagallino grigio che il ragazzo ha regalato a Donna per il suo compleanno. Il pennuto riesce a scappare ed entrambi, con David, trascorrono la mezzanotte dell'anno nuovo a cercare di catturare il volatile su un albero. Infine Susan riceve la visita inaspettata del suo ex ragazzo Jonathan, ex redattore capo del Condor, il giornale universitario. Alla festa Jonathan bacia la ragazza davanti a Brandon e questo crea attriti nella coppia. Si risolver\u00e0 con una dichiarazione d'amore di Susan che dice al ragazzo che tra lei e Jonathan non ci sar\u00e0 mai pi\u00f9 niente.\nIl padre di Kelly.\nTrama.\nJoe riprende ad avere dolore alla caviglia per il vecchio infortunio che aveva subito giocando a football, decide di andare a farlo controllare dal medico. Il dottore gli dice che non \u00e8 nulla di grave, ma, facendo una visita pi\u00f9 approfondita, gli suggerisce di andare a farsi vedere da un buon cardiologo. Il ragazzo va a farsi visitare dal padre di Donna, ma senza dire nulla alla ragazza, il signor Martin comunica al ragazzo che potrebbe avere un problema cardiaco congenito, Joe decide di richiedere un altro parere che \u00e8 contrastante. Per il secondo dottore sta bene e pu\u00f2 continuare a giocare a football. Steve organizza un cineclub sul regista Roger Corman e scopre che Nat ha recitato in un suo film quindi gli chiede di partecipare all'evento come special guest star ma lui rifiuta, durante la proiezione della pellicola il ragazzo conosce Johanne Diamond, ex fidanzata di Nat e decide di portarla da lui, nel frattempo il padre di Kelly torna a Beverly Hills dopo lungo tempo e pensa di trasferirsi in citt\u00e0. Scopre che la ragazza si frequenta con Colin, che sta cercando di convincere Kelly che ha smesso con la cocaina. Quando Kelly e il padre decidono di andare a trovarlo per\u00f2 lei si accorge che Colin ha appena sniffato. La ragazza accompagna il padre a cercare una casa, la trovano, ma quando lui deve andare a firmare il contratto non si presenta. Kelly dispiaciuta ritorna a casa e qui vi trova un biglietto di saluti da parte del padre con un assegno. Lei usa quest'ultimo per sniffare la cocaina di Colin.\nCocaina.\nTrama.\nKelly continua a prendere cocaina con Colin, solamente Valerie se ne accorge e cerca di convincere gli altri ragazzi ad aiutarla. David litiga con Colin dicendogli di smettere di dare la cocaina a sua sorella, quest'ultimo, di tutta risposta, dice a lui e Valerie di lasciarli stare in pace. Il padre di Clare le regala un'auto perch\u00e9 \u00e8 risultata la miglior studentessa dell'universit\u00e0. Steve la sfida in una corsa automobilistica dove vengono fermati da un poliziotto per eccesso di velocit\u00e0, multati e costretti a seguire un corso sulla sicurezza stradale. Susan e Brandon si allenano per correre la maratona dei 10\u00a0km e, vedendo un incidente, Susan ne rimane scioccata. Il ragazzo viene a sapere che lei aveva una sorella, Kathrin, morta in un incidente d'auto quando aveva solo 22 anni. Donna confida a Brandon i problemi che ha Joe con il cuore, e che non si fida del parere medico positivo che gli \u00e8 stato dato dal dottore del centro sportivo di football. Il ragazzo ne parla con Susan, che vuole scriverci un articolo contro il parere di Brandon. Alla fine Susan rinuncia a pubblicarlo sperando che Joe stia effettivamente bene ma, durante un allenamento, il ragazzo inizia ad avere problemi al cuore.\nLa ricaduta.\nTrama.\nJonathan torna in citt\u00e0 creando scompiglio tra Brandon e Susan. La ragazza vince un prestigioso premio giornalistico per un articolo su una ragazza che ha abortito. Dopo il premio confessa a Brandon che la ragazza su cui ha scritto \u00e8 in realt\u00e0 lei stessa, il disaccordo sul tenere o meno il bambino \u00e8 stato il motivo scatenante la fine della storia tra lei e Jonathan. Clare cerca una fidanzata per il padre. Durante una giornata di shopping incontrano una vecchia fiamma di Steve, Ella, la ragazza in realt\u00e0 \u00e8 un travestito e Steve cerca di spiegarlo a Clare che per\u00f2 non gli crede. Durante la serata Ella si invaghisce di Arnold, il padre di Clare, Steve interviene per dirle di lasciarlo in pace. \u00c8 troppo innamorato di Clare per permettere che suo padre soffra scoprendo cos'\u00e8 in realt\u00e0 Elle. La vita sregolata di Kelly inizia a causarle problemi all'universit\u00e0 per le troppe assenze che ha nei corsi e i suoi rapporti con Donna iniziano a incrinarsi. Decide finalmente di uscire dal tunnel della droga e chiede a Colin di fare altrettanto ma, il ragazzo, vende due quadri che ha dipinto sotto l'effetto di cocaina e crede di non essere un buon artista se non utilizza sostanze stupefacenti. Alla fine della puntata Kelly e Colin non riescono a fare a meno di drogarsi.\nIl ritorno di Ginger.\nTrama.\nGinger, l'amica di Valerie, torna a Beverly Hills e la ricatta per il suo silenzio. In passato aveva aiutato la ragazza a migliorare i suoi rapporti con i ragazzi di Beverly Hills fingendosi una ladra ed ora, per non rovinare tutto e lasciare la citt\u00e0, vuole in cambio da Valerie o 50.000 dollari o una notte d'amore con David. Jonathan \u00e8 ancora in citt\u00e0 e cerca di riconciliarsi con Brandon invitandolo ad una giornata sui biplano per scriver un articolo insieme. Steve convince il ragazzo ad andarci accompagnandolo con Joe. Terminato il giro Joe sviene per colpa del cuore. Donna viene a saperlo ed inizia a preoccuparsi facendo promettere al ragazzo di farsi di nuovo visitare dal Dr. Martin. Kelly, pur cercando di allontanarsi dalla droga, prende un po' di cocaina da Colin e la porta a casa dove Donna e Clare la trovano in un cassetto. Le due ragazze le parlano ma Kelly non vuole ascoltare e lascia la casa per trasferirsi da Colin, Clare chiede aiuto a Brandon che va a parlarle e la trascina fuori casa per fare un giro in macchina. Il ragazzo chiama Susan, con la quale aveva organizzato una cena al ristorante, e le dice che non ce la far\u00e0 a presentarsi. Susan, per rimpiazzare Brandon, invita a cena Jonathan e, quest'ultimo, le racconta che ha sentito dire a Brandon che avrebbe passato la serata con Kelly.\nCuori disperati.\nTrama.\nSteve decide di partecipare ad un pigiama party organizzato dalla confraternita di Donna dove l'unica regola \u00e8 non avere un rapporto sessuale per 24 ore. Claire scommette con il ragazzo che verr\u00e0 sicuramente meno al suo voto, perdendo la scommessa. Joe viene convocato dall'allenatore della squadra di football che gli comunica che, a causa delle sue condizioni, per la prossima stagione la squadra dovr\u00e0 cercarsi un nuovo quarterback. Susan e Valerie decidono di presentare Jonathan a Ginger, ma la nuova coppia improvvisata si mette d'accordo per far ingelosire Susan. Alla festa del pigiama party Jonathan avvicina Susan per chiederle di ballare ma questa gli intima di lasciarla stare finendo per dargli un pugno. Siccome Ginger non \u00e8 soddisfatta torna all'attacco da Valerie che \u00e8 costretta a confessare tutto a David. Il ragazzo passa la notte con Ginger ma non accetta di avere un rapporto sessuale con lei, la mattina Ginger consegna la cassetta ricattatoria a Valerie lasciando la citt\u00e0. David spiega alla ragazza che Ginger voleva solo ferirla, confessa di non aver fatto sesso con lei ma lascia Valerie per il fatto che lei gli ha chiesto di farlo. I ragazzi chiamano la madre di Kelly per raccontarle i problemi della figlia, quest'ultima litiga con Colin per la cocaina e si reca dallo spacciatore da sola per procurarsene altra. Qui uno spacciatore cerca di stuprarla e lei scappa, chiede aiuto a Brandon che la porta in ospedale, infine, Kelly confessa al ragazzo che \u00e8 ancora innamorata di lui.\nSnowboard... e donne.\nTrama.\nClare, Steve, David, Susan e Brandon trascorrono il week end a sciare ma durante una discesa in una pista chiusa Susan cade e si infortuna ad una gamba, cos\u00ec lei e brandon sono costretti a trascorrere la notte in mezzo ad una bufera di neve. David conosce Mary e tutti sono preoccupati per la sorte dei loro amici. Donna apprende da un servizio televisivo che esiste una cura per i problemi cardiologici di Joe e cerca di convincere il ragazzo a sottoporvisi anche con l'aiuto di suo padre, il Dott. Martin. Kelly entra in una clinica per disintossicarsi e conosce Tara.\nColin e Valerie trascorrono del tempo insieme dopo che Kelly ha lasciato il ragazzo.\nHarleysti... si nasce.\nBrandon e Susan si recano a trovare i genitori di lei che sono ossessionati dalla morte della loro figlia maggiore a causa di un incidente stradale; Brandon si sente sotto interrogatorio e a disagio ma alla fine tutto viene chiarito. Steve acquista una Harley Davidson con i soldi delle azioni investite dalla madre venti anni prima, Clare all'inizio \u00e8 contraria ma poi si diverte anche lei. Valerie e Colin continuano a frequentarsi e vanno a letto insieme; quando Kelly lo viene a sapere si sente umiliata e depressa perch\u00e9 pensa di essere stata usata dal ragazzo. Colin viene arrestato quando accompagna il suo spacciatore in un magazzino. Donna conosce il fratello di Joe, il quale tenta di dissuaderlo dal sottoporsi all'operazione.\nLa magia del passato.\nTrama.\nClare e Susan combinano un incontro tra Nat e una sua vecchia fiamma, e li portano nei vari luoghi in cui nel passato si erano sentiti innamorati. Kelly esce dal centro e ritorna a casa dove trova le sue compagne pronte ad accoglierla. Valerie intanto si prende cura di Colin. Uno studente di medicina chiede a Kelly di uscire.\nUna brutta festa.\nTrama.\nColin viene arrestato ma a occuparsi di lui c'\u00e8 Valerie che gli procura un avvocato. L'avvocato gli chiede di patteggiare, dichiarandosi colpevole ricever\u00e0 una pena di 6 mesi invece che quella di 3 anni. Steve intanto organizza una festa e Kelly si presenta con Greg, uno studente di medicina. Kelly invita Tara a vivere da loro, ma Clare non ne \u00e8 entusiasta. Tara inizia a diventare gelosa di Kelly, desiderando le attenzioni della ragazza solo per se, e ne mostra i primi segni di ossessione. Donna e David intanto creano un video.\nIl padre di Colin.\nTrama.\nSteve, Brandon, Joe, Donna, Susan e Clare decidono di fare un campeggio tutti insieme, ma quando i ragazzi vanno in soccorso di tre belle fanciulle le ragazze si ingelosiscono. Il padre cieco di Colin va a trovare il figlio. David esce con Tara, ma alla fine decidono di rimanere semplicemente amici. Tara inoltre sabota anche l'appuntamento di Kelly con Gregg, facendoli lasciare.\nProblemi di convivenza.\nTrama.\nBrandon riceve un'interessante offerta di lavoro a Boston, ma non sa se accettare a causa del suo legame con Susan. Donna e David sono molto soddisfatti di aver realizzato un videoclip per un gruppo musicale. Tara \u00e8 sempre pi\u00f9 ossessionata da Kelly. Tara graffia la macchina di Valerie scrivendole \"muori Val\" sulla fiancata dell'auto, facendole credere che sia stata Kelly.\nPericolo per Kelly.\nTrama.\nColin subisce il processo che si conclude con una condanna di due anni di prigione nonostante gli fosse stato promesso diversamente. Kelly e Donna chiedono a Tara di andarsene a causa della sua ossessione per la ragazza. Tara prova a baciare Brandon per vedere cosa si prova ad essere Kelly, ma lui la rifiuta. Clare e Steve nel frattempo vanno a trovare Carl e il direttore Arnold. Kelly sta attraversando un periodo difficile e il tentato suicidio dell'amica Tara non le \u00e8 certo di aiuto. Joe si scusa con Donna, dicendole che \u00e8 gelosa della sua relazione con David. Tara fa morire i pesci di Kelly dandogli un intero barattolo di mangime. Kelly, trovando nella valigia di Tara delle lettere, scopre che i genitori di Tara non l'hanno mai ignorata come sosteneva lei quando erano ricoverate in clinica ma continuavano a scriverle. Kelly chiama i genitori di Tara. Tara pianifica di uccidere Kelly avvelenandola. Kelly fortunatamente riesce a salvarsi e convince Tara ad entrare in un ospedale psichiatrico.\nGratta... e vinci.\nTrama.\nBrandon e Susan vincono 5.000 dollari alla lotteria e decidono di donarli in beneficenza. Donna passa pi\u00f9 tempo con David piuttosto che con Joe. Colin scappa con la macchina di Valerie, dopo aver dato di matto. Colin passa a casa di Kelly per chiederle aiuto, ma lei lo respinge. Valerie chiede a Kelly informazioni riguardo Colin, ma lei nega di averlo visto. Joe si rende conto di aver perso la sua passione per il football. Steve cade dalle scale.\nFine di un amore.\nTrama.\nRay ritorna in citt\u00e0 proprio quando Joe lascia Beverly Hills. Colin fugge dalla prigione e i ragazzi fanno tutto il possibile per aiutarlo. Kelly riesce a mettersi in contatto con Colin, e organizzano un appuntamento per incontrarsi, ma lei lo incastra chiamando la polizia. Ray chiede a Donna una seconda chance. Joe chiede a Donna di sposarlo, ma lei lo rifiuta. Steve si sta riprendendo dall'incidente e lui e Brandon guardano in tv programmi di produzione Spelling.\nVinca il migliore... (1).\nTrama.\nSusan decide di andare a lavorare per il periodo estivo a Washington. Valerie scopre che Dylan \u00e8 andato a Londra, stessa citt\u00e0 in cui si trova Brenda. L'amico di Clare dichiara il suo amore per lei ma lei confessa di amare Steve. Nat annuncia il suo matrimonio con Joan e l'arrivo di un beb\u00e8. Colin vuole scappare dalla citt\u00e0. Andrea sorprende Steve, arrivando alla festa. Donna e David nel frattempo organizzano un video per il compleanno di Steve.\nRitorno di fiamma (2).\nTrama.\nLa band Goo Goo Dolls si esibisce al compleanno di Steve. Carl confessa il suo amore a Clare, che \u00e8 furiosa con Steve. Susan accetta un lavoro a Washington. Steve e Brandon vengono arrestati. Valerie nel frattempo esce con un agente dell'FBI. Donna e David decidono di dare una seconda possibilit\u00e0 alla loro relazione e ritornano insieme. A Beverly Hills intanto giunge la notizia che Dylan e Brenda vivono insieme a Londra. Dopo questa notizia Kelly chiede a Brandon una seconda chance"}
{"id": "1227338", "revid": "10364", "url": "https://it.wikipedia.org/wiki?curid=1227338", "title": "The gunslinger born", "text": ""}
{"id": "1227339", "revid": "1652635", "url": "https://it.wikipedia.org/wiki?curid=1227339", "title": "Episodi di Beverly Hills 90210 (settima stagione)", "text": "La settima stagione della serie televisiva Beverly Hills 90210 \u00e8 andata in onda in prima visione negli Stati Uniti dal 21 agosto 1996 al 21 maggio 1997 sul network Fox.\nIn Italia \u00e8 stata trasmessa nel 1998 su Italia 1.\nFine delle vacanze.\nTrama.\nBrandon e Steve si trovano nei guai quando l'auto di Brandon si rompe in una piccola citt\u00e0 del Texas di nome Hadley. Steve decide di prendere l'aereo per rivedere Clare e lascia Brandon da solo in un ambiente non molto amichevole. Donna lavora con David ad un video e il cantante non \u00e8 l'unico difficile da gestire...\nRicordi del passato.\nTrama.\nAl Beverly Hills Beach Club si svolge la festa di fine estate. Steve ricorda la sua storia con Kelly e di quando perse la verginit\u00e0 con lei sulla spiaggia al liceo. Clare \u00e8 sconvolta quando viene a sapere della loro storia e commenta la natura \"incestuosa\" del gruppo. Steve confessa di essere lui il colpevole delle brutte voci su Kelly dopo la loro rottura, causandole la reputazione di ragazza facile. Kelly \u00e8 ferita ma alla fine decide di perdonarlo. Ryan perde la possibilit\u00e0 di uscire con una ragazza quando Austin lo convince a spiarla mentre la ragazza si spoglia. Steve d\u00e0 una lezione ai due ragazzi sul trattare le donne con rispetto. David continua a criticare Donna per aver abbandonato il mondo dei video musicali e la infastidisce quando la vede parlare e ballare con un altro ragazzo: i due decidono di lasciarsi. Kelly va a lavorare in un centro per malati di AIDS per completare i crediti per la scuola estiva. Mark Reese, il direttore della stazione televisiva del campus, assume Brandon e flirta con Kelly. Valerie si innamora di Kenny che \u00e8 sposato ma apparentemente separato.\nIl matrimonio di Nat.\nTrama.\nLily, la figlia di Joan, arriva in citt\u00e0 per fare la damigella d'onore e seduce il testimone dello sposo, Brandon. Nat, Brandon e Steve scoprono che Lily \u00e8 una spogliarellista. Il matrimonio di Nat e Joan viene interrotto quando Joan va in travaglio. La donna si rifiuta di avere il bambino senza essere una donna sposata, cos\u00ec i due si sposano nel corridoio dell'ospedale. Joan d\u00e0 alla luce un figlio maschio, Frankie. Clare ripete che lei non si sposer\u00e0 mai perch\u00e9 non potrebbe sopportare di camminare lungo la navata senza sua madre. Toccata dalla storia di Joan e Nat, decide di essere pi\u00f9 aperta all'idea del matrimonio. Kelly fa amicizia con Jimmy, un ospite del centro con un carattere positivo. David si trasferisce nella lussuosa casa di Mark. Cerca di ottenere un altro contratto dopo essere stato mollato dalla MZA e si rifiuta di aiutare Donna a filmare il matrimonio. Valerie vede Kenny a pranzo con la sua famiglia e sospetta che lui le abbia mentito sulla separazione.\nPaura per Kelly.\nTrama.\nKelly aiuta Jimmy a medicare una ferita sanguinante ma va nel panico quando vede il sangue di Jimmy sulle sue mani. Il dottore le assicura che non si pu\u00f2 contrarre l'HIV in questo modo ma Kelly decide di fare il test per i rapporti non protetti che ha avuto in passato. Il test \u00e8 negativo e Kelly si scusa con Jimmy per averlo evitato. Il gruppo va a vedere lo spettacolo di magia di Jimmy; pi\u00f9 tardi quella sera, dice a Kelly che ha solo pochi giorni da vivere. David non vuole dire a suo padre che ha lasciato la scuola, cos\u00ec Donna racconta la novit\u00e0 a Mel. Mel d\u00e0 un ultimatum a David: deve finire il college oppure perder\u00e0 il suo supporto finanziario. Brandon e Mark assumono Tracy, una giovane donna sicura di s\u00e9 come conduttrice del telegiornale. La ragazza ha un attacco di panico prima della diretta. Mark e Brandon cercano di calmarla con un drink e Tracy si ubriaca. Kenny dichiara il suo amore a Valerie.\nIl nastro che scotta.\nTrama.\nKelly e David portano Jimmy alla sinagoga per festeggiare il Nuovo Anno Ebraico. Il giorno dopo le condizioni di Jimmy peggiorano e lui ringrazia Kelly per la sua amicizia prima di morire. Donna cambia il \"look\"ad una timida giocatrice di basket per aiutarla ad entrare nelle Alpha. \u00c8 accettata ma decide di entrare in una confraternita non cos\u00ec elitaria. Donna rassegna le sue dimissioni per protestare contro il comportamento di Ellen, la presidentessa delle Alpha. Steve \u00e8 a capo di un gruppo di aspiranti Cavalieri in uno scherzo: durante il discorso del rettore Arnold i ragazzi corrono nudi e ricoperti di schiuma da barba ma si accendono gli spruzzatori d'acqua del prato... La preside \u00e8 furiosa quando il filmato dell'incidente viene trasmesso al telegiornale del campus, poich\u00e9 lo considera un caso di molestie sessuali. Il rettore Arnold, con la cooperazione di Mark, ordina a Brandon di dargli il nastro per poter identificare i colpevoli. Brandon consegna con riluttanza il nastro, che \u00e8 misteriosamente vuoto. Tracy rivela di aver smagnetizzato il nastro per amicizia di Steve e Brandon. Kenny affitta un nido d'amore per la sua relazione con Valerie, poi le promette di dire la verit\u00e0 alla sua famiglia. Brandon diventa sospettoso sul rapporto dei due.\nL'incendio.\nTrama.\nDavid e Mark organizzano una grande festa nella loro casa. Clare becca Steve mentre bacia un'altra ragazza e lo lascia; \u00e8 stanca di continuare a litigare e di ascoltare le scuse di Steve. Un incendio si propaga sulle colline e minaccia la casa. Kelly ha dei flashback di quando si era ferita durante l'incendio ma decide di restare e di aiutare tutti a proteggere la casa. La casa \u00e8 salva perch\u00e9 il vento cambia direzione. David beve troppo e sta male tutto il giorno. Donna scivola e si ferisce ad un ginocchio mentre cerca di salvare un cerbiatto. Un prestante pompiere, Cliff Yeager, salva Donna e il cerbiatto. Kelly accetta di uscire con Mark. Valerie racconta a Brandon della sua storia con Kenny e lui le suggerisce di troncare la relazione. Kenny e sua moglie alla fine decidono di divorziare. Kenny dice a Valerie che al momento non possono vedersi perch\u00e9 non vuole peggiorare la sua situazione con l'avvocato della moglie. Valerie irrompe nell'ufficio di Kenny e gli dice di essere incinta.\nUna ragazza per Halloween.\nTrama.\nKenny ordina a Valerie di abortire e accetta di pagarla 100.000 dollari per convincerla. Quando lui non si presenta all'appuntamento in cui avrebbe dovuto pagarla, Valerie porta dei pannolini alla moglie di Kenny. Kenny, furioso, consegna l'assegno a Valerie. Il pompiere Cliff aiuta Donna con la casa stregata delle Alpha e incoraggia un ragazzino a superare le sue paure. Cliff ha un appuntamento con Donna al Peach Pit By Night. Steve \u00e8 seccato quando Clare sceglie di andare al concerto con Dick Harrison, un membro dei Phi Beta Kappa, e decide di utilizzare un servizio di escort nella speranza di far ingelosire Clare. Clare, per\u00f2, scopre che Steve ha pagato la donna e pensa erroneamente che lei sia una prostituta. Steve rifiuta la proposta di Clare di avere una relazione aperta. Brandon e Tracy passano un po' di tempo insieme al locale anche se lui non vuole avere un'altra relazione sul posto di lavoro. Lui l'accompagna a casa e la bacia. David si rifiuta di passare il weekend dai suoi nonni a Palm Springs. Suo padre lo chiama per informarlo che il nonno \u00e8 morto per un attacco di cuore.\nIl ricatto di Valerie.\nTrama.\nSteve sente per caso Valerie mentre sta discutendo al telefono della sua gravidanza. Lei lo prega di mantenere il segreto ma Steve lo racconta a Kelly. Kelly d\u00e0 a Valerie tutto il suo appoggio e si offre di accompagnarla in clinica. Valerie rifiuta, affermando che ci sar\u00e0 Kenny al suo fianco. Kelly incontra Kenny in un ristorante e le storie contraddittorie di Valerie portano Steve e Kelly a pensare che Valerie non sia mai stata incinta. Il nonno di David gli lascia in eredit\u00e0 250.000 dollari e una Thunderbird del 1961. Mel pensa che David dovrebbe lasciare i soldi in un fondo e minaccia di impugnare il testamento. Alla fine decide di non farlo ma lui e sua madre sono preoccupati per il vizio di bere di David. Steve scopre che Clare e Dick partecipano insieme alla gara di canottaggio. Anche Steve comincia a fare canottaggio insieme ai suoi confratelli e sfida Dick in una gara. Donna e Cliff si avvicinano molto e durante un'escursione lui le rivela che sta per partire per un lavoro in un altro stato. Tracy decide di lasciare il suo lavoro dopo che Brandon si rifiuta di avere una relazione con lei perch\u00e9 lavorano insieme. La ragazza cambia idea perch\u00e9 le piace il suo lavoro alla stazione televisiva.\nLa sfida.\nTrama.\nKelly, soddisfatta, racconta a Brandon della gravidanza e dell'aborto di Valerie e gli parla anche dei suoi dubbi sulla storia di Valerie. Brandon va a trovare Kenny che si presenta come la vittima innocente presa nella ragnatela di una strega malvagia. Racconta a Brandon di aver pagato Valerie 100.000 dollari per tenerla lontana. Brandon minaccia di sbattere Valerie fuori di casa se lei non restituir\u00e0 i soldi a Kenny. Valerie pensa di trasferirsi ma alla fine restituisce i soldi dopo aver parlato con Tracy. Confessa a Brandon di non essere mai stata incinta e di non poter vivere secondo le regole morali che vorrebbe Brandon. Mel, preoccupato per la ricchezza improvvisa di David, chiede a Donna di tenerlo d'occhio. David spende moltissimi soldi e pi\u00f9 tardi si presenta all'appartamento di Donna nel mezzo della notte, dopo aver fatto una nuotata nell'oceano. David offre un aiuto economico a Valerie comprando met\u00e0 del locale. Celebrano il loro patto passando la notte insieme. Steve impressiona Clare per il suo impegno con gli allenamenti per la gara di canottaggio. La sua squadra perde ma Clare decide di voler tornare con Steve. Kelly racconta a Mark dei suoi problemi di droga.\nWeek-End a Las Vegas.\nTrama.\nDavid porta Valerie, Steve e Clare a Las Vegas per il weekend e li spaventa con la sua guida senza controllo. Vedono un concerto di Ray e Ray commenta il comportamento frenetico di David. David si ubriaca e perde molti soldi al casin\u00f2. Invita alcune ragazze incontrate per strada in un altro casin\u00f2 ma le donne portano David al loro motel, dove lo drogano e gli rubano soldi, carte di credito, orologio e vestiti. Ray chiama Donna e l'avvisa di prendere subito un aereo da Los Angeles. Lei rimprovera i suoi amici per non aver controllato David e poi lo conforta. Brandon incontra una donna in difficolt\u00e0 al Peach Pit: \u00e8 stata derubata appena arrivata in citt\u00e0 e non pu\u00f2 mettersi in contatto con il suo fidanzato. Brandon le offre una sistemazione e la conforta quando lei scopre che il suo fidanzato ha incontrato un'altra persona. Steve ruba un compito dal computer di Brandon e lo presenta come una sua ricerca. Mark accetta di essere paziente con Kelly che non \u00e8 pronta per una relazione intima. \nProblemi per David.\nTrama.\nDurante un litigio con Donna al campus, David si ferisce ad una mano. Deve vedere uno psichiatra dopo aver mostrato un atteggiamento ostile contro lo staff del pronto soccorso. Mel \u00e8 d'accordo con le raccomandazioni del dottore di tenere David in osservazione per 72 ore. A David viene diagnosticata una leggera forma di sindrome maniaco-depressiva; non dovr\u00e0 prendere medicine se seguir\u00e0 una terapia e smetter\u00e0 di bere. David ringrazia Donna per il suo supporto e decidono di tornare insieme. Steve deve affrontare un'accusa di plagio: il Prof. Randall, che \u00e8 diventato il suo nuovo professore dopo essere tornato all'Universit\u00e0 della California, ha riconosciuto lo scritto di Brandon. Randall vuole vendicarsi di Brandon e muove delle accuse di collusione contro di lui. I piani di Kelly e Mark per un weekend romantico sono rovinati da una prenotazione persa. Alla fine trovano una camera in un motel ma sono vittime di un avvelenamento da cibo. Il gruppo aiuta Willie a costruire una casa che la sua famiglia ricever\u00e0 dall'associazione Habitat for Humanity. Valerie mostra delle abilit\u00e0 da costruttore come ricordo di quando lavorava insieme a suo padre ma accenna a Clare di aver pochi ricordi felici con suo padre. Tutti mangiano il pranzo del Ringraziamento nella casa non ancora finita.\nIl giorno del giudizio.\nTrama.\nSteve decide di ammettere la sua colpevolezza, lasciando la sua punizione al clemente rettore Arnold. Brandon rifiuta di dichiararsi colpevole per un crimine che non ha commesso e affronta un'udienza e una possibile espulsione. Randall cerca di dimostrare che Brandon conosceva il contenuto del compito di Steve sottolineando che proprio Brandon aveva dato il compito a Muntz che lo hai poi consegnato. Randall afferma anche che Brandon ha lasciato che Steve copiasse i suoi test durante il corso di sociologia del I anno. Alla fine Brandon viene assolto e il Prof.Randall \u00e8 accusato di aver mentito durante l'udienza. Kelly organizza una festa a sorpresa per il compleanno di Mark, che per\u00f2 avrebbe preferito restare solo. Detesta ancora di pi\u00f9 la festa quando tutti lo ignorano e si avvicinano a Brandon. Felice non appoggia la storia di Donna e David perch\u00e9 la considera dannosa per la figlia. Il Dr. Martin suggerisce a Donna di seguire il suo cuore. \nUna favola di Natale.\nTrama.\nDavid chiede aiuto a suo padre per riuscire a conquistare Felice. Mel e Jackie invitano David, Donna e i suoi genitori a cena. Felice fa alcuni commenti sprezzanti sull'incidente prima del ballo di quattro anni prima, sul fatto che Mel e Jackie non sono sposati e sui problemi mentali di David. Donna, furiosa, rifiuta di andare a casa dei suoi genitori per Natale. Felice si scusa con David e gli chiede di fare una tregua. Il padre di Kelly non si presenta a cena ma una giovane ragazza arriva al suo posto. Lei sorprende Kelly rivelandole che \u00e8 la sua sorellastra, Joy Taylor. Kelly si arrabbia quando scopre che sua madre le ha nascosto la verit\u00e0 e lei e Joy diventano amiche quando si confrontano sul padre assente. Il rettore Arnold si interessa subito a Samantha, mettendo a disagio Steve e Clare. Per i regali di Natale, il gruppo decide di pescare il nome da un cappello per tirare a sorte con chi si dovranno scambiare i regali. Tracy e Brandon sono in difficolt\u00e0 con la scelta del regalo perch\u00e9 non vogliono dare il messaggio sbagliato. Mentre cerca il regalo per Kelly al centro commerciale, Valerie riceve l'aiuto di una donna gentile che raccoglie donazioni. Alla fine Valerie e Kelly si regalano la stessa agenda. \nLa borsa di studio.\nTrama.\nBrandon e Mark sono entrambi in lizza per la prestigiosa borsa di studio Dryer. Mark rende felice Kelly dando dei suggerimenti a Brandon, anche se \u00e8 convinto di essere il vincitore per via dei suoi soldi e delle sue conoscenze. Brandon vince una delle due borse di studio mentre Mark non ottiene niente. Mark non prende molto bene la notizia e non va alla festa in onore di Brandon e poi ha una discussione con Kelly nel parcheggio del Peach Pit. Lui le ordina di stare lontana finch\u00e9 non vuole dormire con lui e cos\u00ec Kelly lo molla. Clare organizza un colloquio di lavoro per Steve ma la donna con cui deve fare il colloquio ci prova con lui. Clare sospetta che Steve abbia inventato la storia per nascondere il fatto che ha fallito il colloquio. La donna ci prova di nuovo con Steve, senza sapere che il suo capo e Clare stanno ascoltando. Donna sostituisce la segretaria malata di suo padre. Il Dr. Martin critica Donna per aver assecondato clienti molto loquaci ma le sue capacit\u00e0 di ascoltatrice lo salvano da un possibile disastro. Tom Miller, l'ex ragazzo di Valerie di Buffalo, arriva in citt\u00e0. Valerie gli offre un lavoro di gestione del locale, nonostante le obiezioni di David. Mentre guarda un vecchio video del suo ballo del diploma, Valerie ha una crisi di nervi vedendo suo padre.\nIl fantasma dell'universit\u00e0.\nTrama.\nDonna comincia a lavorare per il notiziario dell'universit\u00e0 leggendo le previsioni del tempo, aggiungendo i suoi suggerimenti di moda. Comincia a ricevere telefonate anonime. Clare organizza un appuntamento al buio a Kelly con un ragazzo che si rivela un pallone gonfiato. Donna allora cerca di convincere Kelly ad uscire con Evan Potter, il simpatico cameraman del notiziario. Kelly, riluttante, accetta di uscire con lui in un appuntamento a quattro. Evan conforta Donna quando il suo stalker le lascia un messaggio minaccioso in un video. Mentre lavora come addetto alla sicurezza notturna a causa della sua punizione, Steve ha un incontro con il \"Fantasma dell'universit\u00e0\", un senzatetto che vive al campus e si prende gioco delle guardie. Steve cattura il ragazzo e scopre che \u00e8 Larry Lincoln, uno studente dell'ultimo anno, che vive nello scantinato della scuola e mangia gli avanzi che trova nella spazzatura perch\u00e9 non pu\u00f2 permettersi n\u00e9 vitto n\u00e9 alloggio. Steve non lo consegna alla sicurezza e gli d\u00e0 del denaro per un appartamento fino alla fine dell'anno. Valerie dice a Tom che vuole solo una relazione aperta. David non crede a Tom quando racconta di poter ingaggiare la cantante pop Donna Lewis, una sua vecchia amica, per un concerto. Quando il concerto \u00e8 un successo, David ringrazia Tom invitandolo a stare nella vecchia casa di Mark.\nPericolo per Donna.\nTrama.\nDonna crede di aver risolto il mistero dell'identit\u00e0 del suo stalker quando vede all'universit\u00e0 Garrett Slan, l'uomo che aveva cercato di violentarla. Gli amici di Donna le ripetono che si \u00e8 sbagliata perch\u00e9 Slan \u00e8 in prigione. Le ragazze provano a tirarla su di morale con una serata fra di loro ma nel parcheggio del Peach Pit By Night un'auto cerca di investire Donna. Mentre controlla la posta non ancora aperta dei suoi genitori, Donna trova un avviso della scarcerazione di Slan. Brandon e Tracy passano il weekend al ranch della famiglia di Tracy. Tracy \u00e8 distratta dal suo cavallo che si \u00e8 fatto male e dalla presenza di Sam, il suo ex fidanzato che le aveva chiesto di sposarlo. Tracy rifiuta Sam e copula con Brandon nel fienile. Steve e Dick decidono di vendere delle T-shirts durante la festa per il Super Bowl al Peach Pit By Night. Steve dimostra di essere bravo a cucire quando si accorge di aver ordinato per errore magliette con l'immagine di un pallone da calcio.\nLa partita di hockey.\nTrama.\nLa richiesta di Donna per un ordine restrittivo permanente contro Slan viene negata. Lui si presenta in classe e cerca di dirle qualcosa ma lei fugge via. David e Tom affrontano Slan, che afferma di voler mettere in guardia Donna dal suo stalker. Donna scopre che qualcuno le ha lasciato un topo morto nella sua camera. Slan e David si picchiano al Peach Pit By Night e cos\u00ec viene emesso l'ordine restrittivo. Slan lascia la citt\u00e0 ma Donna riceve delle telefonate ancora pi\u00f9 minacciose. Kelly mette gli occhi su Tom e Valerie crede che Kelly stia uscendo con lui solo per ferirla. Tracy dice accidentalmente a Brandon che lo ama e lui non risponde. Brandon e Tom partecipano ad una partita di hockey di beneficenza con giocatori della NHL. Brandon fa un brutto fallo a Tom dopo averlo visto baciare Kelly prima della partita. Steve e Clare pensano alla convivenza dopo un weekend insieme. David si interessa ad una giovane cantante.\nTerrore in diretta.\nTrama.\nRusty, un tecnico della stazione televisiva, lascia il lavoro dopo essere stato interrogato dalla polizia per Donna. Evan ammette i suoi sentimenti per Donna e le confessa di essere lo stalker. Quando lei lo dice a Brandon e Tracy, Evan prende una pistola e tiene in ostaggio l'intero staff. Tiene sotto tiro Donna e obbliga Brandon e Tracy a mandare in onda il rapimento. Lascia liberi gli altri ostaggi ma Brandon di rifiuta di lasciare Donna. Donna finge di mostrare un interesse per lui per fargli posare la pistola. Lo bacia e riesce a calciare via la pistola mentre gli agenti della SWAT entrano per arrestarlo. Valerie minaccia di licenziare Tom se non smette di vedere Kelly. Poi si scusa ma lui decide di lasciare comunque il lavoro. Kelly afferma che non lo frequenta per vendetta. Steve e Clare cercano di impedire che i loro genitori si frequentino ma alla fine chiedono scusa quando si rendono conto di essere stati egoisti.\nSorprese di San Valentino.\nTrama.\nDonna \u00e8 ancora scossa per essere stata presa in ostaggio e Clare e David cercano di convincerla ad uscire di casa. Quando Cliff le fa una visita a sorpresa, Donna per\u00f2 decide subito di uscire con lui. Lei gli dice di avere un ragazzo ma David si sente lo stesso tradito. Luther Vandross si esibisce al Peach Pit By Night per la sera di San Valentino. David si arrabbia quando Donna decide di tornare a casa dopo il concerto invece di uscire con lui, Chloe e Luther. Donna incontra Cliff al locale e accetta di uscire con lui. La madre di Valerie arriva in citt\u00e0 e le chiede di approvare una seconda ipoteca sulla casa di famiglia, poich\u00e9 Valerie ne possiede la met\u00e0. Valerie non vuole avere niente a che fare con la casa e le ordina di venderla, lasciando Abby confusa. Valerie \u00e8 ferita quando vede Tom e Kelly insieme. Kelly la trova mentre piange in bagno: Valerie ammette di avere bisogno di Tom e prega Kelly di lasciarlo libero se non \u00e8 davvero interessata a lui. Kelly rompe con Tom, che pi\u00f9 tardi balla un lento romantico con Valerie. Tracy trova l'anello di fidanzamento che Brandon aveva dato a Kelly e pensa erroneamente che sia per lei. Steve fa infuriare Clare quando fuma marijuana con Dick.\nLa scelta di Brandon.\nTrama.\nTracy \u00e8 in crisi dopo aver scoperto che Brandon ha tenuto l'anello di fidanzamento di Kelly e lo lascia. Brandon e Kelly confessano quello che provano ai loro amici ma entrambi aspettano che sia l'altro a fare il primo passo. Tracy affronta Kelly che ammette di essere ancora innamorata di Brandon. Kelly cerca di impedire a Brandon di rivendere l'anello: Brandon non ha il coraggio di farlo e incontra Kelly davanti al negozio. Lei crede che lui abbia gi\u00e0 venduto l'anello e finge di appoggiare la sua decisione. Brandon scambia l'anello con un braccialetto per Tracy ma Kelly lo ricompra per s\u00e9. Valerie dice a sua madre che il padre la molestava quando era una ragazzina. Abby non ci crede e schiaffeggia la figlia. Alla fine Abby accetta la verit\u00e0 e si scusa per non aver protetto Valerie. Valerie chiede a Tom di lasciare la citt\u00e0 perch\u00e9 la sua presenza le fa ricordare il terribile abuso di cui \u00e8 stata vittima. Donna non sa chi scegliere fra David e Cliff. Chloe ci prova con David ma lo fa arrabbiare con i suoi commenti sgarbati su Donna. Donna cerca di riconciliarsi con David ma scappa infuriata quando vede Chloe in reggiseno. Steve e Clare escono in un appuntamento a quattro con Ryan e la sua ragazza. Clare spinge Steve a parlare di sesso con il fratello ma alla fine Ryan decide di restare vergine per il momento.\nDroga assassina.\nTrama.\nBrandon, Steve e Dick partecipano ad un torneo di basket e Brandon \u00e8 preoccupato perch\u00e9 Dick fuma marijuana. Dick compra dell'eroina al Peach Pit By Night e Steve decide di unirsi a lui. Steve trova Dick collassato nel bagno che poco dopo muore di overdose. Alla veglia per Dick qualcuno lascia un bong in suo ricordo e Steve, infuriato, tiene un discorso contro la droga. Un giornalista incontra Valerie per scrivere un articolo su di lei ma l'articolo \u00e8 rovinato quando la polizia ferma David e Valerie per interrogarli. David chiede a Donna di chiudere con Cliff mentre la madre di Donna invita Cliff ad un brunch di famiglia. Donna decide di stare con David e incoraggia Cliff ad accettare un lavoro da capo della sicurezza a Disneyworld. Kelly e Clare fingono di essere ballerine ucraine durante un weekend fuori citt\u00e0. \nRicordi romantici.\nTrama.\nDonna e David vanno a trovare la nonna di Donna. La Sig.ra Martin nota l'incredibile somiglianza fra David e suo marito e racconta alla coppia la sua storia d'amore con il nonno di Donna, ucciso durante la Seconda Guerra Mondiale dopo pochi mesi di matrimonio. Donna e David si commuovono guardando le vecchie lettere e fotografie e decidono di avere fiducia nella loro storia nonostante gli ostacoli come l'opposizione di Felice. Kelly trova Joey, un ragazzino che dorme sul suo terrazzo ma non mantiene una promessa fatta al piccolo fuggiasco quando lo affida ai servizi sociali. Kelly si sente colpevole quando il ragazzino scappa. Valerie comincia una storia con una star del cinema che cerca il suo aiuto perch\u00e9 si sente a disagio nel mondo dello spettacolo. Steve chiede aiuto a Clare, Brandon e Tracy per fare uno spot per il suo corso di marketing.\nUragano in vista.\nTrama.\nJoey torna all'appartamento sulla spiaggia e dice a Kelly che \u00e8 scappato perch\u00e9 \u00e8 convinto che sua madre non abbia pi\u00f9 bisogno di lui perch\u00e9 si \u00e8 risposata e aspetta un bambino. Brandon, Tracy, Clare, Kelly e Joey aiutano Steve a mettere sacchi di sabbia davanti alla casa di suo padre a Malibu per il possibile arrivo di un uragano. Kelly contatta la madre di Joey e Joey si riappacifica con la madre e il patrigno. David va a trovare il Dr. Martin in ufficio e gli chiede aiuto per il suo rapporto con Felice. Il Dr. Martin ha un infarto e Donna inizialmente d\u00e0 la colpa a David. Rob fa infuriare il suo agente quando chiede consiglio a Valerie sul fare o meno un nuovo film. L'agente di Rob d\u00e0 a Valerie 10.000 $ per convincere Rob a fare il film. Jim e Cindy invitano Brandon a Hong Kong per le vacanze di primavera. Brandon esita a dare il secondo biglietto a Tracy ma lei si lamenta finch\u00e9 Brandon la invita. Clare fa uno scherzo a Steve per insegnargli una lezione sul suo comportamento insensibile.\nSaggezza orientale.\nTrama.\nBrandon e Tracy fanno visita a Jim ad Hong Kong mentre Cindy \u00e8 a Londra da Brenda, colpita dalla mononucleosi. Jim capisce che Brandon prova ancora qualcosa per Kelly, ma Brandon afferma che non sta prendendo in giro Tracy. Clare e Steve incoraggiano Kelly ad uscire anzich\u00e9 stare in casa a deprimersi. Kelly si ubriaca, flirta con uno sconosciuto ma va nel panico quando perde per un attimo l'anello di Brandon. Steve convince Kelly a mettere via l'anello. Felice e Donna litigano sull'approccio migliore alle cure del Dr. Martin; Felice vuole metterlo in un centro di riabilitazione, mentre Donna insiste sulla scelta di portarlo a casa. Valerie rompe il suo patto con Alan dopo che Alan ha fatto accompagnare da Rob una nuova attrice ad una festa al Peach Pit By Night. Rob \u00e8 arrabbiato con Valerie per aver accettato i soldi di Alan ma pi\u00f9 tardi le chiede di diventare la sua agente.\nColpo di scena.\nTrama.\nMariah, la donna che Brandon ha incontrato durante il suo crollo in Texas, sta per pubblicare il suo libro e viene a Los Angeles per fare una lettura del libro al Festival New Age dell'universit\u00e0. Mariah e Kelly legano immediatamente, mandando in collera Tracy. Tracy critica le teorie di Mariah in un servizio del telegiornale e lei e Brandon litigano. Tracy si rifiuta di partecipare ad un concerto d'arpa con Brandon. Lui si siede vicino a Kelly e poi i due si baciano. Clare rovina il suo computer (e perde una ricerca) rovesciandoci sopra il caff\u00e8 mentre parla al telefono con Steve. D\u00e0 la colpa a Steve che la evita dopo averla aiutata a recuperare il file. Clare manda dei fiori a Steve durante il concerto e si scusa. Rob riceve delle buone recensioni per la sua performance ma la stampa distrugge il film. \u00c8 dispiaciuto quando scopre che il film non uscir\u00e0 in tutto il paese e decide di smettere di recitare e di tornare in Indiana. David cerca di programmare una serata speciale con Donna ma il suo comportamento frenetico fa temere a Donna che i suoi problemi mentali siano ricominciati.\nL'incontro segreto.\nTrama.\nBrandon rompe con Tracy e decide di uscire con Kelly. Valerie decide di aiutare Tracy a riconquistare Brandon e manda a Kelly un finto telegramma di Dylan che chiede di incontrarla all'aeroporto. Brandon segue Kelly all'aeroporto perch\u00e9 teme sia ancora innamorata di Dylan. Kelly gli spiega che tiene a Dylan come amico e che voleva dirgli che ama ancora Brandon. Kelly e Brandon si rimettono insieme. Steve e Donna partecipano ad uno spettacolo con un duetto comico. Donna convince sua madre, impegnata a curare il Dr. Martin, a uscire di casa e a venire allo spettacolo. Donna teme il peggio quando vede Felice insieme all'uomo con cui aveva avuto una relazione anni prima. Felice spiega alla figlia che quell'uomo \u00e8 un dottore; stavano cercando di organizzare delle conferenze per il Dr. Martin visto che non potr\u00e0 pi\u00f9 operarare. Steve incoraggia Clare a cantare allo spettacolo ma si pente dopo averla sentita cantare. Ma Clare, grazie all'ispirazione di sua madre, fa un'ottima esibizione.\nLa bacchetta magica.\nTrama.\nClare e Donna si sentono escluse perch\u00e9 Kelly passa tutto il suo tempo con Brandon. Valerie prende il suo posto quando le ragazze guardano i campionati di ginnastica come ogni anno. Valerie passa la notte nella stanza di Kelly perch\u00e9 sono tutte troppo ubriache per guidare e legge il suo diario. Valerie rovina il rapporto fra le coinquiline raccontando a Donna e Clare che Kelly ha detto delle brutte cose su di loro. Brandon cerca di ottenere una bacchetta magica da un presentatore di un programma di marionette che Kelly amava da bambina; Kelly aveva chiesto a suo padre di mandare una lettera al presentatore quando era una bambina ma pensa che suo padre non l'abbia mai fatto. Brandon, Steve e David vengono arrestati per furto d'auto quando il venditore d'auto, appena licenziato, lascia l'auto elettrica ai ragazzi per fare un giro senza avvisare il suo capo. Brandon regala la bacchetta a Kelly e il presentatore trova anche la lettera che gli aveva scritto il padre di Kelly. Tutti evitano Valerie e la ragazza decide di vendicarsi creando problemi fra Kelly e suo padre, investendo i suoi soldi con la compagnia del padre di Kelly.\nIl gioco della verit\u00e0.\nTrama.\nBrandon si prende cura di Kelly e Valerie, entrambe a letto con l'influenza. Le ragazze discutono le motivazioni della loro \"guerra\", iniziata anni prima probabilmente per l'interruzione di un momento di intimit\u00e0 fra Valerie e Brandon a causa di Kelly. Valerie d\u00e0 la colpa a Kelly per averle portato via l'amore della sua vita, mentre Kelly ripete di aver dato la sua \"benedizione\" a Brandon per uscire con Valerie. Valerie \u00e8 contattata da Derek Driscoll, che lavora per la ditta del Sig. Taylor. Valerie dice a Brandon che Kelly gli sta nascondendo di essere stata accettata alla Columbia. Kelly dichiara che non sta per lasciare la citt\u00e0 e chiede a Brandon di sbattere fuori di casa Valerie. David convince Donna ad accompagnarlo a New Orleans per un incontro di lavoro, anche se la ragazza ha un importante presentazione per il suo corso il giorno seguente. David pensa che lui e Donna faranno finalmente l'amore ma si sbaglia. I due non sentono la sveglia la mattina seguente e Donna perde la sua presentazione. Samantha ignora il rettore Arnold durante una serata dedicata alla sua sitcom e alla fine lo lascia. Steve non \u00e8 d'accordo con il comportamento di sua madre ma Clare lo incolpa lo stesso di tutto. \nStato interessante.\nTrama.\nKelly scopre di essere incinta e ha difficolt\u00e0 a dire la novit\u00e0 a sua madre. Brandon \u00e8 eccitato ma Kelly non \u00e8 sicura di volere il bambino. Driscoll suggerisce a Valerie di vendere le sue quote del locale per avere pi\u00f9 denaro da investire. Valerie ci prova con David e Donna ordina a David di non lavorare pi\u00f9 con Valerie. David propone a Valerie di comprare la sua met\u00e0 del locale e la ragazza \u00e8 contenta di vendergliela. Clare \u00e8 triste per la festa della mamma, quindi Steve cerca di distrarla portandola a fare un giro. Clare crede che il padre non riesca a parlare di sua madre ma Steve scopre che l'uomo cercava solo di non far soffrire Clare. Grazie a Steve i due si riuniscono e ripensano insieme alla madre di Clare.\nInvestimenti rischiosi.\nTrama.\nKelly ha un aborto spontaneo e scopre che potrebbe non avere mai figli. Donna \u00e8 preoccupata per i suoi esami finali; David aumenta la sua agitazione facendole pressioni per andare a vivere insieme a lei. Donna va nel panico durante il suo esame finale e scappa dall'aula, perdendo quindi la possibilit\u00e0 di laurearsi. La Prof.ssa Langely le offre una seconda chance e le concede un altro esame orale. Donna passa l'esame con facilit\u00e0 e la professoressa le dice che avr\u00e0 sicuramente un futuro nel mondo della moda.\nRush rifiuta di dare a Steve un lavoro dopo la laurea in una delle sue compagnie. Il rettore Arnold accetta un posto di lavoro in Francia e Steve teme che Clare voglia partire con lui. La ragazza decide di stare a Los Angeles per avere un futuro con Steve. Valerie fa infuriare Kelly quando incontra suo padre. Bill comunica a Valerie che Driscoll non lavora pi\u00f9 per lui e che ha rubato tutto il denaro di Valerie. Kelly fa ancora pressioni su Brandon per allontanare Valerie perch\u00e9 i due hanno deciso di vivere insieme. \nUn giorno importante.\nTrama.\nValerie \u00e8 depressa quando scopre che alla cerimonia di laurea non parteciperanno n\u00e9 sua madre n\u00e9 Cindy n\u00e9 Jim. Cerca di riconciliarsi con Kelly dopo averla sentita parlare con Brandon del suo desiderio di cacciare Valerie di casa. Valerie chiede aiuto a Steve per cercare di convincere Brandon a farla rimanere ma Brandon la caccia ugualmente. Valerie va in un motel di fronte al luogo dove aveva pensato di suicidarsi anni prima. Brandon trova un biglietto d'addio di Valerie e scopre da David il possibile luogo del suicidio. Donna valuta la possibilit\u00e0 di perdere la verginit\u00e0 con David. David aiuta Steve e Muntz con uno scherzo per la cerimonia. Kelly \u00e8 furiosa quando suo padre insiste per partecipare alla cerimonia di laurea. Il gruppo riceve un invito per una festa speciale per la laurea a tema anni 20. La sorella di Kelly confessa a Kelly che \u00e8 Bill ad aver organizzato la festa.\nUna notte d'amore.\nTrama.\nBrandon impedisce a Valerie di suicidarsi e accetta di lasciarla vivere nella casa. Arrivano alla cerimonia di laurea in tempo e Brandon riceve un premio. Kelly crede che Valerie abbia finto di volersi suicidare e litiga con Brandon per averla seguita. Clare decide di trasferirsi a Parigi con suo padre perch\u00e9 non riesce ad immaginare di vivere ad un continente di distanza dalla sua unica famiglia. Chiede a Steve di andare con lei ma lui rifiuta. Alla festa di laurea Brandon spinge Kelly a dare un'altra possibilit\u00e0 a suo padre. Alla fine lei lo perdona ma scopre che sta per andare in prigione per appropriazione indebita. Kelly decide di ricominciare da zero con Valerie. Durante la festa Steve e Valerie si ubriacano e dormono insieme. Ryan si prende una cotta per Joy. Donna perde la verginit\u00e0 con David."}
{"id": "1227341", "revid": "124588923", "url": "https://it.wikipedia.org/wiki?curid=1227341", "title": "Omicidio di Francesco Lorusso", "text": "L'omicidio di Francesco Lorusso venne commesso a Bologna l'11 marzo 1977: la vittima era un militante italiano di Lotta Continua ucciso da un carabiniere di leva con un colpo d'arma da fuoco nei disordini scaturiti durante una manifestazione studentesca e la sua morte dette origine a una serie di gravi scontri di piazza che scossero la citt\u00e0 nei giorni immediatamente successivi.\nStoria.\nIntorno alle 10:00 dell'11 marzo 1977 il movimento di Comunione e Liberazione indisse un'assemblea all'istituto di Anatomia umana dell'Universit\u00e0 di Bologna, in via Irnerio 48, al quale parteciparono circa 400 persone. Alcuni studenti del Movimento del '77, militanti della sinistra extraparlamentare, tentarono di entrare nell'aula dove si svolgeva la riunione, ma furono respinti dal servizio d'ordine di CL. La notizia dell'assemblea in corso e dello scontro si sparse rapidamente e dalla vicina via Zamboni cominciarono ad affluire studenti che diedero vita a una contestazione, mentre gli aderenti all'assemblea si barricavano nell'aula. Il direttore dell'Istituto di Anatomia, prof. Luigi Cattaneo, constatata la situazione di pericolo, ne inform\u00f2 il rettore Carlo Rizzoli, il quale chiese l'intervento delle forze dell'ordine che, in breve tempo, intervennero sul posto con un notevole contingente di agenti.\nGli studenti del movimento cercarono di denunciare alla polizia politica l'aggressione che avrebbero subito da parte del servizio d'ordine di CL, ma furono caricati dagli agenti che, con l'uso massiccio di lacrimogeni, li costrinsero a riparare nella vicina Porta San Donato, consentendo cos\u00ec agli studenti di Comunione e Liberazione di lasciare pacificamente l'assemblea. Alcuni militanti del movimento tentarono varie incursioni da via delle Belle Arti verso via Irnerio, nella quale si trovavano a passare i militari per rientrare nelle rispettive caserme. Arrivati all'incrocio con via Mascarella, alcuni dimostranti lanciarono due bottiglie molotov, una delle quali colp\u00ec il telone dell'autocarro guidato dal militare di leva, Massimo Tramontani, provocando un principio d'incendio, rapidamente estinto dalle forze dell'ordine presenti sul luogo.\n\"Il carabiniere di leva ferma il mezzo, con un balzo scende dal camion, attraversa via Irnerio, nel mezzo della quale spara due colpi di Beretta, si porta poi davanti al portico sinistro di via Mascarella, si ferma nel punto dove inizia, all'altezza di un'auto parcheggiata, e spara altre quattro volte verso i dimostranti\". In quegli stessi istanti, Lorusso fu colpito e riusc\u00ec a trascinarsi per qualche metro verso via Mascarella prima di cadere al suolo morente. Dalla perizia necroscopica si rilev\u00f2 che \u00abil proiettile penetra nella regione anteriore del torace, leggermente a sinistra della linea mediana, fuoriuscendo poi dalla faccia posteriore dell'emitorace destro.\u00bb Lorusso muore alle 13 circa. La sera stessa del giorno 11 marzo, alle ore 20:50, il carabiniere Tramontani forn\u00ec una dichiarazione spontanea sui fatti al sostituto procuratore Romano Ricciotti.\nLa notizia della morte di Francesco Lorusso si diffuse rapidamente e ne segu\u00ec l'afflusso, in zona universitaria, di migliaia di persone vicine alla sinistra extraparlamente e l'organizzazione di un corteo di protesta, non autorizzato, che prese avvio nel primo pomeriggio e fu subito disperso con violente cariche. Gli scontri di piazza e la guerriglia urbana continuarono per tutta la giornata. Per l'indomani, per contestare la repressione, era prevista a Roma una manifestazione nazionale del movimento organizzata da Lotta Continua. Anche in quella occasione si verificarono scontri e azioni di guerriglia e furono sparati colpi d'arma da fuoco sia dai dimostranti sia dalle forze dell'ordine. Il 13 marzo la zona universitaria fu totalmente militarizzata con l'invio di mezzi blindati, per disposizione del ministro dell'interno Francesco Cossiga.\nL'allestimento di una camera ardente nel centro di Bologna e lo svolgimento dei funerali di Francesco Lorusso entro le mura del capoluogo furono vietati dal prefetto per motivi di ordine pubblico. \nIl corteo funebre si svolse in periferia presso il Cimitero monumentale della Certosa, vicino allo stadio comunale. Furono completamente assenti i partiti della sinistra storica, a parte i giovani socialisti bolognesi, guidati dal segretario Emilio Lonardo.\nUna lapide commemorativa venne posta in via Mascarella 37, in corrispondenza del luogo ove lo studente cadde colpito a morte. Il testo della lapide recita: Oltre trent'anni dopo la morte di Francesco Lorusso, il 18 marzo 2007 il fratello Giovanni ha incontrato e abbracciato Massimo Tramontani, al tempo dei fatti indagato per i colpi di arma da fuoco che uccisero lo studente di Medicina. L'incontro \u00e8 avvenuto in seguito al ritrovamento da parte di Giovanni Lorusso di una lettera indirizzata al padre, ex generale in pensione deceduto nell'agosto 2006, scritta da Tramontani, nella quale chiedeva un incontro.\nProcesso.\nPrima della sparatoria in Via Mascarella, il carabiniere Tramontani, infrangendo le disposizioni, aveva fatto uso del suo fucile Winchester per sparare 12 colpi al crocevia con via Bertoloni e, a suo dire, quel gesto aveva uno scopo intimidatorio nei confronti dei manifestanti che avevano incendiato una Fiat 127 della polizia con il lancio di una bottiglia molotov. In quel frangente era presente il brigadiere dell'ufficio politico di PS, Gesuino Putgioni, che si stup\u00ec del fatto che Tramontani avesse sparato ad altezza d'uomo:\nQuesta prospettiva \u00e8 stata messa in discussione dal capitano della VII Celere della PS Massimo Bax, anche lui testimone, che rifer\u00ec la possibilit\u00e0 che Tramontani avesse sparato escludendo dalla sua traiettoria una sagoma umana per l'inclinazione del fucile al momento degli spari. Lo stesso Bax, tuttavia, si dichiar\u00f2 sorpreso dall'agire di Tramontani, che aveva fatto deliberato uso delle armi contravvenendo alle istruzioni abitualmente impartite agli agenti delle forze dell'ordine per situazioni simili a quella in esame. Bax rifer\u00ec anche che:\nLe indagini sulla morte di Lorusso furono affidate al sostituto procuratore Romano Ricciotti che chiuse la sua inchiesta nel luglio 1977. Nel passaggio di consegna al Giudice istruttore Catalanotti, Ricciotti stil\u00f2 una requisitoria nella quale chiedeva di scagionare da qualsiasi accusa il carabiniere di leva in quanto mancava la prova che fosse stato uno dei suoi colpi ad ammazzare lo studente; anche nel caso si fosse accertato ci\u00f2, non si doveva procedere contro il militare in quanto, comunque, aveva agito legittimamente come previsto dalla legge Reale. Secondo il sostituto procuratore in quel luogo era in atto \u00abuna vera e propria sommossa, una guerriglia urbana ben organizzata\u00bb, dato il numero degli aggressori e delle armi improprie da loro utilizzate (molotov e cubetti di porfido). La zona inoltre era sguarnita di un'adeguata difesa da parte degli agenti e Tramontani \u00abnon aveva altro mezzo che quello di far uso del suo fucile in dotazione\u00bb. Tale motivazione fu contestata in base alle testimonianze, dalle quali risultavano essere sul posto almeno una ventina di membri delle forze dell'ordine, alcuni dei quali estinsero il principio d'incendio sul mezzo, mentre Tramontani, da solo, sparava.\nTramontani fu messo sotto indagine come responsabile della morte di Lorusso e fu arrestato per decisione del giudice istruttore Bruno Catalanotti. Scarcerato dopo circa un mese e mezzo, il carabiniere sarebbe stato poi scagionato dalla sentenza della corte d'appello bolognese che, pur riconoscendolo responsabile della morte di Lorusso, reput\u00f2 legittima la sua condotta."}
{"id": "1227343", "revid": "287204", "url": "https://it.wikipedia.org/wiki?curid=1227343", "title": "Episodi di Beverly Hills 90210 (ottava stagione)", "text": "L'ottava stagione della serie televisiva Beverly Hills 90210 \u00e8 andata in onda in prima visione negli Stati Uniti dal 10 settembre 1997 al 20 maggio 1998 sul network Fox.\nIn Italia \u00e8 stata trasmessa nel 1999 su Italia 1.\nDopo la laurea.\nTrama.\nKelly e Brandon vanno a vivere insieme a casa Walsh e Kelly scopre che Brandon ha conservato vecchie foto di Tracy. Donna litiga con David perch\u00e9 non vuole dire alla madre che andranno a convivere nella casa sulla spiaggia. Nel mentre Valerie, non riuscendo a trovare un lavoro adatto a lei, propone a David di ridiventare soci del peach-pit \"by night\", ma questo non sa se accettare per paura di mettere a rischio il suo rapporto con Donna. Steve durante gli allenamenti di Erin conosce Carly, una giovane madre. Donna ottiene un lavoro come assistente di una consulente di moda e riceve il suo primo incarico alle Hawaii. Tutti gli amici ad esclusione di Kelly, decidono di partire con lei.\nPaura alle Hawaii.\nTrama.\nI ragazzi arrivano alle Hawaii e il capo di Donna sta male, quindi le assegna il compito di dirigere il servizio fotografico. Durante alcuni scatti in mezzo al mare, la ragazza buca accidentalmente il gommone su cui stavano le modelle e in loro aiuto interviene Noah. Il ragazzo diventer\u00e0 presto amico del gruppo e successivamente decider\u00e0 di trasferirsi a Beverly Hills. Donna a causa dell\u2019insuccesso del servizio, viene licenziata. Brandon incontra Tracy la sua ex ragazza, e Kelly non appena saputa la notizia, gelosa decide di raggiungerlo. Durante un\u2019escursione, David scivola e si fa male e ad aiutarlo ci saranno Brandon e Noah. La vacanza giunge al termine e nei parcheggi dell\u2019aeroporto di Beverly Hills due malviventi sparano a Kelly.\nAmnesia.\nTrama.\nKelly viene operata d\u2019urgenza ma si salva. Donna confessa alla madre che andr\u00e0 a convivere con David, ma questa non prender\u00e0 bene la notizia. Brandon va in centrale per indicare l\u2019aggressore. Steve durante un allenamento di Erin, rincontra Carly e la aiuta a trovare lavoro al peach pit. Donna trova un altro lavoro come assistente personale di una stilista. Kelly ha un peggioramento e al suo risveglio non ricorder\u00e0 pi\u00f9 niente.\nAlla ricerca di Golia.\nTrama.\nI ragazzi collaborano per far tornare i ricordi a Kelly ma questa rievoca solo alcune cose del passato che non includono Brandon. Questo intanto riceve una proposta di lavoro dal Seattle Times, ma non sa se accettare per via delle condizioni di salute della ragazza. Noah va sempre pi\u00f9 spesso a fare visita a Kelly in ospedale e questa sembra interessata a lui. Donna viene incaricata dalla sua datrice di lavoro di portare il cane Golia dal veterinario ma lo smarrisce. Steve vorrebbe fare il manager sportivo di alcune giocatrici di basket ma viene scoraggiato da un importante manager. Donna sommersa dal lavoro, chiede a Valerie di collaborare con lei. Steve riceve una proposta dal padre di gestire un loro vecchio giornale ormai in fallimento. Il ragazzo propone quindi a Brandon di gestirlo insieme e questo accetta.\nIl ritorno a casa.\nTrama.\nKelly fa ritorno nella casa sulla spiaggia perch\u00e9 \u00e8 l\u2019unico posto che ricorda. Brandon e Steve iniziano a lavorare al loro giornale. Kelly chiede a Brandon di cenare assieme. Donna scopre che un suo cliente ha una fabbrica in cui le donne lavorano in nero e in pessime condizioni. Kelly visita casa Walsh convinta di poter ricordare la sua vecchia vita ma cos\u00ec non \u00e8. Valerie fa visita a Noah e i due litigano perch\u00e9 dice di avere una ragazza, cos\u00ec lei lo segue con la macchina e lui le confessa che la ragazza di cui parlava \u00e8 morta a causa sua in un incidente stradale. Steve decide di badare a Zack in modo che Carly possa uscire per un appuntamento. Donna e David organizzano una cena romantica per Kelly e Brandon. L\u2019indomani mattina, mentre guarda la prima edizione del \u201cBeverly beat\u201d, Kelly, inizia a ricordare.\nPaura d'amare.\nTrama.\nBrandon continua a sentirsi in colpa per la sparatoria. Donna e Brandon portano avanti le indagini per aiutare le donne che lavorano in nero nella fabbrica, e scoprono che il proprietario \u00e8 il padre di Steve. Il ragazzo vuole scrivere un articolo su questa storia ma Steve \u00e8 contrario. Valerie, dopo aver appreso che Noah ripartir\u00e0 per le Hawaii, decide di andare a pranzo con un facoltoso cliente che la sta corteggiando. Kelly passa del tempo sulla barca con Noah. David, sempre pi\u00f9 in bancarotta, decide di produrre un gruppo estremista. Steve non si presenta all'appuntamento con Zack e Carly perch\u00e9 in redazione si presenta una delle ragazze della fabbrica che \u00e8 stata licenziata perch\u00e9 vista parlare con Donna. Kelly e Brandon si presentano alla stazione di polizia per fare il riconoscimento dell\u2019aggressore, ma questo non corrisponde con il soggetto scelto da Brandon. Valerie supplica Noah di non partire perch\u00e9 si rende conto di essersi innamorata di lui. Steve va a parlare con il padre e scopre che in realt\u00e0 era al corrente di tutta la faccenda del lavoro in nero. Si presenta poi a casa di Carly per chiedere scusa a Zack per non essere andato al magic mountain con loro.\nAvviso di sfratto.\nTrama.\nSteve invita Carly alla festa di beneficenza dell\u2019associazione dove lavora Kelly. Donna ha una nuova cliente che le chiede di trovare una medium per aiutarla a recuperare un bracciale smarrito. Valerie riceve l\u2019invito di andare alla festa di beneficenza da Cooper. David, sempre pi\u00f9 in difficolt\u00e0 economica \u00e8 in ritardo con i pagamenti dell\u2019affitto del locale, quindi riceve un avviso di sfratto. Esasperato, falsifica degli assegni a nome di Donna. Kelly rimprovera Brandon di essere troppo abitudinario e ha paura che anche il loro rapporto si basi sulla quotidianit\u00e0. Noah decide di andare al party per fare una sorpresa a Valerie ma scopre la verit\u00e0 su Cooper. Entrambi non vogliono pi\u00f9 avere a che fare con lei. Carly e Steve devono abbandonare la festa perch\u00e9 Zack sta male. Mentre sono a casa, Steve confessa di amarla. David e Donna litigano perch\u00e9 lui non si presenta alla festa dove la ragazza lo attendeva.\nSbagli pericolosi.\nTrama.\nMentre rientrano da teatro, Kelly e Brandon vedono che Erica, la sorella di Dylan, si prostituisce. Brandon la insegue ma la ragazza scappa. Valerie si presenta da Noah per scusarsi del comportamento avuto, ma lui la respinge. David, sommerso sempre di pi\u00f9 dai debiti, si rivolge ad uno strozzino. Donna riceve un lavoro come stilista e organizza il servizio fotografico al peach pit by night. Zack invita Steve ad una partita di calcio ma successivamente scopre che si tratta di una partita padre-figlio. Kelly e Brandon collaborano con un'associazione per ritrovare Erica, cos\u00ec tramite uno gigol\u00f2 la trovano e la ospitano a casa loro. Donna scopre che David ha falsificato degli assegni a suo nome, cos\u00ec lo manda via da casa. Noah viene arrestato in seguito ad una rissa in un bar, cos\u00ec chiama Brandon per pagare la cauzione. I due parlano e il ragazzo scopre tutta la verit\u00e0 su Noah. Jody, una vecchia fiamma di Steve, gli dice di essere incinta e che lui \u00e8 il padre del bambino. Valerie deve badare a Erica, ma a causa di un impegno di lavoro la lascia da sola. La ragazza saccheggia cos\u00ec la casa e scappa.\nFine di un amore.\nTrama.\nKelly e Donna vanno a cercare Erica per strada ma non la trovano. David decide di confessare al padre di essere in bancarotta e di aver falsificato degli assegni a nome di Donna, cos\u00ec gli consiglia di dichiarare fallimento e gli fa un assegno per rimborsare la ragazza. Steve incontra Jody per dirle che non vuole avere figli, ma la ragazza sembra decisa del contrario. Dopo varie esitazioni, decide di fare il test del DNA. Erica viene trovata dalla polizia. Donna, nel mentre che David libera casa, passa del tempo con Noah sulla barca e a fine serata i due si baciano. Valerie, visto il tutto, va subito a riferirlo a David. Gli strozzini giungono al peach pit by night e David \u00e8 convinto che gli vogliano fare del male perch\u00e9 non ha ancora restituito tutta la somma prestatagli, ma grazie a Noah che estinguer\u00e0 il debito in maniera anonima, il giovane si salva.\nLa trappola.\nTrama.\nDavid scopre che non \u00e8 stata Donna a estinguere il debito, cos\u00ec Valerie si propone di indagare per trovare chi \u00e8 stato. Si rivolge quindi allo strozzino che le fa il nome di Noah, scoprendo inoltre che il giovane \u00e8 molto ricco. Brandon viene arrestato perch\u00e9 si rifiuta di fare il nome di Erica con il procuratore, ma viene rilasciato sotto cauzione. Insieme a Erica e Kelly, decide di collaborare con la polizia per far arrestare il protettore. Erica viene invitata da Dylan a Londra per vivere con lui. David dimentica la stufa accesa provocando un incendio nell\u2019ufficio del peach pit by night. Steve riceve l\u2019esito del test del DNA e scopre di non essere il padre del bambino. Valerie dice a David che \u00e8 stato Noah a pagare il debito e successivamente scopre che il ragazzo ha anche acquistato il locale. Questo gli offre un lavoro, ma David rifiuta.\nAmici in azione.\nTrama.\nI genitori di Donna decidono di vendere la barca cos\u00ec Noah deve cercare una sistemazione. Kelly inizia il lavoro di volontariato in uno studio medico. Noah cerca di convincere David di tornare a lavorare al peach pit by night ma questo continua a rifiutare, cos\u00ec il ragazzo assume Valerie per aiutarlo a gestire il locale. Brandon assume Emma Bennet, una freelance che gli fa ripetute avance. David si licenzia dai grandi magazzini e cerca un nuovo lavoro. Donna litiga con Noah per via del nuovo lavoro di Valerie, ma i due faranno poi pace quando Noah acquister\u00e0 all'asta la barca dei genitori di Donna per impressionarli. Kelly \u00e8 preoccupata che il dottore per cui lavora nutra un interesse nei suoi confronti. Steve e Carly scoprono che la madre della ragazza ha una relazione e che si trasferir\u00e0 in Arizona.\nOpera di seduzione.\nTrama.\nValerie, per far ingelosire Noah e Donna, propone a David di fare finta di avere una relazione. Donna chiede a Kelly di posare come modella per un servizio fotografico e la ragazza accetta. David trova lavoro come lava auto e conosce un ragazzo che viene preso in giro dai colleghi e rifiutato dalla famiglia perch\u00e9 omosessuale. Brandon mente a Kelly sul fatto che si veda di nascosto con Emma. I due arriveranno anche a baciarsi. Steve si esibir\u00e0 come comico al peach pit by night ma trovandosi in difficolt\u00e0 durante lo spettacolo, copier\u00e0 il monologo di un altro comico. Kelly continua a ricevere insistenti avance dal dottore.\nUn caldo Natale.\nTrama.\nDavid aiuta il collega a riappacificarsi con i genitori, ma questi continuano a rifiutare il figlio. Il giovane, in preda alla disperazione tenter\u00e0 il suicidio, ma David lo salver\u00e0. Decider\u00e0 poi di andare a parlare con i genitori del ragazzo, convincendoli. Zack scopre che Babbo Natale non esiste, cos\u00ec \u00e8 triste. Brandon si presenta a casa di Emma per prendere un articolo e i due passano la notte insieme. Kelly organizza una raccolta fondi all'associazione e il dottor Morgan la bacia contro la sua volont\u00e0. Emma compra un orologio a Brandon per Natale, ma Kelly convinta che sia per lei, lo apre e lo indossa.\nTradimenti e ricatti.\nTrama.\nDonna ospita Carly a casa sua per via di alcuni lavori nell'appartamento. Brandon e Steve assumono David per scrivere recensioni musicali, e una nuova redattrice per il Beverly Beat, Janet. David e Valerie litigano e il ragazzo decide di andare via da casa Walsh. Kelly viene licenziata dal dottore come ripicca per aver confessato che l\u2019ha baciata contro la sua volont\u00e0. Emma inizia a mettere in difficolt\u00e0 Brandon di fronte a Kelly alludendo alla loro storia e durante una chiamata lo registra mentre confessa la relazione avuta. Zack pasticcia i disegni di Donna ma la ragazza grazie a questi, riceve il lavoro. Kelly e Brandon incastrano il dottore che viene licenziato, cos\u00ec la ragazza riottiene il posto. Valerie di nascosto da Noah, si mette in societ\u00e0 con un allibratore e fanno scommesse al locale. Brandon riceve il nastro con la sua confessione. Noah e Donna dichiarano di amarsi e fanno l\u2019amore.\nScommesse clandestine.\nTrama.\nA causa di una dura recensione musicale, David provoca il licenziamento di una cantante, cos\u00ec per farsi perdonare la fa esibire durante una serata al peach pit by night. Brandon si presenta da Emma chiedendo di non dire niente a Kelly. Confessa poi a Steve della relazione avuta con la freelance e questo, per aiutare l\u2019amico, propone allora di affidare una rubrica a Kelly per testare come reagirebbe se scoprisse il tradimento sub\u00ecto. Noah scopre che Valerie organizza scommesse illegali nel locale e la intima di smettere ma la ragazza lo ignora cos\u00ec vengono arrestati. Durante una telefonata, Kelly sente Steve parlare con Emma e si convince che tra i due ci sia una relazione. Si presenta allora da Emma e la schiaffeggia, ma solo allora scoprir\u00e0 che \u00e8 stato Brandon ad averla tradita. Decide cos\u00ec di trasferirsi da Donna.\nInfedeli per natura.\nTrama.\nCarly apprende che il padre sta molto male e dovr\u00e0 subire un pericoloso intervento. Decide quindi di trasferirsi con Zack nel Montana per accudirlo. Valerie a causa dell\u2019arresto sub\u00ecto per via delle scommesse illegali, deve scontare delle ore nei servizi sociali e verr\u00e0 assegnata all'associazione dove lavora Kelly. Le due avranno ripetuti battibecchi cos\u00ec Valerie, per vendicarsi, nasconder\u00e0 a Kelly tutti i messaggi e i regali che Brandon le fa. Nello studio medico giunge poi una ragazza che subisce abusi da parte del marito ma Kelly la aiuter\u00e0. David segue una band e gli vende una vecchia canzone che aveva scritto per Donna. Brandon ubriaco si presenta da Kelly ma questa lo caccia.\nLa scelta giusta.\nTrama.\nDavid vuole convincere Noah a far suonare un gruppo musicale in prima serata al peach pit by night in modo da potergli far ottenere un contratto discografico. Mark, un componente della band, viene beccato da David a fumare uno spinello e successivamente ha un incidente. Il ragazzo per\u00f2 minaccia di fare causa a Noah per avergli venduto da bere quando era gi\u00e0 ubriaco. David allora confessa la verit\u00e0 sull'accaduto e salva Noah. Kelly continua a vedersi con il medico e si baciano. Brandon chiede a Valerie di scrivere una rubrica sui ristoranti del Paese, cos\u00ec la ragazza dopo aver sentito una telefonata di Kelly dove diceva di andare in locale, decide di volersi vendicare facendosi trovare sul posto con Brandon. Donna viene licenziata perch\u00e9 si rifiuta di accontentare i capricci di una bambina, ma grazie ad un\u2019idea viene assunta nuovamente. Steve \u00e8 triste per la partenza di Carly, cos\u00ec Brandon lo convince a intervistare uno dei cavalieri che si sta per sposare, ma inconsapevolmente convince la ragazza a non sposarsi.\nCrimini e misfatti.\nTrama.\nNello studio medico dove lavora Kelly si presenta Andy, un giovane ex detenuto. La ragazza chiede a Brandon di scrivere un articolo sul giovane perch\u00e9 nonostante sia riabilitato, non riesce a trovare un lavoro. Donna viene a conoscenza che la nonna \u00e8 in fin di vita cos\u00ec va a porgerle l\u2019ultimo saluto in ospedale. Successivamente morir\u00e0. David, grazie a Steve, si trasferisce a vivere a casa di Carly, ma Valerie non ne \u00e8 molto felice. Valerie riottiene il lavoro al peach pit by night e convince una famosa casa discografica a sentire il gruppo di David suonare.\nRitorni di fiamma.\nTrama.\nLa canzone di David viene trasmessa per la prima volta alla radio e Donna lo chiama per congratularsi, facendo ingelosire sia Valerie che Noah. Josh, il fratello di Noah, si presenta al peach pit ma tra i due non sembra esserci un bel rapporto. \u00c8 il giorno di San Valentino e Donna chiede aiuto a David per scegliere un regalo per Noah, ma mentre rientrano da fare compere hanno un incidente stradale. Noah appreso che i due erano insieme, si arrabbia e si ubriaca. Josh invece mette una droga nel vino di Valerie e successivamente lei e Noah passano la notte insieme. Al suo risveglio, lo accuser\u00e0 di stupro. Brandon passa San Valentino lasciando messaggi sulla segreteria di Kelly, e questa a fine serata si presenter\u00e0 a casa sua per fare pace. Donna in seguito al mal di schiena provocato dall'incidente inizia ad abusare degli antidolorifici.\nTutti contro Valerie.\nTrama.\nNoah viene indagato per il reato di stupro. Nessuno degli amici crede a Valerie, ad eccezione di Brandon che rimane neutrale. Noah non viene processato perch\u00e9 la prove sono insufficienti. Josh da delle pillole a Donna e affaticata dal lavoro, decide di prenderle. Brandon e Steve vogliono scrivere un articolo su come sia il lavoro svolto dalla polizia, cos\u00ec passano una giornata con dei poliziotti e durante un inseguimento assistono ad un abuso di potere da parte di uno di loro. Josh si presenta da Valerie per proporgli un patteggiamento da 200.000 dollari. Donna ruba delle pillole dalla clinica in cui lavora Kelly.\nVittoriosi e vinti.\nTrama.\n\u00c8 il giorno del processo e vengono chiamati a testimoniare tutti gli amici e le deposizioni sembrano essere tutte in favore di Noah, cos\u00ec Valerie si arrabbia. La casa discografica \u00e8 interessata a far firmare un contratto solo con David, escludendo quindi il fondatore del gruppo. Donna deve produrre una nuova linea di modelli e in preda dai dolori e dall'abuso di pillole non riesce a concentrarsi, quindi decide di rubare i bozzetti della collega. In seguito alla deposizione di Josh, Kelly e Steve cambiano idea credendo a Valerie. Il verdetto sar\u00e0 a favore della ragazza. Donna, in crisi d\u2019astinenza, si intrufola nella barca per rubare le anfetamine di Josh trovando cos\u00ec anche il Rohypnol. Noah va alla casa sul mare per chiarire con Donna ma la trova svenuta in overdose.\nUn successo improvviso.\nTrama.\nDonna in overdose viene portata d\u2019urgenza in ospedale dove viene salvata. Steve legge la corrispondenza del vecchio inquilino del Beverly beat e si finge quest\u2019ultimo rispondendo alle varie cartoline. Brandon va a parlare con Jesper e scopre che il pezzo di David viene mandato spesso in onda perch\u00e9 il manager corrompe i dipendenti della radio. Kelly trova un neonato fuori dall'ambulatorio cos\u00ec lo porta a casa con la speranza che la madre del piccolo si faccia viva durante il giorno, ma scopre che quest\u2019ultima non vuole avere niente a che fare con il bambino, quindi lo consegna ai servizi sociali. Decide poi di fare domanda di affidamento del piccolo. Josh viene accusato di spaccio di droga e Noah \u00e8 deciso a deporre contro di lui. Chiede poi a Valerie di tornare a lavorare al locale. Donna, uscita dall'ospedale e disintossicata, torna al lavoro e confessa di aver rubato i disegni della collega. Viene quindi licenziata. David una volta scoperta la verit\u00e0 lascia il gruppo. Donna e Noah decidono di rimettersi insieme.\nQuestioni di coscienza.\nTrama.\nKelly viene a conoscenza che il piccolo \u00e8 stato affidato ad una coppia gay e inizialmente sembra contrariata perch\u00e9 pensa che non saranno in grado di crescere adeguatamente il bambino. La madre di Valerie torna a Beverly Hills dove inizia ad uscire con Bill Taylor che \u00e8 stato appena scarcerato. David si riavvicina alla musica grazie ad un nuovo vicino di casa, Woody Sloan. Il Beverly beat \u00e8 in crisi economica cos\u00ec Steve decide di vendere gli annunci pubblicitari ad una ditta che produce sigarette. Brandon contrariato, minaccia di licenziarsi. Donna e Noah decidono di produrre e vendere la nuova collezione di abiti della ragazza. La madre di Valerie inizia a frequentare Bill Taylor. Leann vorrebbe riprendersi il bambino ma grazie a Kelly capisce che non \u00e8 ancora pronta ad essere madre, cos\u00ec la convince che Kyle e Gene saranno dei bravi genitori.\nL'occasione mancata.\nTrama.\nDavid organizza una festa a sorpresa per il compleanno di Valerie e qui Abby annuncia che si sposer\u00e0 presto con Bill Taylor. Steve riesce a rintracciare Ted, il vero autore delle lettere cos\u00ec riferisce tutto a Jill che per\u00f2 sceglier\u00e0 di vedersi con Steve. Brandon fa un colloquio per il Los Angeles Chronicle ma scopre che \u00e8 stato assunto solo perch\u00e9 gli altri reporter sono in sciopero. Decide cos\u00ec di non accettare il lavoro. Donna scopre che \u00e8 stato Noah ad aver acquistato tutti i vestiti dal negozio a cui avevano venduto la collezione. Valerie confessa a David che il padre abusava di lei. Il giorno delle nozze Bill decide di non presentarsi in chiesa.\nIl prezzo della fama.\nTrama.\nGrazie a Valerie, David ottiene un incontro con un noto discografico ma questo gli propone di comporre un jingle per una pubblicit\u00e0 di deodoranti che dovr\u00e0 poi accettare di fare poich\u00e9 sommerso di debiti. Noah chiede a Donna di convivere con lui e gli regala prima un braccialetto e poi una collana di scarso valore, solo successivamente si scoprir\u00e0 che appartenevano alla defunta nonna del giovane. Brandon collabora con Peter, un noto reporter vincitore di due premi pulitzer. Jill rompe con Steve. Kelly aiuta un ragazzo disabile a lavorare nella clinica e assieme a Brandon realizzano il suo sogno di salire su uno zamboni.\nLa riunione.\nTrama.\n Andrea Zuckerman torna in citt\u00e0 per una riunione tra ex alunni del liceo e mente sulla sua vita privata. Solo pi\u00f9 tardi confesser\u00e0 a Brandon e Kelly che sta per divorziare e che ha abbandonato gli studi. Per impressionare i vecchi compagni, durante la festa tutti fingono di essere diversi da quello che sono: David si finge una famosa rock star, Valerie imita Kelly e Steve si fa aiutare da Janet a non sembrare pi\u00f9 un dongiovanni come al liceo. Durante la festa per\u00f2 sembra ignorare la ragazza e i due litigano. Donna discute con Noah a causa di un articolo di giornale che lo descrive come lo \u201cscapolo d\u2019oro\u201d, quindi in preda dalla gelosia lo spia mentre lavora al locale. Steve \u00e8 vittima di uno scherzo da parte di una ragazza che al liceo aveva deriso. Kelly durante la riunione incontra un vecchio compagno ed \u00e8 scossa, successivamente confessa a Valerie di essere stata violentata dal ragazzo, cos\u00ec questa si vendica per lei. Andrea deve tenere il discorso durante la festa ma Brandon prende il suo posto e incita tutti alla sincerit\u00e0. Steve si presenta da Janet per chiederle scusa.\nAutoaggressivit\u00e0 impulsiva.\nTrama.\nMuntz si sposa cos\u00ec Steve, Brandon e David organizzano l'addio al celibato e vanno nel primo sex shop che apre a Beverly Hills. Kelly \u00e8 preoccupata perch\u00e9 la sorellina Silver \u00e8 ossessionata dalla dieta e la madre dalla chirurgia estetica. Donna aiuta la sua assistente con problemi di autoaggressivit\u00e0 impulsiva. Steve sembra realmente interessato a Janet. Donna sceglie come modelle delle ragazze esteticamente non perfette ma comuni.\nProposta di matrimonio.\nTrama.\nValerie viene contattata dall'ospedale per donare il midollo osseo ma scopre che il paziente abusava delle proprie figlie. Noah presenta Gwyneth, una sua vecchia amica a Donna e durante un\u2019uscita i due si baciano. Il ragazzo decide di confessare tutto a Donna. David viene rapinato mentre sta prelevando del denaro al bancomat, decide quindi di comprare una pistola. Ubriaco, fuori dal peach pit, sparer\u00e0 a Gwyneth. Kelly sospetta che Brandon la tradisca nuovamente, allora durante una discussione il giovane impulsivamente le chieder\u00e0 di sposarlo.\nRapporto a rischio.\nTrama.\nA David viene dato un anno per uso accidentale di armi da fuoco. Kelly e Brandon organizzano il matrimonio. Steve continua a vedersi con Sarah ma scopre che \u00e8 sposata. Donna organizza una sfilata di moda al peach pit by night. Valerie chiede a David di vivere insieme ma questo non vuole e decide di lasciare la ragazza. Gwyneth mette i bastoni tra le ruote a Donna pur di conquistare Noah. Su suggerimento di Valerie macchia i vestiti per la sfilata, ma Noah sente le due parlare e scopre tutto. Valerie, triste ed arrabbiata per la rottura con David, va a letto con un fotografo, ma la mattina seguente scopre che si droga e ha dunque paura di aver contratto l\u2019 HIV.\nIl grande evento.\nTrama.\nDonna durante i preparativi del matrimonio di Kelly e Brandon conosce uno chef che la salver\u00e0 da un incidente e per sdebitarsi accetta di uscirci a cena. Valerie confessa a David di aver avuto un rapporto non protetto con uno sconosciuto la sera in cui si sono lasciati. Decide allora di andare dal ragazzo per chiedergli chiarimenti sulla sua salute. Gli amici girano un video che parla dei promessi sposi come regalo di nozze. Brandon e Kelly si trovano sempre pi\u00f9 spesso in disaccordo su vari aspetti riguardanti il matrimonio. Sarah rompe con Steve per provare a salvare il suo matrimonio.\nPerch\u00e9 sposarsi.\nTrama.\nJim e Cindy tornano in citt\u00e0 per il matrimonio di Brandon e Kelly. I due il giorno delle nozze si rendono per\u00f2 conto di non essere pronti per affrontare il grande passo. Decidono quindi di annullare tutto. Valerie \u00e8 in attesa di sapere i risultati del test dell\u2019 HIV."}
{"id": "1227344", "revid": "125048329", "url": "https://it.wikipedia.org/wiki?curid=1227344", "title": "Episodi di Beverly Hills 90210 (nona stagione)", "text": "La nona stagione della serie televisiva Beverly Hills 90210 \u00e8 andata in onda in prima visione negli Stati Uniti dal 16 settembre 1998 al 19 maggio 1999 sul network Fox.\nIn Italia \u00e8 stata trasmessa nel 2000 su Italia 1.\nL'ora della verit\u00e0.\nTrama.\nValerie scopre che il test dell\u2019HIV \u00e8 negativo. \u00c8 il compleanno del padre di Noah e la madre del ragazzo insiste affinch\u00e9 il figlio ceni con loro. Lui rifiuta ma Donna, a sua insaputa, accetta l\u2019invito. Durante la cena, i genitori confessano al ragazzo di essere in bancarotta. Kelly ripensa al mancato matrimonio, ma Brandon rimane convinto della scelta fatta. I due inizialmente proveranno a stare insieme, ma successivamente romperanno. Steve affitta una stanza della casa a una ragazza di nome Sophie, che si riveler\u00e0 essere una truffatrice. La giovane mostrer\u00e0 poi un interesse per David. Questo si rifiuta di scrivere un jingle per una pubblicit\u00e0 cos\u00ec viene licenziato. Il vestito da sposa di Kelly viene comprato da un noto brand che offrir\u00e0 un lavoro a Donna. Valerie confessa a David di aver ucciso il padre.\nPaura di vivere.\nTrama.\nValerie vuole confessare alla madre di aver ucciso il padre cos\u00ec la invita a Beverly Hills ma lei si presenta con il nuovo fidanzato che le ha chiesto di sposarla. La donna confessa alla figlia che sapeva degli abusi che il marito compiva ma che l\u2019uomo si stava facendo aiutare. La clinica in cui lavora Kelly \u00e8 in crisi economica e rischia di chiudere nell'arco di un paio di mesi. La ragazza si fa cos\u00ec aiutare da Brandon e arriveranno a baciarsi. Il padre di Noah, non sapendo come fare per rimediare ai problemi economici, si suicida sparandosi nel suo ufficio subito dopo aver salutato il figlio. Kelly e Brandon si lasciano definitivamente.\nUn nuovo padre per Valerie.\nTrama.\nLa madre di Valerie si sposa a Las Vegas e chiede alla figlia di farle da damigella. Questa accetta per\u00f2 durante il viaggio sedurr\u00e0 e passer\u00e0 la notte con il futuro patrigno. Noah chiede a Brandon di scrivere il necrologio per il padre. Steve scopre che Sophie si vede con David, ma i due negano il tutto e continuano a mentire. Noah irrompe ubriaco alla festa per i venticinque anni di matrimonio dei genitori di Donna.\nRivelazioni.\nTrama.\nNoah viene arrestato per guida in stato di ebrezza dopo il funerale del padre. Steve offre a Sophie la possibilit\u00e0 di scrivere una rubrica settimanale sul Beverly beat. Kelly e Donna vanno in giro per negozi quando, in un centro commerciale, vedono un locale in affitto e decidono di aprire una boutique. Qua incontrano Matt, un avvocato che si offre di aiutare Noah. Il giovane viene condannato a svolgere ore di volontariato e a frequentare gli alcolisti anonimi. Valerie confessa alla madre di essere andata a letto con il patrigno e che \u00e8 stata lei ad aver ucciso il padre. Steve sotto consiglio di Sophie, decide di mettere una webcam in redazione per attirare pi\u00f9 lettori. Una notte per\u00f2, David e Sophie, vengono ripresi mentre fanno l\u2019amore e Steve li vede in diretta. La madre di Valerie intima la figlia di costituirsi o la denuncer\u00e0 per l\u2019omicidio del marito.\nArrivederci Brandon.\nTrama.\nBrandon rientra dal viaggio e dice a tutti che ha ottenuto il lavoro e che a breve dovr\u00e0 trasferirsi a Washington. Kelly non sembra per\u00f2 turbata dalla notizia e questo infastidisce il giovane. Nel mentre la ragazza aiuta Lia con la figlia neonata ad allontanarsi dal marito violento che si riveler\u00e0 poi essere cliente di Matt. Sophie fa di tutto per attirare l\u2019attenzione affinch\u00e9 ottenga qualche provino. Noah si allontana sempre di pi\u00f9 da Donna. Kelly e Donna inaugurano il negozio e Brandon capisce di non voler pi\u00f9 partire. Il gruppo di amici per incoraggiarlo ad accettare organizza una festa di addio a sorpresa al Peach Pit. Brandon saluta cos\u00ec definitivamente Beverly Hills.\nUn miliardario per Sophie.\nTrama.\nValerie organizza una festa illegale in una villa disabitata nella speranza che la polizia la arresti credendo cos\u00ec di poter pagare per l\u2019omicidio commesso. Steve e Janet sono in difficolt\u00e0 a portare avanti il Beverly Beat cos\u00ec decidono di andare a caccia di scoop e, durante una visita in un locale a caccia di fantasmi, rimangono intrappolati in una cella frigorifera dove faranno l\u2019amore. Sophie colma di debiti decide di accettare di fare delle foto seminuda, e successivamente capisce di aver commesso un errore, cos\u00ec grazie a David viene assunta come cameriera al Peach Pit. Qui conoscer\u00e0 un miliardario con il quale decider\u00e0 di andare in giro per il mondo, lasciando David. Matt, sebbene all'inizio sembri contrario, aiuter\u00e0 Lia a scappare. Valerie viene perdonata dalla madre. Noah non frequenta gli alcolisti anonimi.\nAddio Valerie... bentornato Dylan.\nTrama.\nDonna e Kelly vanno a vedere uno spettacolo di Gina, la cugina di Donna che subito dopo l\u2019esibizione viene licenziata. Noah ubriaco, si addormenta mentre guida e ha un incidente stradale. Il giorno dopo non ricorda niente dell\u2019accaduto ma \u00e8 convinto di aver ferito gravemente un ragazzo. Decide cos\u00ec di confessare il tutto a Donna e di costituirsi alla polizia. Valerie organizza una cena per la festa del ringraziamento e invita tutti quanti. Kelly per\u00f2 scopre che questa aveva scritto una lettera a Brandon in cui lo incitava a non sposarla. Tutti gli amici si arrabbiano cos\u00ec con lei. Steve continua a frequentarsi con Janet ma questa vuole una relazione senza coinvolgimento emotivo, ma il ragazzo non ci riesce. David conosce una ragazza e ci va a letto, ma l\u2019indomani scopre che \u00e8 minorenne e che i genitori lo vogliono denunciare. Kelly, dopo aver saputo da David il passato di Valerie, decide di andare dalla ragazza per chiarire, ma questa resta astiosa. Il ragazzo investito da Noah muore e il giovane \u00e8 molto turbato. L\u2019indomani Donna scopre per\u00f2 che non \u00e8 stato lui ad averlo ucciso, ma una donna. Gina decide di approfittare dello stato del ragazzo per ferire Donna. Kelly e il resto del gruppo decidono di perdonare Valerie organizzando la cena del ringraziamento a casa Walsh dove annuncer\u00e0 che lascer\u00e0 la citt\u00e0 per tornare a Bufalo. Matt e Kelly si baciano. La serata \u00e8 giunta al termine quando alla porta suoner\u00e0 Dylan.\nSotto accusa.\nTrama.\nMentre sta lavorando, David viene arrestato per stupro e con l'aiuto di Dylan verr\u00e0 scagionato. Janet e Steve vanno alla ricerca del nuovo fidanzato di Samantha e si convincono che la donna frequenti un uomo molto pi\u00f9 giovane di lei. Questo far\u00e0 infuriare Steve, ma solo successivamente si scoprir\u00e0 che in realt\u00e0 la persona che frequenta \u00e8 una donna di nome Linda. Il padre di Jackie, ammalato, rifiuta di farsi curare, cos\u00ec la donna decide di andare contro le sue ultime volont\u00e0, decidendo di farlo operare avvalendosi dell'autorit\u00e0 di tutrice. Kelly confesser\u00e0 il tutto al nonno che decider\u00e0 di addossare la responsabilit\u00e0 di staccare le macchine alla nipote. Matt ha gravi problemi economici e viene assunto al Beverly Beat. Gina continua ad interferire nel rapporto tra Noah e Donna. Dylan confessa di essere ritornato perch\u00e9 gli mancava Kelly.\nUna madre scomoda.\nTrama.\nDavid invita la madre di Steve alla trasmissione radiofonica per parlare della sua carriera da attrice. Dylan decide dopo anni di riparare la Porsche dove avevano ammazzato Tony. Al Peach Pit by Night un ragazzo importuna Gina e Dylan interviene. Il ragazzo per vendicarsi romper\u00e0 per\u00f2 la macchina di Dylan. A Matt viene offerto di lavorare per una multinazionale di tabacco, ma Kelly a causa della malattia del nonno, non \u00e8 d'accordo. Dylan scopre le intenzioni di Gina su Donna e Noah e la esorta a smettere. Kelly \u00e8 scossa per le condizioni di salute del nonno e chiede a Dylan conforto. I due si baceranno. Steve non riesce ad accettare il fatto che la madre sia omosessuale e la accusa di averlo adottato solo per avere una copertura. Dylan ha continui incubi sulla morte di Tony, quindi per cercare di andare avanti decide di vendere la Porsche. Acquista poi della droga.\nBuon compleanno Donna!\nTrama.\nDylan porta Kelly in Messico e ne approfitta per comprare della droga. Il legame che c'\u00e8 tra i due turber\u00e0 Matt che verr\u00e0 poi rassicurato dalla ragazza. Noah organizza una festa a sorpresa per il compleanno di Donna che si terr\u00e0 subito dopo la maratona di ballo organizzata al Peach Pit by Night per beneficenza. Donna viene derubata nella boutique cos\u00ec sospettosa che possa essere opera di Sonia, decide di licenziarla. Solo successivamente si scoprir\u00e0 che non \u00e8 lei l'autrice dei furti. Kelly e Dylan discutono cos\u00ec il ragazzo decider\u00e0 di partire nuovamente per il Messico, ma con Gina.\nCorso di seduzione.\nTrama.\nGina scopre che Dylan si droga cos\u00ec decide di interrompere la loro relazione ma il ragazzo mentir\u00e0 facendole credere che smetter\u00e0. La ragazza per\u00f2 lo scoprir\u00e0. Steve decide di tenere dei corsi per far insegnare ai ragazzi a rimorchiare. David chiede aiuto a Kelly per le domande a tema sentimentale nella trasmissione radiofonica. Dylan va in cimitero per portare dei fiori a Tony, la sua defunta moglie, ma scopre che \u00e8 stata esumata. Decide cos\u00ec di acquistare una pistola e di andare a parlare con il padre della ragazza. Gina cerca di mettere contro Donna e Felice, facendole litigare.\nGuai per tutti.\nTrama.\nDylan irrompe con una pistola nella vecchia casa di Marchette, ma scopre che l'uomo si era suicidato subito dopo la morte della figlia. Steve viene denunciato da tutti i partecipanti del seminario affinch\u00e9 restituisca i soldi. I genitori di Donna partono per un viaggio, cos\u00ec Noah e la ragazza decidono di trascorrere un paio di giorni da soli in quella casa, ma al loro arrivo scoprono che ci sono dei lavori in corso. Dylan, trovato in possesso di droga e di una pistola, viene arrestato per violazione di domicilio e aggressione. Durante una grigliata a casa di Donna, il ragazzo discute con Gina e sotto effetto di stupefacenti accidentalmente dar\u00e0 un colpo a Donna, che cadr\u00e0 in acqua e sbatter\u00e0 la testa sul bordo della piscina perdendo i sensi. Ad accorgersi del tutto saranno David e Steve.\nUna difficile riabilitazione.\nTrama.\nJanet chiede a Steve di tenerle il cane mentre esce per un appuntamento e gli raccomanda di fare attenzione affinch\u00e9 non si accoppi con nessun altro, in quanto ha gi\u00e0 un partner. Questo per\u00f2, a causa di una ragazza si distrarr\u00e0 lasciandolo slegato e l\u2019animale si accoppier\u00e0 con un altro cane. Dylan viene convinto da tutti gli amici ad andare in clinica per disintossicarsi, ma la notte prima scapper\u00e0. A trovarlo in gravi condizioni saranno Kelly e Matt, che lo porteranno subito all'ospedale. Matt inoltre, riesce a non farlo finire in carcere.\nChi di scherzo ferisce....\nTrama.\nDylan inizia a scontare le ore presso il servizio civile. Durante una partita di poker Noah imbroglia gli amici con degli occhiali da sole che gli permettono di vedere le carte, cos\u00ec Donna e Steve decidono di vendicarsi e i ragazzi inizieranno a farsi degli scherzi a vicenda. Una conoscente di Matt giunge in citt\u00e0 con l\u2019intenzione di riprovare a far funzionare la loro storia, ma il ragazzo le dir\u00e0 di essere innamorato di Kelly. Gina e David per\u00f2 li vedranno assieme per strada cos\u00ec Gina riferir\u00e0 tutto a Kelly. Questa, inizialmente infuriata con Matt, decider\u00e0 di perdonarlo, ma solo allora scoprir\u00e0 che quella donna in realt\u00e0 \u00e8 la moglie del ragazzo.\nTi amo... ma non posso.\nTrama.\nMatt racconta a Kelly del suo matrimonio e della malattia della moglie e le dice di amarla. I due sono molto combattuti perch\u00e9 vorrebbero stare insieme, ma Matt non se la sente di mollare la moglie. I due decidono cos\u00ec di dirsi addio. Steve \u00e8 preoccupato per un brutto neo che ha nella schiena, cos\u00ec va da un dottore e scopre che potrebbe trattarsi di un tumore. Il giovane ripensa cos\u00ec alla sua vita e decide di fare del bene e si scusa con Janet per aver rovinato la loro relazione. Donna scopre una vecchia foto di Noah e Gina e si arrabbia. Il ragazzo non ricorda niente della serata perch\u00e9 era ubriaco, cos\u00ec Gina gli fa credere che erano andati a letto insieme. David chiede a Donna di accompagnarlo a una festa la sera di San Valentino, ma questa rifiuta per non far stare male Noah, per\u00f2 una volta scoperta la storia di Gina, decide di accettare l'invito. I due dopo la serata si baciano.\nNuovi amori... vecchi amori.\nTrama.\nGina continua a far credere a Noah che tra i due ci sia stato qualcosa, cos\u00ec il ragazzo confesser\u00e0 tutto a Donna che lo lascer\u00e0. Janet e Steve partiranno per il campeggio con due adolescenti e scopriranno di voler stare assieme come coppia. Matt e la moglie scoprono che la terapia che sta seguendo la donna in realt\u00e0 la sta uccidendo, cos\u00ec i medici le interromperanno la cura, ma questo la riporter\u00e0 ai livelli di schizofrenia precedenti. Kelly regala una macchina a Dylan per incoraggiarlo ad affrontare la vita con il giusto spirito. Donna litiga con Gina. David si presenta da Donna e la bacia.\nSegreti e bugie.\nTrama.\nKelly si propone di aiutare Matt a trovare i farmaci per Lauren. Decide cos\u00ec di andare in Messico con Dylan per procurarseli e i due passeranno la notte insieme. Gina vuole aprire una palestra e chiede alla madre di portarle dei documenti per poter chiedere un prestito. Una volta recata in banca, scopre per\u00f2 che la madre ha speso gran parte del denaro. Steve e Janet vanno a pranzo con i genitori della ragazza e Steve scopre che questa sta tenendo nascosta la loro relazione, perch\u00e9 il padre vorrebbe che stesse con un ragazzo giapponese. David confessa a Gina che la sera di San Valentino si \u00e8 baciato con Donna e questa lo riferisce subito a Noah.\nQuestioni di famiglia.\nTrama.\nGina decide di fare causa alla zia Felice poich\u00e9 tutrice del suo patrimonio, nel corso degli anni fece sperperare i suoi risparmi dalla madre. Solo alla fine verr\u00e0 risarcita dai parenti, ma si scoprir\u00e0 che \u00e8 stato un inganno architettato dalle due per truffare i Martin. David non prende bene la scelta di Donna di continuare la storia con Noah e durante la trasmissione fa un annuncio per cercare una ragazza. Conoscer\u00e0 cos\u00ec Claudia. Dylan durante una sfida di velocit\u00e0 con la moto d\u2019acqua ha un incidente e perde i sensi, ma viene salvato da un giovane che in realt\u00e0 si trovava l\u00e0 per suicidarsi. Steve acquista un\u2019agenda da una prostituta con lo scopo di scrivere degli articoli scabrosi sulla doppia vita condotta dalle star della citt\u00e0, ma successivamente decider\u00e0 di buttarla perch\u00e9 gli riaffiorano vecchi ricordi legati alla sua infanzia.\nCaccia allo gnomo.\nTrama.\nKelly propone a Donna di assumere una pierre per incrementare la clientela del negozio, ma questa non \u00e8 d\u2019accordo, quindi Gina ne approfitta per mettere zizzania tra le due. Noah decide di vendere il Peach Pit e di sfratare Nat perch\u00e9 \u00e8 in difficolt\u00e0 economica, cos\u00ec interviene Dylan che estingue il debito. Claudia, la nuova ragazza venezuelana di David deve lasciare il paese perch\u00e9 le scade il visto, cos\u00ec il giovane la aiuta a trovare un lavoro stabile. Non riuscendoci, Claudia gli chiede di sposarla e il ragazzo accetta. Steve per pubblicizzare il giornale, inventa per la festa di San Patrizio una caccia allo gnomo, promettendo in caso di una sua cattura, dei soldi. Arriva cos\u00ec in redazione un macellaio con lo gnomo dicendo di volere il premio, in quanto quei soldi gli servono per il figlio, che deve affrontare una costosa operazione. Steve, dispiaciuto, scrive un editoriale sulla faccenda e, a sorpresa, i lettori inviano delle donazioni per aiutare l\u2019uomo, arrivando addirittura a coprire l\u2019intera somma che serve per l\u2019operazione.\nUna sposa per David.\nTrama.\nDavid e Claudia simulano con foto e video un matrimonio che possa ingannare le autorit\u00e0. Durante un concorso al Peach Pit, Dylan barer\u00e0 per far vincere Kelly e farle conoscere un cantante famoso, ma Gina, gelosa, ruber\u00e0 l\u2019auto e si presenter\u00e0 al posto della ragazza all'appuntamento. Donna presta il suo aiuto come costumista nel vecchio liceo di Beverly Hills e scopre che il professore abusava di alcune studentesse. Steve, in seguito a una maledizione lanciata da una finta fattucchiera, \u00e8 convinto di essere diventato impotente. David e Claudia decidono di non sposarsi.\nInfanzia rubata.\nTrama.\nI Martin si separano e decidono di comunicarlo alla figlia che per\u00f2 non prende bene la notizia. Interviene cos\u00ec Noah che fa una chiacchierata con il padre di Donna facendogli cambiare idea. Gina deve svolgere una serie di lavori per una vecchia conoscenza ormai divenuta famosa e finge con Kelly, Matt e Dylan che tra lei e la donna ci sia una stretta amicizia, fino a quando non verr\u00e0 scoperta e licenziata. Steve e Janet intervistano un ragazzino prodigio che all'et\u00e0 di 12 anni frequenta il secondo anno di Universit\u00e0. Si offrono anche di accompagnarlo ad uno spettacolo di magia al Peach Pit by Night: qui il giovane far\u00e0 finta di essere stato ipnotizzato per potersi comportare in maniera infantile confessando cos\u00ec di non voler frequentare l\u2019Universit\u00e0. Durante lo spettacolo Kelly viene ipnotizzata e fa capire di essere interessata ancora a Dylan, il che non far\u00e0 contenti Matt e Gina. Gina uscita dal locale viene aggredita, ma non verr\u00e0 creduta da Dylan fino all'indomani quando l\u2019aggressore verr\u00e0 arrestato.\nEroe per caso.\nTrama.\nDylan e Kelly si incontrano per caso fuori dal supermercato e si ritrovano a salvare una donna incinta e il figlio piccolo che stavano per essere aggrediti da un malvivente. Per tenere nascosto ai rispettivi partner di essersi visti, durante un\u2019intervista Kelly finge di essere stata in compagnia di Steve durante l\u2019aggressione, facendo diventare il giovane un eroe fino a quando la situazione diventa insostenibile e decide di confessare tutto a Matt. Noah scopre di avere una sorellastra e Donna lo sprona a conoscerla.\nTradimenti.\nTrama.\nSteve entra in panico per la presunta fine del mondo in quanto il 2000 si avvicina. Kelly e Matt fanno da baby sitter a Silver e durante la notte vengono ripresi, inconsapevolmente, mentre fanno l\u2019amore. La cassetta arriver\u00e0 per caso tra le mani di Dylan che mostrer\u00e0 gelosia. Gina scopre che in Messico Dylan e Kelly sono stati assieme e riferisce il tutto a Matt che per\u00f2 decider\u00e0 di perdonare Kelly date le vecchie circostanze in cui si trovavano. Donna conosce Wayne, un pallavolista a cui chieder\u00e0 di fare da modello e per cui ha una cotta. I due infatti escono a cena e si baciano. Noah nel mentre propone a Donna di andare a convivere ma lei sar\u00e0 titubante.\nL'anima gemella.\nTrama.\nDavid conforta Gina che ubriaca lo bacia. Matt continua ad indagare sulla Hunter Oil Chemical quindi litiga con Noah che successivamente scoprir\u00e0 che il padre era estraneo alla faccenda. Steve e Janet decidono di provare un programma al computer che seleziona la propria anima gemella. Gina per via di un mal di denti si reca da Mel che scopre che \u00e8 bulimica e la invita a curarsi. Dylan e David vanno a Las Vegas, dove Dylan ha un\u2019avventura con una ragazza che promette, mentendo, di rivedere. Allora David contrariato dal comportamento dell\u2019amico d\u00e0 alla donna il loro indirizzo. Questa si presenta a casa loro proprio mentre Dylan e Gina stanno facendo pace. Il ragazzo dice cos\u00ec a Gina che si merita qualcuno migliore di lui. \u00c8 notte e Kelly sta rientrando a casa quando Dylan le telefona per chiederle di raggiungerlo in un bar in quanto ha voglia di drogarsi. La ragazza sta camminando per strada quando un tipo la aggredisce e la stupra.\nSesso o amore?\nTrama.\nKelly dopo aver denunciato lo stupro alla polizia, confessa solo a Dylan e Donna l\u2019accaduto. Matt ignaro dei fatti, sospetta che tra Kelly e Dylan ci sia qualcosa. Il ragazzo inoltre, difende a sua insaputa l\u2019aggressore di Kelly facendolo scarcerare. Donna \u00e8 in crisi per la storia con Noah e si avvicina sempre pi\u00f9 a Wayne. David e Gina iniziano a frequentarsi e prima di un'esibizione il ragazzo la trova svenuta. Kelly, per sentirsi pi\u00f9 sicura, chiede a Dylan di comprarle una pistola.\nL'incubo continua.\nTrama.\nGina confessa a David di essere bulimica e i due iniziano a passare del tempo insieme fino a quando non la sorprende a letto con Dylan. Kelly, ancora traumatizzata, ignora Matt che non ne capisce il motivo, quindi i due parlano e gli racconta dello stupro subito. Noah e Donna continuano a discutere perch\u00e9 lei non vuole andare a convivere, cos\u00ec Noah decide di lasciarla. La ragazza nel mentre continua a vedersi con Wayne e arrivano a passare la notte insieme. La mattina successiva Noah passa per\u00f2 a casa di Donna e li trova assieme. Dylan cerca lo stupratore di Kelly e stabilisce una ricompensa per chiunque abbia notizie dell\u2019aggressore. Viene aiutato da Matt quando due malfattori fingono di avere informazioni solo per potergli rubare i soldi. \u00c8 fine serata e Kelly si trova da sola in negozio quando si presenta Joe che la riconosce e minaccia nuovamente con un coltello. La ragazza corre cos\u00ec a prendere la pistola e spara dei colpi."}
{"id": "1227346", "revid": "114314135", "url": "https://it.wikipedia.org/wiki?curid=1227346", "title": "Episodi di Beverly Hills 90210 (decima stagione)", "text": "La decima e ultima stagione della serie televisiva Beverly Hills 90210 \u00e8 andata in onda in prima visione negli Stati Uniti dall'8 settembre 1999 al 17 maggio 2000 sul network Fox.\nIn Italia \u00e8 stata trasmessa nel 2001 su Italia 1.\nGiustizia privata.\nTrama.\nDavid sorprende Gina e Dylan a letto e decide di cacciare di casa l'amico. Kelly viene arrestata ma grazie a Matt l\u2019omicidio viene definito giustificabile. Noah inizia a frequentare Charize, una cameriera del peach pit by night. In seguito a delle dichiarazioni rilasciate da Gina a degli inviati televisivi, Donna decide di cacciarla di casa. Non sapendo dove andare, raggiunger\u00e0 Dylan in hotel. Janet chiede scusa a Steve per i suoi atteggiamenti e ribadisce di amarlo. Donna capisce che Wayne non \u00e8 il ragazzo giusto per lei.\nFesta a sorpresa e non solo....\nTrama.\n\u00c8 il compleanno di David e i ragazzi gli organizzano una festa a sorpresa. Steve \u00e8 convinto che Janet si sia rifatta il seno, ma solo pi\u00f9 tardi scoprir\u00e0 che in realt\u00e0 la ragazza \u00e8 incinta di tre mesi, rimanendo molto deluso dal suo comportamento. Donna non riesce a farsi perdonare da Noah. Kelly non riesce a lasciarsi andare con Matt perch\u00e9 non riesce a superare il trauma per lo stupro subito. Gina saputo di essere l\u2019unica a non essere stata invitata alla festa per David, fa finta di aver bucato con la macchina per farsi aiutare dal giovane e mandare a monte il piano della festa a sorpresa. Per sdebitarsi gli dice poi di volergli offrire da bere e lo porta fuori dal peach pit by night, dove questo la bacer\u00e0. Dylan per convincere una vecchia amica a disintossicarsi e riprendere in mano la sua vita, fa un patto con lei stabilendo che entrambi si riscriveranno all\u2019universit\u00e0.\nLa sfilata di moda.\nTrama.\nSteve decide di crescere il bambino con Janet ma crede che non sar\u00e0 un buon padre. Kelly e Donna organizzano una sfilata di moda per la riapertura della boutique. Gina fa credere a Donna che Kelly non voglia pi\u00f9 lavorare con lei, creando malumori tra le due amiche. Gina, pur di creare problemi, brucer\u00e0 uno degli inviti da recapitare ad un noto critico ma dar\u00e0 fuoco alla linea di abiti maschili dando le colpe all'impianto elettrico. Noah che aveva in programma un viaggio con Charize, decide di rimandare per aiutare le ragazze alla boutique. Dylan fa il possibile per essere ammesso all'universit\u00e0 ma solo grazie all'aiuto di David ce la far\u00e0. Tutti gli amici si riuniscono per aiutare Kelly e Donna a rimettere in piedi il negozio e i ragazzi sfileranno per loro quando i modelli rimarranno bloccati nel traffico. Steve e Janet decidono di sposarsi ma successivamente la ragazza avr\u00e0 un ripensamento. La sfilata avr\u00e0 successo.\nCaos a Beverly Hills.\nTrama.\nSteve compra un anello di fidanzamento per Janet ma ha paura di rifarle la proposta per via del precedente rifiuto. La ragazza infatti continua a non volersi sposare perch\u00e9 impaurita dalla situazione che sta vivendo e tende a escludere il ragazzo. Durante una visita ecografica per\u00f2 questo si presenta e le chiede di sposarlo e lei accetta. Donna ingaggia un gruppo musicale per il peach pit ma nasconde a Noah che il cantante \u00e8 il cugino di Wayne. Dylan non vuole convivere con Gina quindi le propone di trasferirsi in un\u2019altra camera d\u2019albergo.\nScherzi telefonici.\nTrama.\nJanet dice ai genitori di essere incinta e che sposer\u00e0 Steve ma viene accusata di aver disonorato la famiglia. Successivamente ci ripenseranno e cercheranno di farla tornare a casa promettendole che la aiuteranno a crescere il futuro bambino estromettendo per\u00f2 Steve. Matt e Noah decidono di traslocare per lasciare casa Walsh alla nuova famiglia composta da Steve e Janet. Matt chiede dunque a Kelly di convivere ma la ragazza rifiuta. Donna, invece, decider\u00e0 di voler convivere con Noah. Rush consiglia ai ragazzi di non sposarsi. Janet accusa dolori e viene ricoverata per degli accertamenti ma si scoprir\u00e0 che \u00e8 stato un attacco di panico a causare tutto. Gina e Noah, all'insaputa di Dylan, rendono il Peach pit un nigth club a luci rosse. Dylan riceve numerosi scherzi telefonici durante la notte e quando scopre che a farli sono i figli di una cameriera si vendicher\u00e0 scherzosamente di loro. Questa per\u00f2 verr\u00e0 licenziata perch\u00e9 si recava al lavoro con i figli che non sapeva dove lasciare, in quanto il centro sociale che frequentavano i ragazzi \u00e8 stato chiuso. Dylan, dispiaciuto, risolver\u00e0 la situazione tramite una donazione al centro sociale.\nLa serata anni ottanta.\nTrama.\nI genitori di Joe, l'aggressore di Kelly si presentano a casa sua per chiederle perdono per lo stupro commesso dal figlio. Matt nel mentre deve difendere un uomo che rischia la pena di morte per omicidio e stupro ma Kelly \u00e8 contrariata quindi decidono di non vedersi fino al termine del processo. Janet decide di suonare in un gruppo la notte di Halloween e nonostante Steve inizialmente sembri contrario, successivamente gli mostrer\u00e0 il suo appoggio. Gina e Noah continuano ad organizzare gli spettacoli a luci rosse al locale dopo la chiusura. Durante una serata interviene per\u00f2 la polizia che arresta il giovane. All'interno del locale si trova anche Mel, il padre di David, che viene prima salvato e poi ricattato da Gina affinch\u00e9 non racconti tutto a Jackie.\nAuto in vendita.\nTrama.\nSteve decide di vendere la sua auto sportiva per acquistarne una pi\u00f9 adatta alla nuova situazione familiare ma all'ultimo minuto avr\u00e0 un ripensamento. Janet dir\u00e0 quindi a David di venderla per lui. Gina continua a ricattare Mell. Questo inizialmente decider\u00e0 di pagarla ma quando la ragazza ri-inizier\u00e0 con le minacce bloccher\u00e0 tutti i pagamenti. Steve e Janet scelgono Dylan e Kelly come futuri padrino e madrina. Dunque partono tutti e quattro per un ritiro ma Kelly e Dylan si troveranno a passare del tempo da soli. Donna si sente in colpa per la morte di un vagabondo che aveva conosciuto la mattina fuori dalla boutique e decide di saperne di pi\u00f9 sull'uomo. Matt vince la causa e il suo cliente non subir\u00e0 la pena di morte. Kelly, felice per la vittoria del ragazzo, andr\u00e0 via dal ritiro per raggiungerlo.\nMatrimonio a sorpresa.\nTrama.\nJanet \u00e8 particolarmente stressata per i preparativi delle nozze, quindi Steve organizza una caccia al tesoro che coinvolge tutto il gruppo di amici, con indizi che alludono ad una festa. In realt\u00e0 si scoprir\u00e0 che si tratter\u00e0 del loro matrimonio. Andrew chiede a Dylan di aiutarlo al centro sociale e fuori da un ristorante vengono aggrediti da dei ragazzi omofobi. Questo, per paura di rende pubblica la sua omosessualit\u00e0, non vuole denunciare l\u2019aggressione alla polizia, ma il suo capo scoprir\u00e0 ugualmente che \u00e8 gay e lo licenzier\u00e0. Durante la caccia al tesoro Gina litigher\u00e0 con Dylan perch\u00e9 si rifiuta di aiutare un cane randagio, cos\u00ec ci penser\u00e0 David ad accompagnarla a prendere l\u2019animale. Il ragazzo per\u00f2 specificher\u00e0 a Gina di non voler essere pi\u00f9 solo un amico e i due passeranno la notte insieme. Kelly scopre che il giorno delle sue nozze con Brandon, Dylan la vide fuori dalla chiesa.\nL'albero genealogico.\nTrama.\nJackie vuole fare causa a Mell chiedendo l'affidamento di Silver e dice a Donna e Kelly che \u00e8 stata Gina a riferirle tutto. Dylan minaccia la direttrice di non finanziare pi\u00f9 il centro se non riassume Andrew. La luna di miele tra Steve e Janet non va come previsto tant'\u00e8 che Janet partorisce prematuramente. Durante il parto per\u00f2 ci saranno delle complicanze. Dylan viene a sapere della nuova relazione tra Gina e David. Donna compra come regalo di nozze per Steve e Janet un software che ricostruisce l'albero genealogico dell'intera famiglia. Usandolo scoprir\u00e0 per\u00f2 che Gina \u00e8 sua sorella.\nUn segreto di famiglia.\nTrama.\nDonna chiede conferma al padre sul fatto che Gina sia realmente sua figlia e lui conferma. La ragazza vorrebbe cos\u00ec confessarle tutta la verit\u00e0, ma poi desiste per non farla soffrire ulteriormente. Dylan organizza la cena del ringraziamento al centro sociale e chiede a Kelly di aiutarlo, ma quando Matt lo viene a sapere, parla con il ragazzo che decide di farsi da parte. La bambina di Steve e Janet \u00e8 ancora attaccata alle macchine per respirare, ma a fine serata accade un miracolo e la piccola inizia a farlo autonomamente.\nRapporti tesi.\nTrama.\nDonna confessa a Gina di essere sua sorella. Noah e Donna vengono invitati ad un party ad Harward ma lui sembra contrariato e solo dopo la ragazza scoprir\u00e0 che in realt\u00e0 non si era mai iscritto all'universit\u00e0. Questa, insieme a tutte le altre bugie dette, faranno riflettere Donna sul fatto che non sia il ragazzo giusto per lei. Dylan per scusarsi porta Kelly ad una mostra d'arte e le regaler\u00e0 un costoso quadro, il che far\u00e0 star male Matt. La ragazza si presenter\u00e0 cos\u00ec da Dylan, dicendogli che deve fare una scelta, dimenticarla o impegnarsi per tutta la vita. Gina chiama Dylan per parlare del suo vero padre, ma questo innervosir\u00e0 David, che in preda ad un attacco di gelosia, spinger\u00e0 Dylan facendolo finire contro un'automobile.\nUn Natale da ricordare.\nTrama.\nI Martin invitano Gina per Natale, ma non per la vigilia, perch\u00e9 non sanno come presentare la ragazza agli amici per non creare scandalo. Donna decide cos\u00ec di appoggiare la sorella non presentandosi alla festa. Mentre sono a comprare l\u2019albero di Natale, Steve e Janet incontrano i genitori della ragazza che continuano a mostrarsi in maniera fredda nei confronti del giovane, cos\u00ec per riappacificarsi decidono di invitarli a cena. La serata non andr\u00e0 per\u00f2 bene, cos\u00ec Steve decide di presentarsi a casa loro per offrirgli un\u2019ultima possibilit\u00e0 e li invita a passare il Natale con loro. Donna \u00e8 ossessionata dalla storia sull'incidente della ragazza di Noah e continua a chiedergli informazioni, cos\u00ec lui finisce per lasciarla perch\u00e9 non sopporta di rivivere il trauma. Matt chiede a Kelly di sposarlo e lei accetta.\nIl battesimo di Maddy.\nTrama.\nMatt deve restituire i soldi ad un cliente che non vuole pi\u00f9 proseguire con la causa, soldi che per\u00f2 ha speso per l'anello di fidanzamento di Kelly. Allora Gina, per aiutarlo, chieder\u00e0 un prestito a Dylan senza specificargli il motivo. Donna esce con il ragazzo della caffetteria, ma l'appuntamento non va a buon fine. Noah conduce uno stile di vita deleterio con dei ragazzi che si scoprir\u00e0 essere dei delinquenti. \u00c8 il giorno del battesimo di Maddy, e Steve, non vedendo arrivare Dylan in chiesa, \u00e8 preoccupato del fatto questo non prender\u00e0 seriamente l'impegno. Dylan per\u00f2 si presenter\u00e0 convinto del ruolo che avr\u00e0 nella vita della bambina.\nIl club dei single.\nTrama.\nSteve e Janet cercano una baby sitter per la piccola Maddie, ma questa si rifiuta di assumere una ragazza giovane per paura che Steve le corra dietro. Kelly decide di cambiare lavoro, quindi \u00e8 intenzionata a non rinnovare l'affitto del negozio con Donna. Matt combina un appuntamento con una collega a David, ma questo le accenna che il ragazzo sta violando la sospensione dalla professione. Le verr\u00e0 dunque raddoppiata. Dylan \u00e8 sempre pi\u00f9 distaccato da Kelly e frequenta i nuovi amici di Noah. Durante una serata lui e Gina vengono per\u00f2 arrestati perch\u00e9 uno dei ragazzi aveva della droga in macchina. Per far cadere le accuse, decide di fare i nomi degli spacciatori ma verr\u00e0 minacciato. Donna ha un appuntamento con Gerry ma scopre che in realt\u00e0 \u00e8 sposato.\nDonatore di seme.\nTrama.\nIl fratello di Matt e la moglie giungono in citt\u00e0 e gli confessano di non potere avere figli, cos\u00ec gli chiedono di essere il loro donatore. Gina ricever\u00e0 un lavoro come giornalista sportiva solo se allener\u00e0 il figlio del datore di lavoro, ma verr\u00e0 licenziata perch\u00e9 la ragazza pensa che l'uomo non rispetti il figlio. Steve confessa a Janet di essere stato a letto con la tata molti anni prima. Kelly inizialmente \u00e8 contraria al fatto che Matt faccia da donatore, ma dopo cambia idea. Gina si presenta per portare Michael al ballo, convincendo l'uomo ad ascoltare di pi\u00f9 i bisogni il figlio. Dylan fa una sorpresa alla ragazza, presentandosi al ballo studentesco e facendogli da cavaliere. David esce con Camille, giornalista di moda conosciuta tramite Donna. Noah viene rapito dagli amici spacciatori.\nIl gioco delle coppie.\nTrama.\nKelly e Matt, convinti da Donna, decidono di partecipare ad un gioco per coppie, ma poco prima di registrare la puntata Kelly sta male e viene sostituita da Donna. Matt e Kelly finiranno per\u00f2 per litigare in quanto la ragazza confessa tutti i particolari della loro storia all'amica. I rapitori di Noah chiedono a Dylan di pagare un riscatto e questo accetta, ma durante la consegna del denaro, Shane rapisce anche lui con l'aiuto di Josie. Gina inizia a passare del tempo con il suo vero padre fino a quando una sera lo trova morto in soggiorno.\nScappo dalla citt\u00e0.\nTrama.\nViene ufficialmente dichiarata la morte del dottor Martin e la maggior parte delle persone accusa Gina per l'accaduto. Solo durante la messa, Felice e Donna capiranno e perdoneranno la ragazza. Gina e Dylan decidono di abbandonare Beverly Hills, ma solo la ragazza lo far\u00e0. David conforta Donna. Matt \u00e8 in crisi economica.\nScioccante sorpresa.\nTrama.\nDurante un servizio al telegiornale su un atterraggio di emergenza, Steve e Dylan vedono un uomo identico a Jack McKay. Il giovane decide cos\u00ec di indagare e nota che il magazzino che utilizzava l\u2019uomo \u00e8 stato improvvisamente svuotato. Grazie all'aiuto di Kelly, scopre inoltre che sul volo era presente un uomo di nome Eddie Waitkus, nome che aveva un significato per il giovane e il padre. Janet e Steve organizzano una cena per presentare Donna a un loro amico, ma mentre mangiano irrompe Noah ubriaco. La ragazza decide cos\u00ec di troncare la conoscenza per aiutare Noah. Camille acquista una piccola quota del negozio di Donna. Una notte mentre Kelly, Matt e Donna dormono, sentono dei rumori e hanno paura si tratti di un ladro, ma in realt\u00e0 \u00e8 Noah ubriaco.\nRitorno dal passato.\nTrama.\nDylan, con l'aiuto di Kelly e Matt, continua le ricerche del padre. Scopriranno che l'uomo si \u00e8 rifatto una vita e che ha una nuova famiglia. Visto ci\u00f2, il giovane non avr\u00e0 il coraggio di presentarsi a casa dell'uomo. Donna accudisce Noah ospitandolo a casa sua ma presto le dir\u00e0 di andarsene e di affrontare il dolore da sobrio. Ryan, il fratellastro di Steve, durante le vacanza giunge in citt\u00e0. I due passeranno del tempo insieme in maniera infantile e Janet consiglier\u00e0 al marito di essere di buon esempio per il ragazzo e di fargli da guida. David, sotto proposta di Camille, dice a Donna che il loro rapporto d'amicizia dovrebbe cambiare, in modo tale che la ragazza non possa esserne gelosa. Dylan \u00e8 in hotel quando si presenta Jack.\nL'ultimo addio.\nTrama.\nDylan non riesce a perdonare Jack per avergli mentito sulla sua morte e per non aver parlato di lui alla nuova famiglia. Questo allora, per dimostrare affetto verso il figlio, decide di abbandonare il programma di protezione testimoni e gli chiede di trasferirsi con lui e la nuova famiglia in un\u2019altra citt\u00e0. Christine lo avvisa per\u00f2 che alcuni nemici di Jack hanno saputo che \u00e8 ancora vivo e che vogliono ammazzarlo, quindi i due sono costretti a dirsi addio per sempre. A David viene offerto un posto di lavoro in una stazione radio di New York, ma mentre \u00e8 in viaggio capisce di non volersi allontanare da Donna. Anche la ragazza mostra gelosia nei confronti di Camille, cos\u00ec confessa a Kelly di essere ancora innamorata di David.\nUn rave da sballo!\nTrama.\nKelly offre un lavoro alla piccola Maddy per un servizio fotografico. Se inizialmente la bambina piacer\u00e0, successivamente verr\u00e0 sostituita da Steve. Poco dopo per\u00f2 verr\u00e0 licenziato anche lui. Dylan e Matt decidono di passare il week-end assieme nel deserto e parteciperanno ad un rave dove Matt verr\u00e0 drogato inconsapevolmente. Si sveglier\u00e0 in un sacco a pelo, in compagnia di una ragazza conosciuta la notte prima. Noah conosce Ellen, una ragazza che frequenta gli alcolisti anonimi. Donna sorprende David e Camille nudi alla boutique e questo la turber\u00e0.\nUn sito web per Donna Martin.\nTrama.\nKelly e Matt iniziano ad organizzare il matrimonio, ma la ragazza nota che questo si comporta in maniera strana e distaccata. Chiede cos\u00ec a Dylan se mentre erano nel deserto fosse accaduto qualcosa, ma questo mente. Donna \u00e8 intenzionata ad aprire un sito web per ampliare la clientela ma rivelandosi troppo costoso, decide di rinunciarci. Camille chiede cos\u00ec a Dylan di finanziarle e questo accetta. David \u00e8 infastidito dal rapporto che si sta creando tra la ragazza e Dylan.\nAccesso negato.\nTrama.\nIl padre di Kelly giunge in citt\u00e0. Steve investe contro la volont\u00e0 di Janet, diecimila dollari nel sito di Donna. Matt dice a Kelly che Emy \u00e8 una ragazza che Dylan ha rimorchiato nel deserto, mentendole. David rompe con Camille. Noah convince Elle a frequentare gli alcolisti anonimi. La ragazza le confesser\u00e0 poi di avere una figlia di sei anni della quale si occuper\u00e0 non appena si riprender\u00e0. Viene organizzata una festa per lanciare ufficialmente in rete il sito \u201cDonna Martin Originals\u201d ma questo verr\u00e0 bloccato perch\u00e9 Donna non vuole pi\u00f9 frequentare Mitch, il creatore del sito. Donna si presenter\u00e0 quindi dal ragazzo e lo convincer\u00e0 a sistemare tutto.\nAmore o amicizia?\nTrama.\nA Steve e Janet viene proposto di vendere il Beverly beat con l\u2019offerta per la ragazza di continuare a lavorare al giornale, mentre Steve si trover\u00e0 a dover badare alla piccola Maddy tutto il giorno. Felice Martin decide di vendere la casa e questo turba Donna che trova un supporto morale in David. I due arrivano anche a confessare di amarsi ma non sentendosela di mettere a rischio il rapporto che li lega, decidono di rimanere amici. Grazie all'aiuto di Felice, Steve e Janet che gli organizzano un appuntamento al buio, i due decidono di rimettersi insieme.\nProposta di matrimonio.\nTrama.\nDonna confessa a Camille che sta nuovamente con David. Decider\u00e0 quindi di vendere la sua quota del negozio. Janet si lamenta del fatto di passare poco tempo in famiglia ma allo stesso tempo non vuole perdere la nuova possibilit\u00e0 lavorativa. Dopo aver sentito la notizia di un surfista morto, Kelly si spaventa credendo che si tratti di Dylan. Solo allora capir\u00e0 che non pu\u00f2 fare a meno del ragazzo nella sua vita. A fine serata Matt si presenta da Kelly sconvolto perch\u00e9 il fratello ha perso la vita in un incidente stradale.\nCrisi e dubbi.\nTrama.\nDavid per esprimere i suoi sentimenti per Donna, scrive una dedica nella sabbia. Questa \u00e8 ancora indecisa per paura che le cose non andranno bene, ma dopo una chiacchierata con Janet, si convincer\u00e0 di volersi sposare. Matt pensa di trasferirsi a New York per crescere il bambino con la cognata, ma a causa dei sentimenti che prova per Kelly, decide di rimanere a Beverly Hills. La ragazza per\u00f2 rompe il fidanzamento perch\u00e9 prova ancora dei sentimenti per Dylan.\nAddio Beverly Hills.\nTrama.\nDonna chiede a Nat di accompagnarla all'altare. Kelly e Dylan decidono di riprovare a far funzionare la loro storia d'amore. Steve e Janet comprano un nuovo giornale in modo da poter passare pi\u00f9 tempo in famiglia. I ragazzi festeggiano le varie feste di addio al nubilato e celibato. \u00c8 Il giorno del matrimonio e tutti quanti salutano Beverly Hills ballando e festeggiando."}
{"id": "1227356", "revid": "1782831", "url": "https://it.wikipedia.org/wiki?curid=1227356", "title": "Lisa Hayes", "text": "Lisa Hayes (in originale \"Misa Hayase\") \u00e8 un personaggio della serie animata giapponese \"Macross\", adattata negli anni ottanta in \"Robotech\" dalla statunitense Harmony Gold.\nNata il 3 marzo del 1985 \u00e8 la figlia dell'ammiraglio Thomas Hayes, uno dei componenti del Governo Unito Terrestre. Indirizzata giovanissima alla carriera militare, Lisa entra a far parte dell'\u00e9quipe del professor Edwards che studia e ricostruisce l'SDF-1 precipitato sulla Terra.\nCaratteristiche fisiche.\nLisa \u00e8 alta 1,65 cm, pesa circa 55 kg, ha i capelli lunghi castano chiaro ed un fisico minuto.\nCarriera.\nInserita nello staff del Capitano Henry J. Gloval (Bruno J. Global in Macross), ne diviene l'aiutante di plancia, stringendo al contempo una bella amicizia con la collega Claudia Grant (Claudia LaSalle in Macross). Sentimentalmente provata dalla morte su Marte del fidanzato, con il tempo avvia un tormentato rapporto con Rick Hunter (Hikaru Ichijyo in Macross). Dopo la grande battaglia contro l'armata di Dolza (Bodolza in Macross), le viene affidata prima la missione di recupero della Robotech Factory, poi il comando del vascello SDF-2 ancora in costruzione. Scampata per miracolo all'attacco suicida di Lord Kyron, avvia ufficialmente la sua storia d'amore con Rick e con lui inizia a progettare la costruzione dell'SDF-3 (poich\u00e9 l'SDF-2 \u00e8 stato distrutto durante tale attacco).\nNel film Robotech II: The Sentinels, Rick e Lisa si sposano con una cerimonia sontuosa."}
{"id": "1227357", "revid": "622792", "url": "https://it.wikipedia.org/wiki?curid=1227357", "title": "Most Outstanding Player", "text": "Most Outstanding Player (MOP), espressione di lingua inglese che significa \"il giocatore che si \u00e8 distinto maggiormente\", \u00e8 un termine usato in ambito sportivo per identificare un riconoscimento che viene assegnato al miglior giocatore di una squadra, di una lega, di un campionato o anche di una singola partita. \nL'espressione ha significato analogo a Most Valuable Player (giocatore di maggior valore), ma a differenza di quest'ultima, non \u00e8 attestato l'uso nella lingua italiana. \nPremi specifici comprendono:"}
{"id": "1227364", "revid": "1340213", "url": "https://it.wikipedia.org/wiki?curid=1227364", "title": "Episodi de I Colby (prima stagione)", "text": "La prima stagione del telefilm I Colby \u00e8 andata in onda negli USA dal 20 novembre 1985 al 22 maggio 1986 sul canale ABC. In Italia \u00e8 stata trasmessa dalla rete privata Canale 5 tra il 23 gennaio 1987 e il 15 marzo 1988."}
{"id": "1227365", "revid": "287204", "url": "https://it.wikipedia.org/wiki?curid=1227365", "title": "Lingue munda", "text": "Le lingue munda costituiscono una famiglia linguistica appartenente alle lingue austroasiatiche parlata in India, in Bangladesh e in Nepal.\nDistribuzione geografica.\nSi tratta di una ventina circa di lingue senza tradizione scritta, per un numero complessivo di locutori che si aggira intorno ai nove milioni, tutti appartenenti ai cosiddetti popoli tribali dell'India o Adivasi; la pi\u00f9 diffusa \u00e8 il santali, parlata da circa 6 milioni di persone.\nLe lingue munda sono attestate anche in Bangladesh, dove si parlano il koda, il mundari e il santali, e in Nepal, dove si parlano il mundari e il santali.\nClassificazione.\nProblematica appare una correlazione tra le lingue munda e altre famiglie linguistiche note.\nLa maggior parte dei linguisti classificano il gruppo all'interno della famiglia linguistica austroasiatica. Questa \u00e8 anche la soluzione adottata dall'ISO che nello standard ISO 639-5 definisce una gerarchia per le lingue austronersiane cos\u00ec composta:\nIl fatto che alcune caratteristiche delle lingue sembrano abbastanza diverse dalle altre lingue austronesiane (lingue mon-khmer) e semmai pi\u00f9 simili a quelle delle lingue dravidiche, porta alcuni a considerarle una famiglia isolata.\nFamiglie componenti.\nAnche in merito alla struttura delle famiglie componenti il gruppo munda esistono varie ipotesi. Quella pi\u00f9 consolidata e condivisa \u00e8 quella di G\u00e9rard Diffloth del 1974 che individua due sottogruppi cos\u00ec articolati:\nStoria.\nDapprima confuse con le lingue dravidiche, le lingue munda furono riconosciute come famiglia separata dal linguista Max M\u00fcller nel 1857. Alcune lingue minori del gruppo furono scoperte solo negli anni sessanta del XX secolo: si tratta del parengi, del bonda e del didey, diffuse nella parte meridionale del distretto di Koraput, nello stato indiano dell'Orissa."}
{"id": "1227366", "revid": "1340213", "url": "https://it.wikipedia.org/wiki?curid=1227366", "title": "Episodi de I Colby (seconda stagione)", "text": "La seconda stagione del telefilm I Colby \u00e8 andata in onda negli USA dal 24 settembre 1986 al 26 marzo 1987. In Italia \u00e8 stata trasmessa da Canale 5 tra il 22 marzo e il 20 dicembre 1988."}
{"id": "1227367", "revid": "767487", "url": "https://it.wikipedia.org/wiki?curid=1227367", "title": "Moldovene\u0219ti", "text": "Moldovene\u0219ti (in passato \"Varfal\u0103u\", in ungherese \"V\u00e1rfalva\", in tedesco \"Burgdorf\") \u00e8 un comune della Romania di 3.610 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 6 villaggi: B\u0103deni, Moldovene\u0219ti, Pietroasa, Pl\u0103ie\u0219ti, Podeni, Stejeri\u0219."}
{"id": "1227368", "revid": "1543377", "url": "https://it.wikipedia.org/wiki?curid=1227368", "title": "Genocidio dei greci del Ponto", "text": "L'espressione genocidio dei greci del Ponto \u00e8 un'espressione utilizzata con riferimento alla storia dei greci del Ponto durante e dopo la prima guerra mondiale, tra 1914 e 1923. Che si tratti o meno di genocidio \u00e8 oggetto di controversia tra la Turchia e la Grecia. Singoli stati degli Stati Uniti d'America hanno gi\u00e0 votato risoluzioni volte a riconoscerlo come genocidio.\nStoria.\nSecondo la \"Ligue Internationale pour les Droits et la Lib\u00e9ration des Peuples\", tra 1916 e 1923, quasi 350.000 greci del Ponto furono uccisi. Merrill D. Peterson indica 360.000 vittime. GK Valavanis stima 5.238.000 vittime per gli omicidi, le impiccagioni, la fame e le malattie. Secondo Ismail Enver, uno dei principali responsabili del genocidio e consulente per l'esercito tedesco, il ministro turco della Difesa ha riferito nel 1915 che voleva \"risolvere il problema greco ... allo stesso modo in cui pensava di aver risolto il problema armeno\".\nTestimonianze.\nTestimonianze scritte del genocidio greco si trovano nel libro di George Horton, console generale degli USA a Smirne nel 1922, e nel libro di Henry Morgenthau, ambasciatore statunitense a Costantinopoli. Inoltre c'\u00e8 l'opera letteraria di Elia Venezis \"Il numero 31328\" (1931), ritenuto dall'autore come \"il libro della schiavit\u00f9\", dove descrive le sue esperienze nel momento in cui viene preso come ostaggio all'interno dell'Asia Minore. Dei 3.000 ostaggi presi con lui, soltanto 23 sopravvissero. Altre opere conosciute su questi dettagli sono \"La catastrofe minorasiatica\" (Atene 1970) e \"Terre sanguinose\" (in italiano intitolato Addio Anatolia, Atene 1989) di Dido Sotir\u00edou, e \"Neanche il mio nome\" di Thea Halo.\nNumeri.\nSecondo fonti greche il genocidio e il conseguente scambio di popolazioni ha portato solo in Grecia, secondo il censimento del 1928, 1.221.849 di profughi su un totale di 6.204.684 abitanti (il 20% circa della popolazione totale). A questo numero si devono aggiungere i decessi dei profughi per stenti e il loro flusso migratorio dalla Grecia verso gli Stati Uniti dal 1922 al 1928, le vittime delle operazioni di pulizia etnica e i greci rifugiati in altri paesi del Mar Nero e del Mediterraneo.\nSecondo Rudolph Rummel tra il 1914 e il 1918 furono sterminati 384.000 Greci e tra il 1920 e il 1922 ne sarebbero stati uccisi altri 264.000, per un totale di 648.000. Secondo la storica Constantine Hatzidimitriou il numero delle vittime ammonterebbe a circa 735.370.\nRiconoscimento del genocidio greco.\nLa Grecia e Cipro hanno ufficialmente riconosciuto il genocidio e nel 1994 ne hanno dichiarato il 19 maggio giornata commemorativa. Negli Stati Uniti d'America Carolina del sud, New Jersey, Florida, Massachusetts, Pennsylvania, Illinois, Georgia, Rhode Island, Indiana, South Dakota e West Virginia, come anche le citt\u00e0 di New York e Cleveland, hanno adottato delle risoluzioni volte a riconoscere il genocidio. Tuttavia tali risoluzioni non sono state recepite a livello federale. Anche l'Armenia ha mosso i primi passi verso il riconoscimento nel 2003 per poi riconoscere ufficialmente il genocidio nel 2015, anno in cui \u00e8 stato riconosciuto anche dai Paesi Bassi. La Svezia ha riconosciuto ufficialmente il genocidio nel 2010. Altri paesi che hanno riconosciuto lo sterminio sono Austria, Canada e Australia.\nNel dicembre 2007 l'associazione denominata \"International Association of Genocide Scholars (IAGS)\" ha approvato a larga maggioranza una risoluzione in cui afferma che la campagna del 1914-1923 contro i greci dell'Impero Ottomano costitu\u00ec un genocidio.\nNegazionismo.\nDa parte sua la Turchia rigetta il termine di genocidio, ritenendo inoltre che indire la giornata commemorativa il 19 maggio sia una provocazione, poich\u00e9 tale data coincide con una festa nazionale turca. Il ministro degli Esteri turco, a seguito della proclamazione della giornata del ricordo in Grecia, ha aggiunto anche delle accuse: \"con questa risoluzione il Parlamento greco, che in realt\u00e0 deve scusarsi con il popolo turco per i massacri perpetrati in Anatolia, non solo sostiene la politica tradizionale greca di distorsione della storia, ma mostra anche che lo spirito espansionistico greco \u00e8 ancora vivo\"."}
{"id": "1227370", "revid": "767487", "url": "https://it.wikipedia.org/wiki?curid=1227370", "title": "Fize\u0219u Gherlii", "text": "Fize\u0219u Gherlii (in ungherese \"\u00d6rd\u00f6ng\u00f6sf\u00fczes\") \u00e8 un comune della Romania di 2.664 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 4 villaggi: Bon\u021b, Fize\u0219u Gherlii, Nicula, S\u0103c\u0103laia."}
{"id": "1227375", "revid": "1718925", "url": "https://it.wikipedia.org/wiki?curid=1227375", "title": "Psicologia di comunit\u00e0", "text": "La psicologia di comunit\u00e0 costituisce un'area di studi, ricerche e interventi professionali che si focalizza sulle persone e i gruppi all'interno dei contesti socioculturali, economici, organizzativi e territoriali nei quali vivono e con i quali interagiscono continuamente. L'articolazione tra sfera individuale e collettiva nel contesto delle relazioni comunitarie connota l'oggetto di studio specifico della psicologia di comunit\u00e0. \nGeneralit\u00e0.\nLa psicologia di comunit\u00e0 costituisce un'area di studi, ricerche e interventi professionali che si focalizza sulle persone e i gruppi all'interno dei contesti socioculturali, economici, organizzativi e territoriali nei quali vivono e con i quali interagiscono continuamente. L'articolazione tra sfera individuale e collettiva nel contesto delle relazioni comunitarie connota l'oggetto di studio specifico della psicologia di comunit\u00e0. Settore applicativo nato \"formalmente\" nel 1965, dopo un convegno a Swampscott (nel New England, USA), \u00e8 stato in realt\u00e0 anticipato, nelle sue idee fondanti, da Alfred Adler, con le sue riflessioni sulle dimensioni sociali e comunitarie del disagio e dell'oggetto d'intervento dell'azione psicologica e da Reich 2007 nella sua opera \u201cInternational Community Psychology\u201d ritrova radici ben pi\u00f9 profonde nelle diverse aree del globo. Da qui si evince una caratteristica basilare della psicologia di comunit\u00e0 nel suo essere contestualizzato ed avere un radicamento nel contesto locale di riferimento. La psicologia di comunit\u00e0 \u00e8 nata anche in seguito ad una riflessione sui cambiamenti operativi ed organizzativi in campo psichiatrico, e della dimensione sociale della pratica clinica stessa. L'interesse per la psicologia di comunit\u00e0 anche in Italia \u00e8 di tipo pragmatico, mirato al miglioramento della qualit\u00e0 della vita e della competenza della comunit\u00e0. La psicologia di comunit\u00e0 storicamente ha mirato a promuovere il benessere individuale, gruppale e collettivo, attraverso un'opera \"emancipatoria\" e di forte carica sociale, tipicamente caratterizzata da azioni finalizzate alla prevenzione del disagio e dalla promozione della salute (\"salutogenesi\"). Temi imprescindibili per l'operatore di comunit\u00e0 sono il saper entrare empaticamente in contatto con la persona ed i gruppi cui fornire aiuto, il concetto di \"empowerment\", l'attenzione alla dimensione psicosociale dell'intervento psicologico, la sensibilit\u00e0 alla dimensione culturale, e l'implementazione di tecniche di auto mutuo aiuto.\nInfatti essa, pur riconoscendo la tradizione della psicologia clinica, sottolinea esplicitamente il fatto che molti dei problemi che le persone devono affrontare derivano non da dinamiche intrapsichiche, ma da fallimenti della comunit\u00e0 e dei suoi sistemi di interazione e di servizio al cittadino e che la prospettiva di aiutare le persone solo constatando e cercando di attenuare i loro disturbi rischia di mascherare i loro punti di forza e le loro competenze di auto-aiuto. Viene, quindi, messa in risalto l'esigenza di considerare congiuntamente le dimensioni personali e sociali dell'esperienza umana nel presupposto che i processi psicologici sono strettamente interconnessi con quelli sociali. In tal senso, la comunit\u00e0 e le interazioni sociali che la caratterizzano divengono sia lo schema di riferimento per comprendere \u00abin situazione\u00bb i problemi, gli ostacoli allo sviluppo della persona e le vere e proprie patologie sia lo strumento col quale la stessa persona pu\u00f2 trovare le opportunit\u00e0, le risorse, i sostegni e le tutele per costruire il proprio benessere personale e collettivo. \nQuesta doppia connotazione della comunit\u00e0 sociale (come possibile fonte del disagio psicosociale, ma anche come risorsa terapeutica) sostiene l'orientamento interventista della psicologia di comunit\u00e0, soprattutto nella direzione della prevenzione e delle azioni di empowerment delle persone e della comunit\u00e0. Si comprende allora come la Psicologia di comunit\u00e0 sia portatrice di una prospettiva valoriale di tipo emancipatorio che enfatizza i valori e la dignit\u00e0 della persona ad ogni livello sociale e sostiene con forza la rappresentazione di una societ\u00e0 democratica e partecipativa, capace di esprimere, nei rapporti con i suoi membri e nei vari servizi resi, i principi di solidariet\u00e0, sussidiariet\u00e0, equit\u00e0, giustizia sociale ed eguaglianza. \nGli ambiti di ricerca tipici della psicologia di comunit\u00e0 riguardano, ad esempio: natura e tipo di relazioni tra individui, gruppi e comunit\u00e0 (con specifico interesse sui sistemi sociali in cui esse sono inserite); analisi delle caratteristiche fisiche e psicosociali dei contesti di vita e individuazione dei rischi, dei problemi e delle risorse delle comunit\u00e0 nella prospettiva di costruire interventi psicosociali di tipo partecipativo; le problematiche della salute mentale e il disagio sociale e psichico secondo un'ottica di prevenzione oggi definita come \u00abuniversale\u00bb; le nuove forme di dipendenza sociale; la valutazione dei servizi e dei programmi di prevenzione; la valutazione dell'impatto sociale dei cambiamenti (sociali, ambientali, organizzativi, ecc.); il significato e la funzione delle differenti forme di sostegno sociale (ad esempio, analisi delle reti sociali); i fattori di rischio psicosociale e la resilienza; il senso di comunit\u00e0, i profili di comunit\u00e0, la qualit\u00e0 della vita nelle comunit\u00e0; la promozione delle varie forme di empowerment, compreso quello socio-politico; i requisiti e le condizioni per lo sviluppo di comunit\u00e0 competenti. Sul piano delle azioni professionali si sottolineano gli approcci metodologici di tipo partecipativo (ad esempio, la ricerca-azione e la community-based research). Essi sono mirati a sollecitare le persone ad affrontare attivamente i problemi per evitare l'insorgere di situazioni critiche peggiori. A tal fine l'intervento psicosociale punta sull'incremento dell'efficacia delle strategie di coping anche mediante il riconoscimento, il reperimento o il potenziamento di risorse personali e sociali adeguate alla specifica situazione. Questa modalit\u00e0 di empowerment individuale e collettivo si concretizza in vari ambiti. Risulta particolarmente significativo l'intervento professionale in favore e a tutela di gruppi sociali ai margini della comunit\u00e0 o socialmente pi\u00f9 vulnerabili (ad esempio, disoccupati, migranti, svantaggiati sociali, persone private dei diritti civili, gruppi di minoranza etnica o religiosa, anziani, ecc.). Tuttavia, la pratica professionale \u00e8 indirizzata anche sul \u00abbuon funzionamento\u00bb della comunit\u00e0 nel suo complesso, sullo sviluppo del suo capitale psicologico e sociale e della partecipazione collettiva di tutti i cittadini alla soluzione dei problemi comuni. Pertanto, gli interventi riguardano, ad esempio: problemi relativi alla promozione del benessere nei vari contesti di vita, alla tutela della salute fisica e psicosociale dei cittadini delle diverse classi d'et\u00e0, allo sviluppo di comunit\u00e0 competenti, all'identificazione di rischi sociali collettivi (violenza urbana, povert\u00e0, disoccupazione di lungo periodo, razzismo, omofobia, discriminazione e diritti civili, incidenti stradali, in casa e sul lavoro, insuccesso scolastico, varie forme di dipendenza e abuso di sostanze, ecc.), alla formazione di operatori in vari campi del lavoro sociale e sanitario, ecc. Si indirizzano, inoltre, su livelli diversi di azione: dal miglioramento delle relazioni nel micro-sistema individuale e familiare si passano progressivamente a considerare le problematiche di sistemi di ordine superiore come: gli istituti scolastici (ad esempio, prevenzione degli abbandoni), le comunit\u00e0 residenziali e le loro alternative sul territorio, le organizzazioni lavorative private e pubbliche, le cooperative, i servizi pubblici degli enti locali, le aziende socio-sanitarie e gli ospedali, i quartieri fino a interessare il macro-sistema socioeconomico e socioculturale (ad esempio, il sistema di welfare locale, le politiche sociali e sanitarie e i loro impatti sulla comunit\u00e0). \nLa psicologia di comunit\u00e0 ha un'impronta fortemente interdisciplinare e interagisce non solo con altre discipline psicologiche come la psicologia clinica, la psicologia sociale, la psicologia della salute, la psicologia dello sviluppo, la psicologia ambientale, psicologia interculturale, ma anche con numerosi ambiti disciplinari non psicologici (sanit\u00e0 pubblica, sociologia, scienze politiche, scienze economiche, epidemiologia, scienze mediche, servizio sociale, ecologia, architettura ecc.). Del resto, gli psicologi di comunit\u00e0 collaborano sistematicamente nella progettazione e attuazione dei loro interventi professionali con molte figure professionali: assistenti sociali, medici, funzionari dei servizi sociali e sanitari, amministratori pubblici, urbanisti, pedagogisti e formatori, insegnanti, ecc. .\nLo psicologo di comunit\u00e0 \u00e8 dunque un \"partecipant conceptualizer\", ovvero ha s\u00ec il compito di elaborare teorie, ma per fare ci\u00f2 deve partecipare direttamente al lavoro con (e non sul) cittadino-utente. Murrell defin\u00ec la psicologia di comunit\u00e0 come lo studio delle transazioni tra le reti di sistemi sociali, le popolazioni e l'individuo. Esso sviluppa e valuta metodi di intervento che migliorino gli adattamenti della persona all'ambiente.\nLa psicologia di Comunit\u00e0 in Italia.\nVolendo tracciare una breve storia della diffusione della psicologia di comunit\u00e0 (PdC) in Italia, si deve risalire alla fine degli anni '70, e in specifico all'uscita del volume Psicologia di comunit\u00e0 (Francescato, 1977), in cui venivano presentati per la prima volta al pubblico italiano gli schemi concettuali e le strategie di intervento di questa \u201cnuova\u201d disciplina, cos\u00ec come si stava configurando negli Stati Uniti, riportandone esempi di applicazione, strumenti operativi e posizioni differenziate (tra ala moderata e ala radicale).\nNel 1979 e nel 1980 si tennero rispettivamente il 1\u00ba e il 2\u00ba Convegno Italiano di psicologia di comunit\u00e0, a Mazzano, i cui lavori testimoniarono l'esistenza \u201cdi fatto\u201d di un numero consistente di psicologi (ma anche di educatori, operatori sociali, animatori) che gi\u00e0 lavoravano in un'ottica di psicologia di comunit\u00e0 ed erano impegnati a fare una psicologia concreta, centrata sui bisogni dei gruppi, delle organizzazioni e delle collettivit\u00e0, con il fine di migliorare la qualit\u00e0 di vita delle persone. Emergevano gi\u00e0 allora con una certa chiarezza alcuni elementi distintivi dell'identit\u00e0 di uno psicologo di comunit\u00e0: privilegiare la prevenzione, lavorare insieme agli utenti, incoraggiandone la partecipazione, operare nel territorio, inteso come sistema, cio\u00e8 un insieme complesso e organizzato in cui ciascuna parte va connessa con le altre; utilizzare strategie diversificate dalla ricerca-intervento all'animazione socio-culturale, dalla consulenza agli interventi di educazione permanente. Al 1\u00ba convegno partecip\u00f2 anche Mike Bender, responsabile dei servizi psicologici del distretto di Newham, a Londra, autore di un agile volume Psicologia di comunit\u00e0 tradotto in italiano nel 1979, in cui venivano riportati esempi di intervento degli psicologi nella comunit\u00e0 britannica.\nIn questo clima culturale fine anni '70, caratterizzato da una grande vivacit\u00e0 intellettuale, che si espresse in forma di movimenti collettivi contro lo status quo (ad esempio il movimento studentesco, il movimento femminista, il movimento attorno a Psichiatria Democratica) e da sperimentazioni interessanti nel settore sociale, sanitario e psichiatrico, sollecitati dalla conoscenza della letteratura nordamericana, in cui si ritrovavano idee e strategie parzialmente in sintonia con quanto si stava realizzando nel nostro contesto, ritenemmo importante dar conto di quanto stava maturando nella realt\u00e0 italiana e proporre una visione contestualizzata di questo nuovo approccio. Nel 1980 usc\u00ec Psicologia sociale di comunit\u00e0 (di Palmonari e Zani), che gi\u00e0 nel titolo proponeva una precisa presa di posizione in merito: l'obiettivo dichiarato era quello di offrire un contributo specifico alla realizzazione dei servizi socio-sanitari territoriali, mediante l'elaborazione di un programma ragionato per il lavoro dello psicologo in tali servizi, delineando i punti essenziali di un nuovo modo di impiegare la psicologia, per affrontare i problemi della comunit\u00e0 locale, tenendo ben presente le peculiarit\u00e0 della situazione italiana, per evitare il rischio di una mera trasposizione della psicologia di comunit\u00e0 di importazione anglosassone.\nIl percorso della istituzionalizzazione della disciplina \u00e8 avvenuto per gradi: nel 1981 venne istituita la Divisione di PdC della Societ\u00e0 Italiana di Psicologia (SIPs), che da quel momento organizz\u00f2 incontri periodici molto frequentati (ad indicare un'attenzione particolare a queste tematiche) sia all'interno del congressi nazionali sia con iniziative autonome. Dal novembre 1994, anche in seguito alle vicissitudini della SIPs, la divisione si \u00e8 trasformata in Societ\u00e0 Italiana di Psicologia di Comunit\u00e0 (SIPCO). Da allora, la SIPCO, che si \u00e8 dotata di uno Statuto, un Regolamento, un Codice Etico, organizza periodicamente convegni nazionali, iniziative seminariali, incontri di formazione per i soci \u201cgiovani\u201d. \nRitornando alla storia e allo sviluppo della disciplina, nel 1986, con l'entrata in vigore del nuovo ordinamento del corso di laurea in Psicologia, venne istituito l'indirizzo di Psicologia clinica e di comunit\u00e0, in cui l'insegnamento di PdC era materia fondamentale. Questo comport\u00f2 che nel giro di pochi anni in tutto il territorio nazionale fossero istituiti insegnamenti della disciplina, anche in corsi di laurea affini (come scienze dell'educazione). Le successive e continue riforme degli studi universitari, che si sono succedute negli ultimi anni, hanno modificato sostanzialmente il quadro attuale del curriculum degli psicologi: attualmente l'insegnamento \u00e8 presente in numerosi corsi di studio di 1\u00b0 e soprattutto di 2\u00ba livello (Laurea Magistrale). L'offerta di corsi post lauream, a livello di master, dottorato o scuole di specializzazione \u00e8 poco presente nel settore pubblico, mentre qualche opportunit\u00e0 esiste a livello privato, da parte di associazioni di professionisti.\nTipologie di funzioni e attivit\u00e0 professionali caratteristiche.\nLo psicologo di comunit\u00e0 \u00e8 un laureato magistrale, abilitato dall'Esame di stato all'esercizio della professione, iscritto all'Albo degli psicologi nella sezione A, capace di operare in completa autonomia professionale. Mentre gli orientamenti teorici e le pratiche operative della psicologia di comunit\u00e0 possono accomunare tutti laureati in psicologia, i trattamenti psicoterapeutici sono riservati a quei laureati che sono in possesso del diploma di specializzazione (ad esempio, in Psicologia della salute). \nSi inserisce nel mercato occupazionale dei servizi sociali e sanitari, educativi, pubblici e privati: o come dipendenti del SSN nei servizi di psicologia delle ASL (variamente denominati e dislocati anche in Dipartimenti di prevenzione e di salute pubblica, SerT e in altri dipartimenti comprendenti l'area della prevenzione) qualora in possesso del Diploma di specializzazione in una dei corsi di specializzazione di area psicologica; o come dipendente dei servizi educativi e sociali di enti locali territoriali; o come socio di cooperative che offrono servizi sociali, educativi, riabilitativi e di assistenza sanitaria e sociale; o come libero professionista (singolo o associato in societ\u00e0 di consulenza anche pluridisciplinare) per l'erogazione di servizi di natura clinica, riabilitativa e di educazione sanitaria nell'ambito delle scuole primarie e secondarie, delle istituzioni assistenziali, delle comunit\u00e0 residenziali, delle organizzazioni di lavoro e della comunit\u00e0; o come ricercatore in centri studi e ricerche pubblici e privati e presso l'universit\u00e0.\nPu\u00f2 inoltre effettuare:"}
{"id": "1227377", "revid": "12222", "url": "https://it.wikipedia.org/wiki?curid=1227377", "title": "Deltamethrin", "text": ""}
{"id": "1227378", "revid": "12222", "url": "https://it.wikipedia.org/wiki?curid=1227378", "title": "Decamethrin", "text": ""}
{"id": "1227379", "revid": "12222", "url": "https://it.wikipedia.org/wiki?curid=1227379", "title": "Decis", "text": ""}
{"id": "1227387", "revid": "508036", "url": "https://it.wikipedia.org/wiki?curid=1227387", "title": "Apparato tegumentario", "text": "L'apparato tegumentario svolge le funzioni di rivestimento, secrezione, termoregolazione, attivit\u00e0 sensoriale e protezione dell'organismo. Nei vertebrati \u00e8 costituito dalla pelle e dagli annessi cutanei.\nEpidermide.\nL'epidermide \u00e8 la zona pi\u00f9 esterna della pelle. Alla sua base ci sono numerosi strati di cellule che si riproducono continuamente spostandosi verso gli strati pi\u00f9 esterni per sostituire quelle che muoiono e si staccano (causando ad esempio, la forfora).\nNell'epidermide si possono riconoscere pi\u00f9 strati, dal basso verso l'alto:\nL'epidermide non contiene vasi sanguigni, salvo negli anfibi che respirano anche attraverso la pelle (come le rane), e viene nutrita per diffusione attraverso il derma sottostante. All'interno dell'epidermide troviamo altre cellule svolgenti funzioni diverse:\nDerma.\nSi trova sotto lo strato dell'epidermide ed \u00e8 costituito da tessuto connettivo, che funge da ammortizzatore per i traumi meccanici della pelle. Il derma \u00e8 strettamente legato all'epidermide da una \"membrana basale\" e ospita molte terminazioni nervose (meccanorecettori) che forniscono la sensibilit\u00e0 tattile e termica. Contiene inoltre vasi sanguigni, vasi linfatici, ghiandole sebacee, ghiandole sudoripare, ghiandole apocrine e follicoli piliferi.\nIl derma si suddivide in due strati: quello pi\u00f9 esterno, adiacente all'epidermide, \u00e8 detto strato papillare, quello pi\u00f9 profondo e pi\u00f9 spesso \u00e8 chiamato strato reticolare.\nLo strato papillare \u00e8 formato da protuberanze digitiformi, chiamate appunto papille, che si estendono verso l'epidermide rafforzando l'adesione tra i due strati. Questa conformazione caratteristica dello strato papillare forma delle caratteristiche irregolarit\u00e0 di superficie che sono determinate geneticamente e differiscono da individuo a individuo. In alcune regioni (polpastrello, palmo della mano, pianta del piede) queste irregolarit\u00e0 si strutturano a formare i cosiddetti dermatoglifi che vengono utilizzati per verificare l'identit\u00e0 di un individuo.\nLo strato reticolare \u00e8 composto da fibre collagene, reticolari ed elastiche, che conferiscono alla pelle l'elasticit\u00e0, l'estensibilit\u00e0 e la resistenza alle trazioni. Da questo strato originano i bulbi piliferi, le unghie, le ghiandole sebacee e sudoripare.\nHa anche delle fibre elastiche che permettono l'elasticit\u00e0 della pelle.\nTessuto sottocutaneo.\nL'ipoderma \u00e8 la parte pi\u00f9 interna che sta a contatto con i muscoli e gli organi sottostanti; di derivazione mesenchimale, \u00e8 costituita da cellule rotondeggianti piene di lipidi (soprattutto trigliceridi), dette adipociti, circondate da una fitta rete di vasi arteriosi e venosi. Lo spessore del sottocutaneo \u00e8 variabile; funge da isolante, riserva di lipidi, ammortizzatore e favorisce la mobilit\u00e0 della pelle rispetto alle strutture pi\u00f9 profonde.\nAnatomia comparata.\nDal punto di vista istologico la cute \u00e8 un tessuto pluristratificato.\nStratificazione meccanica.\nTipica degli ittiopsidi o pesci \u00e8 caratterizzata dalla presenza di cellule secernenti muco (cellule a castone), ghiandole unicellulari a secrezione sierosa (cellule clavate) e cheratinociti, disposti in pi\u00f9 strati identici sovrapposti. Il muco secreto dalle cellule a castone conferisce protezione contro le infezioni batteriche e aiuta il movimento assicurando che le correnti d'acqua lungo il corpo siano laminari e non turbolente. Svolge anche una funzione anti-disidratante.\nTipica dei tetrapodi presentano strati diversi per forma e funzione.\nI cheratinociti hanno una conformazione regolare e geometrica solo negli strati vicini a quello germinativo, formato da cellule in continua divisione. Man mano che si allontanano (spinte da altre cellule in formazione sotto di loro) differenziano ulteriormente, producendo cheratina in grande quantit\u00e0 fino a morire formando lo strato corneo.\nOrigine embrionale.\nL'epidermide origina dall'ectoderma che prolifera e si differenzia in vari strati.\nIl derma e la tela sottocutanea si originano dal mesoderma. Inoltre alcune cellule che si originano dalle creste neurali vanno a insediarsi tra epidermide e derma contribuendo alla genesi di cromatofori e corazze ossee (come ad esempio la scaglia nel derma dei pesci ossei).\nNell'uomo e nei mammiferi.\nL'apparato tegumentario deriva da \"tegumento\" che significa appunto \"rivestimento\" e comprende la pelle e gli annessi cutanei ovvero peli, unghie, capelli, ghiandole mammarie, ghiandole sudoripare e sebacee. L'apparato tegumentario \u00e8 un insieme di organi e di strutture: la cute e la tela sottocutanea. La cute riveste il corpo esternamente, a essa sono annesse le cosiddette \"produzioni cutanee\", che sono peli, unghie, ghiandole sebacee, ghiandole sudoripare e ghiandole mammarie. La tela sottocutanea (derma), si estende al di sotto della cute. La cute/pelle \u00e8 una membrana continua, elastica e distendibile; essa svolge funzione di protezione, di secrezione ed escrezione e inoltre, di termoregolazione attraverso la presenza di ghiandole sudoripare grazie alle quali la temperatura corporea riesce a mantenersi costante. La cute presenta colorito diverso in base all'etnia, ci\u00f2 \u00e8 dovuto a diversi fattori: la melanina, che determina il colorito sui toni scuri, il sangue, che dona la tonalit\u00e0 rossa, il carotene, che d\u00e0 la sfumatura giallastra. La superficie esterna della cute presenta piccoli ma innumerevoli solchi: sono le fossette dei peli e gli orifizi di sbocco delle ghiandole sudoripare.\nStruttura.\n Composizione\nLa cute dei mammiferi \u00e8 composta da tre strati principali:\nEpidermide.\nL'epidermide \u00e8 lo strato pi\u00f9 superficiale della cute, che costituisce la barriera vera e propria della pelle. Da un punto di vista istologico \u00e8 un epitelio pavimentoso pluristratificato cheratinizzato, dotato di lamina basale. Come tutti gli epiteli \u00e8 avascolare e le cellule dei suoi strati pi\u00f9 profondi si nutrono per diffusione delle sostanze nutritive dai capillari attraverso il derma.\nL'epidermide contiene diverse popolazioni cellulari: oltre a quella pi\u00f9 rappresentativa, i cheratinociti, sono presenti le cellule di Merkel, con funzione di pressocettore, le cellule dell'epitelio pavimentoso e i melanociti, responsabili della colorazione della cute. L'epidermide vanta di differenti strati cellulari, dal pi\u00f9 superficiale al pi\u00f9 profondo:\nLe cellule si moltiplicano nello strato basale, costituito prevalentemente da cellule a carattere staminale, che, una volta divise, migrano negli strati pi\u00f9 superficiali specializzandosi (cheratinizzandosi) e andando a rimpiazzare le cellule perse con la desquamazione.\nLa superficie dell'epidermide \u00e8 colonizzata da una numerosa flora batterica, costituita sia da batteri commensali sia da patogeni obbligati o opportunisti (come \"Staphylococcus epidermidis\"). La densit\u00e0 della flora dipende dalla regione presa in considerazione: essa sar\u00e0 maggiore, ad esempio, in corrispondenza delle pieghe corporee. Le aree disinfettate vengono ricolonizzate in tempi piuttosto rapidi dai batteri che popolano i follicoli piliferi o il tratto intestinale o urogenitale.\nIl film idroacido-lipidico \u00e8 formato da sebo, sudore e residui di cheratinociti (cellule) morte. Presenta un pH leggermente acido (da 4,5 a 6,5) e lo si trova nello strato corneo dell'epidermide. Il suo pH \u00e8 molto importante in quanto serve come difesa per la pelle in caso di presenza di potenziali microbi patogeni (e cio\u00e8 quelli che provocano malattie), oltre a questo rende la pelle pi\u00f9 morbida ed elastica.\nDerma.\nIl derma \u00e8 lo strato immediatamente inferiore all'epidermide, dove \u00e8 strettamente aderente, e consiste prevalentemente di tessuto connettivo, resistente a stiramenti e torsioni. Il derma contiene al suo interno terminazioni nervose libere e specializzate, a funzione recettoriale; contiene inoltre follicoli piliferi, ghiandole sudoripare (eccrine e apocrine) e sebacee, vasi sanguigni e linfatici. I vasi ematici provvedono al nutrimento non solo del derma ma anche del sovrastante strato basale dell'epidermide, e contribuiscono alla termoregolazione.\nIl derma \u00e8 strutturalmente diviso in due porzioni: la regione papillare, pi\u00f9 superficiale, costituita da connettivo lasso che si aggetta nell'epidermide formando le cosiddette \"papille\"; la regione reticolare, pi\u00f9 profonda, responsabile delle caratteristiche meccaniche della pelle; in questa regione trovano accoglienza le diverse strutture menzionate sopra.\nIpoderma.\nL'ipoderma (o tela sottocutanea) giace sotto il derma e ha la funzione di connettere il piano cutaneo al sottostante piano muscolare (o, a seconda della regione, direttamente osseo). Consiste di connettivo lasso collagene ed elastico e una gran quantit\u00e0 di tessuto adiposo (si stima circa il 50% del grasso corporeo), quest'ultimo con la funzione di isolante termico e riserva energetica.\nProduzioni cutanee.\nLe unghie sono formate da cellule morte ricche di cheratina.\nI peli sono una trasformazione dell'epidermide, formati da un follicolo (parte esterna), il fusto (parte retta interna) e alla base, il bulbo (unica parte viva del pelo). Il pelo viene sorretto da un muscolo chiamato erettore del pelo.\nI diversi tipi di tegumento esterno negli animali.\nSpugne.\nLa superficie del corpo di una spugna ha numerosi pori per far passare l'acqua.\nEchinodermi.\nNegli echinodermi (stelle e ricci di mare) uno strato profondo di rivestimento produce delle \"piastre\" di una sostanza minerale che si saldano l'una con l'altra formando lo scheletro esterno.\nNei pesci e negli anfibi.\nL'epidermide di pesci e gran parte degli anfibi consiste interamente di cellule vive contenenti piccole quantit\u00e0 di cheratina nei loro strati superficiali, al contrario dell'epidermide dei mammiferi, il cui strato corneo consta di cellule morte quasi completamente ripiene di cheratina. \u00c8 generalmente permeabile e, nel caso di numerosi anfibi, costituisce l'organo respiratorio principale. Negli osteitti il derma contiene tipicamente una quantit\u00e0 inferiore di connettivo rispetto a quella riscontrabile nei tetrapodi; tale connettivo \u00e8 invece largamente sostituito, nella gran parte delle specie ittiche, da scaglie ossee a scopo protettivo. Con l'eccezione di alcune particolari ossa dermiche, che si sono evolute per costituire alcune ossa del cranio, le scaglie non sono presenti nei tetrapodi, con l'eccezione dei denti, sebbene molti rettili e i pangolini possiedano strutture affini ma formate da ispessimenti cornei detti propriamente squame. I condritti possiedono, al posto delle scaglie, dei denticelli.\nSebbene le ghiandole sudoripare e sebacee siano una caratteristica esclusiva dei mammiferi, anche pesci e anfibi possiedono nella propria pelle delle strutture ghiandolari con differenti funzioni. I pesci normalmente possiedono un gran numero di cellule secretrici di muco che funge da isolante e protettivo, ma possono possedere anche ghiandole a secrezione sierosa, velenifere o persino fotofori. Negli anfibi, le cellule mucose sono raggruppate in strutture sacculari affini alle ghiandole propriamente dette; la gran parte degli anfibi viventi possiede inoltre delle ghiandole granulari che secernono composti irritanti o tossici a scopo difensivo.\nSebbene si sia individuata della melanina nella pelle di numerose specie di pesci, anfibi e rettili, in realt\u00e0 la loro epidermide \u00e8 spesso relativamente poco colorata; il colore della pelle di questi animali deriva invece dalla presenza di cromatofori nel derma, che, oltre alla melanina, possono contenere anche guanina o altri pigmenti carotenoidi. Alcune specie, come il camaleonte o la sogliola, sono in grado di cambiare il colore della propria pelle modificando opportunamente le dimensioni dei loro cromatofori.\nRettili e uccelli.\nL'epidermide di uccelli e rettili \u00e8 pi\u00f9 simile a quella dei mammiferi, con uno strato di cellule morte cheratinizzate utile a ridurre la dispersione di liquidi; una condizione simile \u00e8 presente per\u00f2 anche in alcuni anfibi terrestri spiccatamente, come il genere \"Bufo\" (rospi). Tuttavia, ci\u00f2 che differenzia l'epidermide di questi esseri da quella dei mammiferi \u00e8 l'assenza di una stratificazione distinta, con un cambio nella popolazione cellulare relativamente graduale: di sicura distinzione sono almeno lo strato germinativo e lo strato corneo, mentre gli altri strati riconosciuti nei mammiferi non sono distinguibili.\nCome la peluria era un segno distintivo dei mammiferi (e, pi\u00f9 in generale, dei terapsidi), cos\u00ec il piumaggio \u00e8 una caratteristica praticamente unica degli uccelli, derivato da un proto-piumaggio, caratteristica distintiva degli ornitodiri, gruppo di agili arcosauri a sangue caldo, al quale appartengono anche gli pterosauri e i dinosauri (e quindi gli uccelli).\nUccelli e rettili possiedono un numero relativamente piccolo di ghiandole cutanee, sebbene vi siano alcune strutture di fattura ghiandolare, come le cellule secernenti feromoni nei rettili o l'uropigio nella gran parte degli uccelli.\nInsetti.\nNegli insetti la pelle \u00e8 sostituita da uno \"scheletro esterno\" composto da chitina. Essa li protegge da attacchi e intemperie. L'esoscheletro degli insetti \u00e8 composto da vari strati: l'epicuticola, l'esocuticola, l'endocuticola e l'epidermide. L'epicuticola \u00e8 la parte pi\u00f9 esterna e, in genere, \u00e8 composta da cere che servono come protezione contro le perdite d'acqua. L'esocuticola invece \u00e8 la parte \"solida\" dell'esoscheletro degli insetti ed \u00e8 composta da proteine legate tra di loro da ponti crociati di legami solforici e fornisce rigidit\u00e0 alla corazza e protezione all'individuo. Il processo di indurimento della corazza \u00e8 chiamato \"sclerotizzazione\". L'endocuticola \u00e8 formata in gran parte da polisacaridi e aderisce direttamente all'esocuticola e all'epidermide sottostante, fornendo elasticit\u00e0 e forza alla struttura.\nCrostacei.\nI crostacei, essendo artropodi come gli insetti, presentano alcuni caratteri simili tuttavia i processi di solidificazione delle corazze avvengono in maniera diversa. L'epicuticola dei crostacei \u00e8 uguale a quella degli insetti ed esattamente come quella degli insetti \u00e8 ricoperta di cera. Le differenze pi\u00f9 sostanziali si notano nella mancanza dell'esocuticola vera e propria nei crostacei, che \u00e8 rimpiazzata da un'endocuticola molto ampia e differenziata. La parte pi\u00f9 alta dell'endocuticola \u00e8 pregna di pigmenti, che hanno la funzione di \"colorare\" l'individuo. La parte centrale dell'endocuticola \u00e8 quella che d\u00e0 forza alla corazza dei crostacei in quanto \u00e8 indurita dall'azzimilazione di calcio, carbonati e fosfati dall'acqua. Questo processo \u00e8 chiamato \"calcificazione\". Le prime parti dell'endocuticola dei crostacei sono assimilabili all'esocuticola degli insetti. La vera e propria endocuticola nei crostacei \u00e8 formata da tessuto non calcificato, direttamente comunicante con l'epidermide. Come per gli insetti, l'endocuticola nei crostacei d\u00e0 elasticit\u00e0 \u00e8 forza alla struttura.\nVirus.\nI virus sono provvisti di uno strato denominato \"matrice\" o \"tegumento\", posizionato addosso al capside o tra esso e il pericapside, che contiene le proteine necessarie per il loro metabolismo, per l'inserimento del loro genoma nel nucleo della cellula infettata e, in alcuni casi, alcuni enzimi necessari per la sintesi della progenie virale (ad esempio l'enzima trascrittasi inversa nei retrovirus)."}
{"id": "1227390", "revid": "2069609", "url": "https://it.wikipedia.org/wiki?curid=1227390", "title": "Rivellino", "text": "Un rivellino o revellino \u00e8 un tipo di fortificazione indipendente generalmente posto a protezione di una porta di una fortificazione maggiore. La grande diffusione della struttura, soprattutto nell'ambito della fortificazione alla moderna, ha diffuso la parola in tutta Europa (inglese e francese \"ravelin\", spagnolo \"revell\u00edn\", portoghese \"revelim\"), ma ne ha contemporaneamente sfumato il significato, cosicch\u00e9 spesso sono etichettate come rivellini strutture di tutti i generi.\nEtimologia.\nLa probabile origine va ricercata in una formazione del tipo iterativo \"re + vallare\" cio\u00e8 fortificare di nuovo, da cui un latino tardo \"revallo\"; l'analogia con \"ripa\", \"riva\" (che darebbe la forma intermedia \"rivallo\") avrebbe, per metafonia, portato alla forma \"rivello\". Trattandosi di opere in genere di ridotte dimensioni, si sarebbe poi affermato il diminutivo \"rivellino\".\nDiffusione.\nIn quanto opera esterna di una fortificazione importante, quasi tutte le grandi fortezze o cinte murarie possedevano uno o pi\u00f9 rivellini. Questi ultimi, per\u00f2, erano spesso strutture provvisorie; non dovevano offrire protezione ad un assalitore che se ne fosse impadronito, perci\u00f2 doveva essere facile renderli inutilizzabili nella fronte rivolta alla fortificazione che proteggevano. Questo, unitamente al fatto che quasi sempre le opere esterne si demolivano per ricavare nuovi spazi urbani quando le fortificazioni venivano smantellate, ne ha decretato la quasi totale scomparsa. In alcuni casi hanno per\u00f2 dato il loro nome a nuclei abitativi pi\u00f9 o meno consistenti, che sorgevano nei pressi o che ne hanno occupato il posto. \nQuasi tutte le fortificazioni prevedevano questo accorgimento.\nIn Italia, fra le tante fortificazioni, ne conservano integralmente o parzialmente le fortezze di Palmanova, Alessandria, Sarzana, Ferrara, Milano, Livorno, Nola, Capua, Alvito, Pescara, Foggia, Piombino (Torrione e Rivellino), Poirino, Gallipoli, Vigoleno. Anche la fortezza di Castel Goffredo, ora scomparsa, era dotata di rivellino, costruito nel 1460 a protezione della Porta di Sopra. A Crotone il rivellino (o \"pontone de Miranda\" o \"della Conigliera\") fu terminato nel 1597 inizialmente come muro di contenimento e usato in seguito come opera di difesa accessoria al castello.\nNella fortificazione alla moderna il rivellino perde la libert\u00e0 compositiva e l'aspetto di fortezza in miniatura, e la sua forma si irrigidisce in una struttura triangolare posta davanti alla cortina in cui si apre un ingresso; strutture analoghe, che per\u00f2 non prevedono un accesso alla fortificazione, erano invece definite \"mezzaluna\" se piazzate davanti a una cortina, \"controguardia\" davanti al bastione. il tracciato varia di dimensione (il rivellino della fortezza di Sarzanello a Sarzana \u00e8 grande quanto la fortezza) e inclinazione a seconda dell'effetto che si vuole privilegiare; spesso il fossato si biforca ad isolare il rivellino, che comunica con la piazza mediante ponti volanti o levatoi. In tal senso, il rivellino realizzato da Leonardo da Vinci tutt'ora esistente a Locarno rappresenta il primo esempio di tale fortificazione militare."}
{"id": "1227405", "revid": "287204", "url": "https://it.wikipedia.org/wiki?curid=1227405", "title": "Kunstsammlung Nordrhein-Westfalen", "text": "La Kunstsammlung Nordrhein-Westfalen si trova in Grabbeplatz 5 a D\u00fcsseldorf in Germania: \u00e8 un museo d'arte moderna e contemporanea internazionale.\nIl museo ha due sedi, denominate K20 e K21: il K20, la cui collezione si compone di opere d'arte occidentale e statunitense, \u00e8 affacciato sulla Grabbeplatz di fronte alla Staatliche Kunsthalle ed al Kunstverein mentre il K21, la cui collezione \u00e8 centralizzata su opere successive al 1960, si trova nei pressi di St\u00e4ndehaus.\nIl museo espone opere di: Paul Klee, Henri Matisse, Pablo Picasso, Vassily Kandinsky, Joan Mir\u00f3, Georges Braque, Fernand L\u00e9ger, Juan Gris, Marc Chagall, Oskar Kokoschka, Alexej Jawlensky, Carlo Carr\u00e0, Giorgio de Chirico, Jean Arp, ecc.\nLa sede.\nLe due sedi sono caratterizzate dalla loro complementarit\u00e0: mentre il K20 ha una struttura contemporanea (\u00e8 frutto della realizzazione di un progetto del 1986 dello studio di architettura Dissing + Weitling), con linee modulari ondulate che conferiscono alla struttura dinamicit\u00e0, il K21 ha sede in un antico palazzo barocco della citt\u00e0.\nLa storia.\nLa collezione si caratterizza per le numerose tele di Paul Klee, il cui acquisto risale al 1960."}
{"id": "1227424", "revid": "21880", "url": "https://it.wikipedia.org/wiki?curid=1227424", "title": "Forestia", "text": ""}
{"id": "1227427", "revid": "264869", "url": "https://it.wikipedia.org/wiki?curid=1227427", "title": "33ma America's Cup", "text": ""}
{"id": "1227431", "revid": "174925", "url": "https://it.wikipedia.org/wiki?curid=1227431", "title": "Condizioni", "text": ""}
{"id": "1227432", "revid": "2133535", "url": "https://it.wikipedia.org/wiki?curid=1227432", "title": "Maddaloni", "text": "Maddaloni (\"Matal\u00f9n\u00eb\" in campano) \u00e8 un comune italiano di abitanti della provincia di Caserta in Campania.\nGeografia fisica.\nCostituisce come un'appendice meridionale della citt\u00e0 di Caserta con cui \u00e8 strettamente conurbato. Parte del comune \u00e8 situato lungo l'antico percorso della via Appia, nel tratto che dalla Capua d'epoca romana (oggi Santa Maria Capua Vetere) conduceva a Benevento. Tanta \u00e8 la presenza di monumenti ed edifici storici, tra cui il Collegio Reale della provincia di Terra di Lavoro voluto da Giuseppe Bonaparte (oggi Convitto Nazionale Giordano Bruno), le tantissime chiese (tra cui la basilica minore del Corpus Domini) e l'acquedotto Carolino.\nOrigini del nome.\nNel corso del tempo vari studiosi si sono cimentati nella ricerca dell'origine del toponimo \"Mataluni\", ma non si \u00e8 ancora giunti ad una conclusione certa; tra i tanti, il de' Sivo si concentra sul Castrum Kalato Magdala, cio\u00e8 il monastero di Maria Maddalena la cui chiesa fu distrutta dal terremoto del 5 giugno 1694. Secondo il Mazzocchi \u00abquesto nome fosse venuto al castello dalla voce araba di \"Magdalo\", che vuol dire appunto \"castello\", imposta a quel luogo forte d\u00e0 Saraceni, che assai probabilmente dovettero farsene un nido di rapina\u00bb. Per don Francesco Piscitelli, arciprete della Collegiata di San Pietro e studioso maddalonese, invece, il toponimo deriverebbe dal principe Matalo, capitano dei Galli Boi che seguirono Annibale nella sua discesa in Italia durante la seconda guerra punica: poich\u00e9 lo stesso Annibale si cur\u00f2 poco di loro, essi, \u00abavvezzi ad abitare appi\u00e8 delle Alpi, trovarono alle falde del Tifata un sito conforme alle loro abitudini\u00bb.\nDecisero, quindi, di stabilirsi l\u00ec e di non seguire il condottiero punico a Capua: dal nome del principe, Matalo, gli abitanti di quella zona furono detti Mataluni. Altra ipotesi vorrebbe che il nome derivi, dal Medioevo, da \"Mezza Luna\", descrivendo cos\u00ec la forma che \u00e8 andata assumendo l'espansione del centro abitato rispetto alla collina che sorge dietro di esso. Una quarta ipotesi vede la citt\u00e0 citata al tempo dei Romani con il nome di Meta Leonis, ovvero a forma di leone, sembra a causa di un masso di tale forma sito nei pressi.\nStoria.\nAntichit\u00e0.\nAl confine tra gli attuali comuni di Maddaloni e di San Nicola la Strada, lungo la via Appia, sorgeva la citt\u00e0 etrusca di Calatia, fondata probabilmente intorno all'VIII secolo a.C. durante l'et\u00e0 del ferro dell'Europa centrale. Essa si estendeva su una superficie di dodici ettari di terreno, mentre tutto il perimetro fuori le mura abbracciava un vasto territorio di circa sessanta ettari. Difficile ricostruire le sue origini e conoscerne la storia, in quanto risulta ormai del tutto distrutta e pochissimi sono i documenti che la citano. Parte, per\u00f2, della vita che si svolgeva in questo luogo \u00e8 ricostruibile attraverso le campagne di scavo che, grazie al ritrovamento di vari oggetti, cercano di interpretare la quotidianit\u00e0 del tempo ormai perduto.\nI primi abitanti della citt\u00e0 furono gli Osci, un popolo prettamente campano, del quale purtroppo scarne sono le notizie; successivamente arrivarono gli Etruschi, poi i Sanniti, e solo nell'anno 309 a.C. la citt\u00e0 fu conquistata dai Romani. Durante la seconda guerra punica, quando Annibale, a capo dell'esercito cartaginese riusc\u00ec a piegare la potenza di Roma. Annibale, nella sua marcia verso Roma, temporeggi\u00f2 nella citt\u00e0 di Capua aspettando che arrivassero i rinforzi. Allora Capua e le citt\u00e0 ad essa sottoposte, tra le quali anche Calatia, non si opposero all'impresa del comandante cartaginese, anzi si allearono con lui. Quando Roma riusc\u00ec a risollevare le sorti del conflitto e a cacciare dall'Italia il condottiero cartaginese con tutto il suo esercito, le citt\u00e0 sottoposte a Capua e alleate di Annibale vennero sottomesse dai Romani. Nell'et\u00e0 imperiale, tra il I secolo a.C. e il I d.C., anni in cui si rinvigorirono i traffici commerciali e le varie attivit\u00e0 si risvegliarono, Calatia si riprese sia economicamente che demograficamente. A partire dal II secolo d.C. Calatia, come il resto della Campania e dell'Impero Romano, visse un periodo di decadenza a causa delle orde barbariche provenienti dai paesi del nord Europa, dall'Asia e dall'Africa alla conquista di nuovi territori.\nDi tale periodo \u00e8 la Tabula Peutingeriana che rappresenta uno dei documenti cartografici pi\u00f9 importanti dell'antichit\u00e0. Tale documento fu scoperto in una Biblioteca di Worms, nel XV secolo da Konrad Celtes, umanista viennese, che lo consegn\u00f2 a Konrad Peutinger, un antiquario dal quale poi prese il nome. La Tabula indica luoghi e strade dell'et\u00e0 romana imperiale dell'intero mondo conosciuto dagli antichi con i tre continenti Europa, Asia e Africa; alla V tavola sono evidenziate le strade che nella pianura campana collegavano tra loro luoghi e citt\u00e0, tra le quali Calatia, Capua e altre.\nUna nuova fase storica inizi\u00f2 per la citt\u00e0 nell'anno 439, quando fu istituita la diocesi ad opera di sant'Augusto, primo vescovo di Calatia. La figura di questo vescovo \u00e8 avvolta dalla leggenda, infatti si narra che egli con altri undici uomini, in seguito alle invasioni dei Vandali di Genserico, scapp\u00f2 dalle coste dell'Africa per approdare sulle coste della Campania e pi\u00f9 precisamente nella zona dell'odierna Mondragone, per poi vagare per i luoghi campani e fondare le prime dodici diocesi della Campania. Sant'Augusto fond\u00f2 dunque la diocesi di Calatia e si racconta anche che abbia operato dei miracoli nella stessa citt\u00e0, risuscitando dei morti, dando la vista a dei ciechi e convertendo alcuni Giudei che abitavano la zona. Per queste ragioni fu perseguitato a tal punto da dover scappare dalla citt\u00e0 e rifugiarsi nell'antico monastero della Maddalena che si trovava nell'antico borgo di Maddaloni e che oggi non esiste pi\u00f9.\nTuttavia, presunto o vero che sia il racconto della vita di sant'Augusto, ci\u00f2 che interessa \u00e8 la sede della diocesi che si venne ad istituire a Calatia in quel presunto anno 439 d.C. Tale diocesi fu anche sede episcopale con l'annessa chiesa dedicata a san Giacomo (tutta la zona di Calatia fino a qualche tempo fa era denominata infatti San Giacomo alle Gallazze, mentre oggi questa toponimo \u00e8 quasi del tutto scomparso). La diocesi dovette assumere una forte importanza al punto tale che, quando la citt\u00e0 sub\u00ec le ultime devastazioni (nel corso del IX secolo) e i suoi abitanti furono costretti ad abbandonarla, istituzionalmente essa fu traslocata a Casahirta, l'attuale Casertavecchia sul Monte Virgo, dove ancora per un lungo periodo i vari vescovi preposti conservarono il titolo di \"Episcopus Calatinus\". La distruzione della citt\u00e0 di Calatia, dunque, comport\u00f2 lo spostamento della popolazione in luoghi pi\u00f9 riparati dalle incursioni barbariche che in quel periodo erano frequenti nella zona.\nMedio Evo.\nQuindi, parte dei Calatini si rifugi\u00f2 sul Monte Virgo e fond\u00f2 o popol\u00f2 quello che gi\u00e0 esisteva di Casahirta trasferendo in quel luogo anche la diocesi, e parte si stanzi\u00f2 presso la forse gi\u00e0 esistente Maddaloni. In questo borgo, a quel tempo, dovevano esserci almeno cinque o sei chiese tra le quali San Benedetto, San Martino, Sant'Agnello, e il monastero della Maddalena, cos\u00ec come gi\u00e0 esisteva il Castello, anche se non ne conosciamo la struttura originaria. Esso doveva gi\u00e0 esistere nel II secolo a.C., in quanto citato da Tito Livio nell'opera \"Ab Urbe condita libri\" quando, nel raccontare i fatti annibalici, lo storico latino, nel passaggio dalla via Sannitica verso Calatia, cita un Kastrum, da identificare con il castello di Maddaloni. Quindi dall'anno 880 in poi per il borgo di Maddaloni inizi\u00f2 una nuova fase storica: la popolazione si arrocc\u00f2 intorno alla collina del castello, furono costruite le varie abitazioni e la cinta muraria, percorribile a piedi, che cingeva tutto il borgo, allo scopo di difenderlo.\nNegli stessi anni fu costruita anche la torre piccola o torre nord affinch\u00e9 essa potesse rappresentare un punto di avvistamento. Nel corso del tempo la citt\u00e0 di Maddaloni continu\u00f2 a crescere e il castello divenne il suo principale punto di riferimento, infatti gi\u00e0 in epoca Normanna fu fortificato, mentre un secolo pi\u00f9 tardi, nel 1231, con la dominazione sveva, fu riparato a spese della popolazione. Nell'anno 1390, il nuovo feudatario di Maddaloni, Carlo d'Artus, volle costruire una nuova torre, denominata appunto torre Artus, questa volta vicino al castello a rappresentare un nuovo punto di difesa della citt\u00e0; i lavori durarono dal 1390 al 1402. La vita e le abitudini della popolazione intanto subivano profondi cambiamenti: si cominciavano a risvegliare i commerci e non si viveva pi\u00f9 arroccati in montagna, ma in pianura, dove si potevano agevolmente coltivare i campi e scambiare le merci.\nQuindi, anche gli abitanti del borgo di Maddaloni, gi\u00e0 a partire dal XII - XIII secolo, incominciarono a costruire nuove abitazioni fuori dalla cinta muraria del castello e di conseguenza si cre\u00f2 un nuovo assetto urbanistico della citt\u00e0, divisa in due parti, la zona della Pescara o pi\u00f9 comunemente detta dei Formali da un lato e la zona dell'Oliveto dall'altro. Ma la svolta decisiva per Maddaloni avvenne nel 1460, quando tutto il borgo fu dato alle fiamme da Ferrante d'Aragona, re di Napoli per la ribellione del nuovo feudatario Pietro da Mondrago, e quindi il castello e il borgo all'interno della cinta muraria furono abbandonati, determinando una diversa urbanizzazione della citt\u00e0 lungo la fascia pedemontana. Nel 1465 Ferrante I di Napoli concesse il feudo di Maddaloni al suo consigliere Diomede I Carafa (1406-1487) figlio di Antonio Carafa detto il Malizia. La famiglia napoletana dei Carafa, molto vicina alla dinastia regnante degli Aragona, tenne Maddaloni fino all'eversione della feudalit\u00e0 nel 1806. Diomede I Carafa non ristruttur\u00f2 il castello, ma pens\u00f2 di costruire un nuovo palazzo ai piedi della collina in modo da costituire una cesura con il nucleo urbano che si era formato nel corso del tempo lungo tutta la fascia pedemontana.\nIl palazzo, quindi, rappresentava non solo la sede della corte ducale, ma svolgeva anche la funzione di controllo della fiera settimanale che si teneva all'interno del suo cortile, nonch\u00e9 una funzione di controllo della strada che passava proprio davanti all'edificio, rappresentando cos\u00ec un punto di riferimento politico, sociale ed economico di tutta la vita che si svolgeva in Maddaloni. Dal 1465 fu costruito il palazzo Ducale (l'attuale Villaggio dei Ragazzi) e dal 1546 la cappella del Corpus Domini. Questa piazza cambi\u00f2 aspetto a partire dal Settecento, quando iniziarono i lavori di ampliamento della chiesa del Corpus Domini con il suo imponente campanile e l'edificazione della congrega del Redentore.\nEt\u00e0 moderna.\nTra il XVI e il XVII secolo la citt\u00e0 di Maddaloni visse allora un lento ma decisivo miglioramento: furono ampliate piazze, costruite nuove chiese e migliorate le preesistenti, edificati nuovi palazzi e, dato ancora pi\u00f9 importante, ci furono risvegli commerciali.\nIl percorso fu lento e difficoltoso: guerre intestine, crisi economiche e carestie ne caratterizzarono i tempi, ma ugualmente furono gettate le basi della Maddaloni che noi oggi conosciamo, mentre il XVIII secolo costitu\u00ec il momento di maggior splendore per la citt\u00e0, in particolar modo l'anno 1734, quando Carlo III di Borbone consegnava al Duca Marzio Domenico IV Carafa il titolo di Citt\u00e0 per Maddaloni, che cos\u00ec era diventata nel corso del tempo ufficialmente un punto di riferimento culturale, sociale ed economico di tutta Terra di Lavoro. Questa ferma convinzione era gi\u00e0 stata espressa qualche anno prima, quando lo storico Giovan Battista Pacichelli nel suo importantissimo lavoro \"Il Regno di Napoli in prospettiva\" del 1702, nella descrizione della citt\u00e0 di Maddaloni scriveva che \"questa piazza era luogo di passeggio, riunioni, di affari, e che il palazzo ospitava una galleria di pittura, un museo di manoscritti, una raccolta di strumenti matematici, scuderie di cavalli e officine di ogni genere\".\nSimboli.\nLo stemma di Maddaloni \u00e8 il castello della citt\u00e0 merlato alla ghibellina fondato su rocce al naturale, aperto e finestrato di tre, torricellato di tre pezzi di giallo, il mediano pi\u00f9 elevato, merlati alla guelfa. Il gonfalone, invece \u00e8 un drappo azzurro riccamente ornato di ricami dorati e caricato dello stemma comunale con la iscrizione centrata in oro: Citt\u00e0 di Maddaloni. Le parti di metallo ed i cordoni saranno dorati. L'asta verticale sar\u00e0 ricoperta di velluto azzurro con bullette dorate poste a spirale. Nella freccia sar\u00e0 rappresentato lo stemma del Comune e sul gambo inciso il nome. Cravatta e nastri tricolori dai colori nazionali franciati d'oro.\nMonumenti e luoghi d'interesse.\nArchitetture religiose.\nSantuario di San Michele Arcangelo e Santa Maria del Monte.\nAll'altezza di 427\u00a0m si trova questo santuario che \u00e8 anche uno dei luoghi pi\u00f9 suggestivi della citt\u00e0; secondo fonti accertate il santuario era presente gi\u00e0 nel 1113. Un sentiero che parte dalla citt\u00e0 da una altitudine di circa 95\u00a0m si inerpica verso il santuario con la possibilit\u00e0 di deviare verso il castello; lungo tale sentiero sono poste le croci indicanti il percorso della tradizionale Via Crucis cittadina del venerd\u00ec santo; dal 2008 su ognuna delle 14 croci \u00e8 affissa una tavoletta rappresentante il percorso tradizionale di Cristo verso il Golgota, opera realizzata dall'artista maddalonese Carmine Confessore. Il 10 maggio dell'anno 1993 Raffaele Nogaro, vescovo di Caserta, ha denominato il santuario di San Michele con il nuovo nome di santuario di San Michele Arcangelo e Santa Maria del Monte.\nBasilica minore del Corpus Domini.\nUna delle testimonianze del florido periodo maddalonese. Da citare sono le splendide opere che si trovano all'interno della chiesa, ma le opere di maggior rilievo sono l'altare disegnato dall'architetto Luigi Vanvitelli e il campanile di scuola vanvitelliana.\nChiesa di Santa Margherita.\nNota dai primi decenni del 1300, la chiesa di santa Margherita conserva cornici di archi e finestre in tufo in stile gotico e gli affreschi trecenteschi e dei primi decenni del 1400 della cappella di san Leonardo.\nMusei.\nMuseo degli antichi mestieri e della civilt\u00e0 contadina.\nIn questo museo, frutto di donazioni dei cittadini maddalonesi al gruppo archeologico \"Franco Imposimato\" dal '76 ad oggi, sono esposti numerosi attrezzi da lavoro dello scorso secolo e riproposti alcuni laboratori d'epoca del sellaro, del ferraro, del mannese, del carzularo, del seggerellaro, dello spurtellaro, del conciapiatti. Un'intera sezione \u00e8 dedicata alla civilt\u00e0 contadina, con i suoi attrezzi e accessori.\nMuseo civico di Maddaloni.\nImportante museo della provincia di Caserta, raccoglie per la maggior parte reperti dell'antica Calatia. Il museo ha una superficie utile di circa 650\u00a0m\u00b2 distribuita su tre livelli. Con pannelli didattici e oggetti, il museo racconta la storia e l\u2019evoluzione del territorio di Maddaloni per l\u2019evo antico (reperti archeologici dell\u2019antica Calatia, dall\u2019Et\u00e0 del Rame, 2800-1800 a.C., al III sec. d.C.), per il medioevo e l\u2019et\u00e0 moderna, fino all\u2019Ottocento. Oltre agli oggetti archeologici, sono presenti le maioliche del \u2018700 realizzate nelle officine di Maddaloni, le statue ed i dipinti del XVII e del XVIII secolo e gli oggetti (ex voto) in oro, argento e corallo provenienti dal santuario dedicato al patrono, San Michele Arcangelo. Negli spazi espositivi del secondo piano si realizzano mostre d\u2019arte contemporanea.\nMuseo archeologico di Calatia.\nIl Museo archeologico di Calatia, inaugurato nel 2003, \u00e8 situato all'interno del Casino ducale dei \u201cCarafa della Stadera\u201d, masseria fortificata del XVI secolo, che fu una delle residenze principali di questa famiglia, il cui stemma domina la volta del portone d'entrata, nonch\u00e9 il luogo che spesso ospitava il sovrano Carlo III di Borbone nelle sue frequenti battute di caccia. La mostra riguarda tre temi principali: il territorio, la citt\u00e0 e la necropoli. Nelle cinque sale del museo sono esposti numerosi e preziosi reperti utili a ricostruire la vita quotidiana che si svolgeva nell'antica citt\u00e0 di Calatia a partire dall'VIII secolo a.C. Al piano terra, nelle stanze che venivano utilizzate per le attivit\u00e0 agricole, vi \u00e8 la sezione dedicata al territorio, alla citt\u00e0 e alle necropoli; mentre al piano superiore, negli antichi ambienti privati e di rappresentanza organizzati in \u201cquarti\u201d, i reperti testimoniano la storia della viabilit\u00e0, delle aristocrazie tra VI e V secolo a. C. e la vita delle donne e degli uomini in et\u00e0 orientalizzante.\nIl percorso \u00e8 autodidattico e studiato anche per persone disabili. Attualmente il cortile interno ospita una fedele ricostruzione di una domus che \u00e8 stata oggetto di studio da parte della S.U.N. e una mostra relativa alle fasi di scavo in essa condotte e i vari reperti recuperati.\n\u00c8 possibile visitare anche la cappella settecentesca, piccolo edificio a pianta centrale con tre altari in marmo e volta a botte, decorata con stucchi bianchi e oro.\nConvitto nazionale Giordano Bruno.\nIl Convitto Giordano Bruno \u00e8 la pi\u00f9 antica istituzione scolastica della provincia casertana; il convitto nasce grazie a Giuseppe Bonaparte che emana una legge nel 1807. La struttura trova residenza a Maddaloni nel soppresso monastero dei Conventuali. Tra i suoi allievi pi\u00f9 famosi \u00e8 da citare Luigi Settembrini che frequent\u00f2 l'istituto dal 1821 al 1827. Il Salone storico si caratterizza per il soffitto, coperto dalla tela settecentesca di 720 metri quadri, una delle pi\u00f9 grandi al mondo.\nBorgo Antico dei Formali e mulino ducale del XVII secolo.\nUn dedalo di viuzze in cui si respira un'aria d'altri tempi. Lontano dal traffico cittadino, gli stretti vicoli del Borgo dei Formali, inaccessibili alle autovetture, consentono di passeggiare serenamente in un contesto che conserva una forte impronta medievale, con scorci panoramici che affacciano sulla Terra di Lavoro. Degni di nota sono l'Antro di Matalo, cavit\u00e0 artificiale utilizzata in tempi remoti per l'estrazione della pietra calcarea, e il mulino ducale, realizzato dal duca Domenico Marzio Carafa alla fine del Seicento, con il suo acquedotto e le vasche di raccolta dell'acqua e una architettura secentesca che lo ha reso soggetto a vincolo architettonico da parte del Ministero dei Beni Culturali.\nIl castello.\nSimbolo della citt\u00e0, domina da ogni strada della cittadina; risale all'epoca normanna e fu costruito per la sua posizione strategica. L'edificio \u00e8 situato a un'altitudine di 170 metri sul livello del mare, ha una forma irregolare e nel corso degli anni ha subito molte trasformazioni. Il complesso della fortificazione \u00e8 sviluppato intorno alla grande torre rettangolare che \u00e8 alta pi\u00f9 di venti metri. Essa si sviluppa su due livelli: il primo \u00e8 composto da due stanzoni, separati da un muro centrale, traforato da due archi a tutto sesto, che mantiene le due volte a botte; il secondo \u00e8 formato da un unico ambiente, attualmente scoperto, ma tempo fa coperto da una volta a crociera. Il castello ha una connotazione molto pi\u00f9 remota, et\u00e0 romana, infatti Tito Livio ne fa menzione negli \"Annales\" quando parla dell'attestazione di Annibale alle spalle del castello di Magdalo (Storia della citt\u00e0 del De Sivo).\nUn riferimento esplicito alla sua esistenza risale solo all'anno 1099, citato come \"Castrum Kalato Maddala\". Intorno all'VIII secolo fu rafforzato nelle sue difese dalla torre superiore piccola, detta anche Castelluccio: essa fu costruita allo scopo ben preciso di rispondere alla funzionalit\u00e0 difensiva del borgo, allungando lo sguardo non solo sulla vasta piana di Terra di Lavoro, ma anche verso le colline del Sannio. Il borgo di Maddaloni nel corso del tempo acquist\u00f2 sempre pi\u00f9 importanza e proprio il castello fu oggetto di ricostruzione in epoca normanna, quando divenne luogo di incontri e soggiorno di importanti personaggi. Appena un secolo dopo (1231) fu di nuovo oggetto di restauro a spese degli abitanti di Maddaloni. Nel XIV secolo fu possesso dei Sabrano, poi fu presidiato dall'esercito di Luigi I d'Angi\u00f2 e per qualche anno rest\u00f2 nelle mani del conte di Caserta, Francesco Della Ratta.\nLa svolta avvenne nel 1390, quando fu concesso a Carlo d'Artus, conte di Sant'Agata de' Goti, il quale divenne il nuovo feudatario di Maddaloni. A lui si deve l'ulteriore rafforzamento del borgo, infatti costru\u00ec la torre cilindrica grande denominata per l'appunto torre Artus (1390-1402), questa volta vicino al castello. Alla morte di Carlo d'Artus (1413) il feudo fu ceduto a Ottino Caracciolo; nel 1442 fu venduto a Giannantonio Marzano, duca di Sessa; nel 1445 fu riscattato da Pietro da Mondrago, il quale si rese protagonista della famosa congiura dei baroni e perci\u00f2 fu scacciato dalla citt\u00e0 nel 1460, quando Ferrante d'Aragona mise a ferro e a fuoco il castello con il suo borgo. Da questo momento in poi il castello fu abbandonato e disabitato fino al 1821, quando fu acquistato dalla famiglia De Sivo che lo trasform\u00f2 in una dimora per incontri e battute di caccia.\nSociet\u00e0.\nIstituzioni ed enti.\n\u00c8 presente la scuola di Amministrazione e Commissariato dell'Esercito Italiano.\nClinica San Michele.\nLa clinica San Michele \u00e8 una struttura attiva da 50 anni. La sua apertura fu voluta dal dott. Giuseppe Barletta.\nFondazione Villaggio dei Ragazzi.\nFondata nel 1947 da Don Salvatore D'angelo, \u00e8 situata nell'antica residenza dei duchi Carafa, la quale \u00e8 stata sede del Collegio militare della Nunziatella tra il 1855 e il 1859.\nKromLab\u00f2ro Caserta FabLab.\n\u00c8 un laboratorio di Fabbricazione digitale attivo dal 2016 nella provincia di Caserta. Il concetto di fab lab nasce da un'idea del prof. Neil Gershenfeld del MIT. L'idea \u00e8 legata ad un laboratorio in grado di collaborare a distanza ed elaborare progetti in forma digitale, un laboratorio innovativo per la produzione, attraverso strumenti digitali, di oggetti tecnologici. KromLab\u00f2ro Caserta FabLab \u00e8 nodo ufficiale FabAcademy la quale si basa sul corso di prototipazione rapida del MIT MAS 863: \"How to Make (Almost) Anything\" http://www.fabacademy.org/, e sfrutta la rete dei Fab Lab per insegnare abilit\u00e0 basate sulla pratica e la fabbricazione digitale.\nCultura.\nBiblioteca comunale.\nLa biblioteca comunale di Maddaloni fu istituita il 1\u00ba marzo 1969. Il patrimonio librario \u00e8 di circa 17.000 volumi. Le testate giornalistiche sono 57 tra quotidiani e periodici. Nella sala convegni si svolgono molte attivit\u00e0 culturali organizzate sia dalla biblioteca che da altri organismi. La nuova sede della biblioteca comunale, dal 23 febbraio 2014, \u00e8 il prestigioso ex liceo classico Giordano Bruno\nEconomia.\nLa maggior parte della popolazione \u00e8 dedita al terziario, ma molte persone lavorano in fabbriche dislocate in zona o nelle prossime vicinanze. Da citare \u00e8 la grande presenza di industrie agricole nelle zone pi\u00f9 esterne del comune. Noto \u00e8 anche a livello nazionale il cementificio Cementir che \u00e8 entrato in esercizio nel 1975 e sorge nelle immediate vicinanze del giacimento di calcare del Monte San Michele. Radicata tradizione \u00e8 la produzione della sedia impagliata Maddalonese.\nInfrastrutture e trasporti.\nInterporto Sud Europa Maddaloni-Marcianise.\nImportante piattaforma logistica e di stoccaggio a livello continentale, \u00e8 il quinto interporto italiano per importanza su nove in totale.\nCollegamenti stradali.\nIl territorio di Maddaloni \u00e8 direttamente collegato con la tangenziale di Caserta che attraversa tutto il capoluogo e il suo hinterland.\nSport.\nCalcio.\nLa squadra di calcio locale \u00e8 la U.S. Maddalonese. Dopo avere rischiato il fallimento verso la met\u00e0 degli anni novanta, la squadra \u00e8 stata iscritta al campionato di Promozione anche se in seguito nuovamente fallita. Il presidente era Michele Ferraro, ex giocatore della stessa squadra maddalonese. Nel 2014 l'imprenditore casertano Aveta acquista il titolo di Prima Categoria della Boys Caserta e riporta il calcio a Maddaloni dopo 10 anni. Nella stagione 2014-2015 conquista ai play off di Prima Categoria la promozione in Promozione. Attualmente gioca nel girone A del campionato di Promozione Campania 2019-2020 dove ha conseguito la promozione al campionato d'eccellenza (nell'anno del centenario).\nCalcio a 5.\nNella stagione 2008/2009 la citt\u00e0 ha avuto una rappresentanza in C2 ovvero la Virtus Maddaloni. Nella stagione 2010/2011 la Virtus Maddaloni \u00e8 passata in serie C1.\nCiclismo.\nMaddaloni \u00e8 stata pi\u00f9 volte partenza e/o arrivo di tappa del Giro d'Italia:\nPallacanestro.\nDalla stagione 2004-05 alla stagione 2006-07 ha avuto una squadra nel campionato di A1 donne di basket, il Kalati, giunta alle semifinali di FIBA Europe Cup nel 2005-06; nella stessa stagione ha inoltre partecipato ai play-off scudetto uscendo ai quarti. Il quintetto base della stagione dei record era composto da: Anna Zimerle (playmaker), 'Rosi' Sanchez (guardia), Anna Vicenzetto (ala piccola), Plenette Pierson (ala grande), 'Mama' Dantas (pivot). La tradizione della pallacanestro femminile a Maddaloni \u00e8 stata portata avanti dal Centro Diana Maddaloni che partendo dalla serie C, \u00e8 arrivata alla conquista della serie A3 nel campionato 2011/2012 vincendo il concentramento finale svoltosi a Bari contro Cagliari, Palermo e Roma.\nInoltre ha una squadra di basket maschile, l'Artus Basket Maddaloni, che dalla stagione 2002/03 alla stagione 2008-09 ha militato ininterrottamente in B2. Il sodalizio annovera tra le sue file atleti quali Davide Serino, Pablo Enrique Albertinazzi, Di Lauro, il capitano Carlos Mainoldi, Pietro Saccoccio, Stefano Bazzucchi, Salvatore Desiato, Nando Gentile, Domenico Marzaioli, Aniello Garofalo, Stefano D'Aiello, Antonio Zamo e Dario D'Orta. Dalla stagione 2009-2010 la rappresentanza del basket maschile in citt\u00e0 \u00e8 passata alla Pallacanestro San Michele - Navale Maddaloni che, dopo l'uscita di scena dell'Artus (rimasta per\u00f2 come settore giovanile), tiene alta la tradizione della pallacanestro calatina militando nel campionato di serie C2, vinto nell'anno 2011/2012 entrando a far parte della Lega Nazionale C. Nel 2012/2013 ha vinto il campionato di Lega Nazionale C entrando a far parte della Lega Nazionale B (LNB).\nLe squadre presenti sono:"}
{"id": "1227436", "revid": "339392", "url": "https://it.wikipedia.org/wiki?curid=1227436", "title": "Capo di Stato maggiore dell'Esercito", "text": ""}
{"id": "1227439", "revid": "709565", "url": "https://it.wikipedia.org/wiki?curid=1227439", "title": "Episodi de I viaggiatori (prima stagione)", "text": "La prima stagione della serie televisiva I viaggiatori (\"Sliders\") \u00e8 andata in onda negli Stati Uniti dal 22 marzo 1995 al 17 maggio 1995 su Fox Television. In Italia fu trasmessa su Italia Uno nel 2000.\n\"I viaggiatori (1)\".\nTrama.\nSan Francisco. Il brillante laureando in fisica Quinn Mallory sta da diverso tempo compiendo degli esperimenti nella cantina di casa sua riguardanti il teorema del ponte di Einstein-Rosen e il concetto di dimensione parallela e a tale scopo ha creato una macchina che simula una sorta di porta dimensionale. Dopo averla testata visitando un mondo parallelo leggermente differente dal suo ed aver conosciuto un suo doppio proveniente da un mondo parallelo che gli fornisce la chiave d'accesso per il controllo totale del dispositivo, a casa sua si presentano il suo professore universitario, Maximilian Arturo, e una sua amica e collega di lavoro in un negozio di informatica, Wade Welles. Quinn aziona la macchina che ha creato e salta insieme a loro nella porta dimensionale. Proprio in quel momento sopraggiunge nel viale dirimpetto il cantante soul Rembrandt 'Crying Man' Brown che viene risucchiato anch'egli, per puro caso, insieme alla sua auto, nella porta dimensionale. I quattro si ritrovano in un mondo in piena era glaciale dal quale sono costretti a scappare azionando la porta dimensionale con un telecomando/timer prima della prevista scadenza temporale, costretti, quindi, a dover capitare in un mondo a caso.\n\"I viaggiatori (2)\".\nTrama.\nI viaggiatori finiscono in un mondo in cui la teoria del domino \u00e8 diventata realt\u00e0 e l'Unione Sovietica domina il pianeta cos\u00ec come il comunismo \u00e8 diventato la base del sistema sociale statunitense. Nel momento in cui Rembrandt prova a pagare un tassista con dollari americani, viene arrestato dal KGB. Per liberarlo, ed evitargli la pena capitale per cospirazione, Quinn, Wade e il professore fanno la conoscenza di un gruppo di resistenza insieme ai cui componenti tracciano un piano per salvare Rembrandt e il loro capo rivoluzionario, anch'egli imprigionato.\n\"L'epidemia Q\".\nTrama.\nI quattro amici capitano in terra tormentata da un'epidemia mortale che sta decimando la popolazione. Quando Wade resta infettata, Rembrandt e Arturo cercano di trovare una cura dopo che Quinn \u00e8 stato catturato dalla locale agenzia di sanit\u00e0 perch\u00e9 riconosciuto come paziente zero e capo dei cospirazionisti che hanno introdotto il virus. In seguito il professore scopre che su questa Terra non \u00e8 mai stata scoperta la penicillina. Dopo averne creata un campione artigianale ed aver dato il via per una cura di massa della popolazione, il professore progetta un piano con l'aiuto dei locali e del doppio di Quinn, per liberare Quinn.\n\"L'asteroide\".\nTrama.\nI viaggiatori finiscono in un mondo a cui restano solo pochi giorni dopo che \u00e8 stato scoperto un asteroide in rotta di collisione con il pianeta. Dopo essersi resi conto che il timer per l'apertura di una nuova porta dimensionale si azioner\u00e0 solo dopo l'impatto, Quinn, Wade e Rembrandt si rassegnano all'inevitabile destino, mentre il professore Arturo comincia a progettare una bomba atomica (alla cui invenzione su questo mondo non sono mai arrivati) insieme ad un altro giovane e strambo studente di fisica, Conrad Bennish, da lanciare con una missione spaziale sull'asteroide affinch\u00e9 si disintegri nell'esplosione.\n\"Diritti inalienabili\".\nTrama.\nIn un mondo in cui la Gran Bretagna ha soppresso con successo la guerra d'indipendenza americana, i viaggiatori sono coinvolti in un complotto che coinvolge l'erede al trono e il perfido sceriffo di San Francisco, impersonato dal doppio del professore. \n\"La stagione dell'amore\".\nTrama.\nI viaggiatori si trovano in una odierna San Francisco, dove la \"summer of love\" non \u00e8 mai finita e Wade viene scambiata da alcuni hippie per una profeta extraterrestre. Intanto Quinn e Arturo provano a riparare il timer che si \u00e8 appena danneggiato e Rembrandt fa la conoscenza di Rembrandt Brown Jr., figlio del suo doppio, che in questo mondo \u00e8 un tenente dell'esercito americano.\n\"Teste d'uovo\".\nTrama.\nI quattro amici sono catapultati in un mondo in cui l'intelletto \u00e8 apprezzato e i protagonisti di un originale gioco basato sull'intelligenza, il Mindgame, sono veri e propri eroi locali. Quinn scopre che il suo doppio \u00e8 il campione del torneo e viene, suo malgrado, costretto a partecipare al gioco. Intanto, Arturo cerca una riconciliazione con un amore perduto. \n\"Il sesso debole\".\nTrama.\nArturo si trova a correre come sindaco di San Francisco in un mondo dove gli uomini sono trattati come \"il sesso debole\" e le donne occupano posizioni di potere e di influenza. La sua rivale sar\u00e0 proprio Wade, che appoggia la sindaca uscente candidata per il partito femminile. \n\"Il re \u00e8 tornato\".\nTrama.\nAppena atterrati in un nuovo mondo, Rembrandt viene scambiato per una leggenda del rock ritenuta defunta (il suo doppio che, a differenza del mondo primario, qui ha avuto un enorme successo ma ha poi abbandonato tutto fingendosi morto). Galvanizzato dai fan e dal successo che ha sempre desiderato, Rembrandt riprende in mano la vita del suo doppio e ricomincia a fare concerti. Ma il doppio si rif\u00e0 vivo e nella parte finale dell'episodio i due cantano insieme sul palco. \n\"Maledetta fortuna\".\nTrama.\nWade scopre di aver vinto alla lotteria, in un mondo apparentemente utopico che elargisce denaro da generosi bancomat e vincite facili. I quattro amici, per\u00f2, ben presto scoprono che non \u00e8 tutto oro quel che luccica e che il prezzo che i vincitori devono pagare per ogni vincita \u00e8 la morte. Il sistema della lotteria \u00e8 stato infatti creato dal governo per combattere la sovrappopolazione. "}
{"id": "1227440", "revid": "767487", "url": "https://it.wikipedia.org/wiki?curid=1227440", "title": "Meredith Monk", "text": "Biografia.\nFin dagli anni sessanta, Meredith Monk ha messo in scena lavori multidisciplinari che abbracciano musica, teatro e danza:\nLa Monk \u00e8 conosciuta soprattutto per le sue profonde innovazioni sull'uso del canto, arricchito da una vasta serie di tecniche che ella svilupp\u00f2 innanzitutto nelle sue performance solistiche, prima di formare il suo proprio ensemble. Nel dicembre 1961, appar\u00ec all'Actor's Playhouse del Greenwich Village di New York come ballerina di una produzione teatrale \"off-Broadway\", versione musicale per bambini del \"Canto di Natale\" di Charles Dickens, intitolata \"Scrooge\" (musica e parole di Norman Curtis; coreografia e direzione di Patricia Taylor Curtis). Nel 1964, si diploma al Sarah Lawrence College e, nel 1968, fonda The House, una compagnia dedicata all'approccio interdisciplinare alla performance teatrale.\nLe performance della Monk hanno influenzato molti artisti, tra cui Bruce Nauman, che ebbe modo di conoscere i suoi lavori nel 1968 a San Francisco. Nel 1978, la Monk forma Meredith Monk and Vocal Ensemble (sulla falsariga di ensemble quali quelle di Steve Reich e Philip Glass), al fine di esplorare nuovi e pi\u00f9 ampi panorami vocali, sottolineati dal contrasto con minimali tessiture musicali. A questo periodo appartiene \"Dolmen Music\" (1980-1981), inciso dall'etichetta ECM."}
{"id": "1227441", "revid": "709565", "url": "https://it.wikipedia.org/wiki?curid=1227441", "title": "Episodi de I viaggiatori (seconda stagione)", "text": "Questa voce contiene i titoli degli episodi della seconda stagione della serie TV I viaggiatori. \nAccanto ai titoli italiani sono indicati i titoli originali.\n\"Stregoni e incantesimi\".\nTrama.\nIn una Terra dove l'occultismo trionfa sulla scienza, Quinn diventa il bersaglio di un bizzarro sciamano che richiede il suo cervello come pagamento per le sue prestazioni.\n\"Gli dei dell'amore\".\nTrama.\nQuinn, Rembrandt e Arturo sono trattati come dei veri e propri tesori viventi in quanto il mondo dove si trovano ha reso quasi l'intera popolazione maschile sterile a causa di un'arma biologica e tutte le Nazioni si fanno guerra per avere il maggior numero di uomini fertili per il ripopolamento.\n\"Gillian la sensitiva\".\nTrama.\nDurante il viaggio, qualcosa va storto e Quinn non si presenta all'appello...o meglio, si presenta ma sotto forma di fantasma. Wade e gli altri lo credono morto, e la sola persona che possa aiutare Quinn a ricongiungersi al suo corpo e ai suoi amici \u00e8 una ragazza dalle facolt\u00e0 paranormali. Se non fosse che il mondo in cui si trovano i Viaggiatori ha bandito ogni forma di tecnologia dopo le conseguenze delle bombe atomiche sganciate in Giappone, che compromettono i tentativi di Arturo di riparare il timer.\n\"La legge del Far West\".\nTrama.\nI quattro amici finiscono in un mondo dove la California \u00e8 una parte della Repubblica Indipendente del Texas e le leggi locali permettono i classici duelli con pistole tipici dei film western. Un ragazzino cerca vendetta dopo che suo padre \u00e8 stato ucciso dal pi\u00f9 temibile pistolero della citt\u00e0, noto come Billy the Kid.\n\"El Sid\".\nTrama.\nQuinn salva una ragazza dal suo violento fidanzato, capo di una gang di motociclisti. Giurando vendetta, l'uomo varca il portale assieme ai Viaggiatori e tutti si ritrovano in una San Francisco che \u00e8 diventata una maxi-prigione di massima sicurezza.\n\"Giro giro tondo\".\nTrama.\nIn un mondo dove la Costituzione degli Stati Uniti d'America \u00e8 stata dichiarata fuorilegge e tutte le copie bruciate, i Viaggiatori cercano di salvare l'ultima copia del prezioso documento ed impedire cos\u00ec ad un attivista la sicura condanna a morte.\n\"Dinosauri \".\nTrama.\nI Viaggiatori giungono in una Terra dove San Francisco \u00e8 una sorta di gigantesco parco naturale per la tutela dei dinosauri. Sbalorditi da questa scoperta, devono anche fare i conti con le autorit\u00e0 che li hanno scambiati per cacciatori di frodo.\n\"Sindrome da viaggi dimensionali\".\nTrama.\nArturo, Quinn, Wade e Rembrandt sembrano essere tornati nel loro mondo di partenza e pare che le loro avventure siano ormai finite. Una vita di celebrit\u00e0 e gloria li attende dopo le loro imprese, finch\u00e9 Wade realizza con orrore che sono ancora in un universo parallelo quando scopre che il Golden Gate Bridge invece di essere rosso \u00e8 di colore azzurro.\n\"Ossessione\".\nTrama.\nI Viaggiatori approdano in un mondo dominato dalla telecinesi. L'Oracolo Supremo, che \u00e8 la persona pi\u00f9 potente del mondo per i suoi poteri psichici, si innamora di Wade al punto di impedirle di partire con i suoi amici.\n\"Dimensione mafia\".\nTrama.\nIn un mondo dove vige ancora il Proibizionismo, le gang mafiose dominano le citt\u00e0 e scambiano Arturo per il suo doppio, ovvero un agente dell'FBI.\n\"Il mondo giovane\".\nTrama.\nQuinn impersona il suo doppio trovato morto in una piscina, mentre Arturo viene processato per aver chiesto una birra: siamo infatti in un mondo dove, dopo che lo speaker Howard Stern prese il potere e port\u00f2 la maggiore et\u00e0 a 9 anni, i giovani comandano e le persone di mezza et\u00e0 non possono n\u00e9 lavorare (l'et\u00e0 della pensione \u00e8 35 anni) n\u00e9 bere alcolici.\n\"Invasione\".\nTrama.\nI quattro apprendono dell'esistenza degli alieni Kromagg, il cui abbigliamento ricorda quello dei soldati Nazisti, dotati anche loro della capacit\u00e0 di muoversi da un mondo all'altro attraverso dei portali dimensionali. Scappando da essi, i Viaggiatori finiscono in un mondo dove i francesi dominano il continente nordamericano, ma vengono ritrovati dai Kromagg e portati in un'altra Terra per essere interrogati.\n\"Col passare del tempo\".\nTrama.\nI Viaggiatori approdano in tre differenti mondi dove incontrano le stesse persone. In uno di essi, vengono prima imprigionati e poi processati in quanto scoprono che in quel mondo il tempo va al contrario."}
{"id": "1227442", "revid": "709565", "url": "https://it.wikipedia.org/wiki?curid=1227442", "title": "Episodi de I viaggiatori (terza stagione)", "text": "\"Le regole del gioco\".\nTrama.\nI Viaggiatori finiscono in un mondo dove \u00e8 in corso un gioco di ruolo di guerra, e il solo modo per uscirne \u00e8 sopravvivere ed uccidere tutti gli avversari.\n\"Doppio Inganno\".\nTrama.\nQuinn e i suoi amici incontrano una scienziata di nome Logan St. Claire, che sta lavorando anche lei ad una macchina per viaggi dimensionali. Logan si offre per aggiustare l'apparecchio di Quinn inserendo le coordinate del loro mondo di origine, ma Arturo scopre che Logan non \u00e8 quella persona cos\u00ec caritatevole che dice di essere.\n\"La terra dei tornado\".\nTrama.\nI Viaggiatori approdano in una strana spiaggia con molta attivit\u00e0 elettrica che genera dei mini tornado. Cercando un posto dove dormire, approdano in una sorta di comunit\u00e0 anti-tecnologia il cui stile di vita ricorda molto quello degli Amish. Scoprendo i piani dei Viaggiatori, il capo-villaggio vuole impedire loro di partire tenendo Wade come sua prigioniera.\n\"Il guardiano\".\nTrama.\nQuinn e i suoi amici finiscono in una Terra che ricorda molto il loro mondo d'origine, solo che in quel mondo tutto sembra fermo al 1984: l'architettura, le macchine, i vestiti. Quinn inoltre si imbatte in un ragazzino timido e introverso che altri non \u00e8 che s\u00e9 stesso da piccolo, che veniva preso di mira in particolare da un bulletto della scuola. Allora capisce che ha l'occasione di riparare a un torto che commise nel suo mondo d'origine ed insegna al ragazzino a difendersi, evitando cos\u00ec di arrivare un giorno a colpire il bulletto con una mazza da baseball ed azzopparlo per sempre.\n\"Incubi\".\nTrama.\nI Viaggiatori si trovano su un mondo dove alcuni ragazzi, che si fanno chiamare i Dominatori dei Sogni, hanno scoperto una droga capace di entrare nei sogni della gente e manipolarli a proprio piacere. Uno di loro mette i suoi occhi su Wade e decide di invadere i suoi sogni affinch\u00e9 la ragazza si metta con lui. In caso contrario, continuer\u00e0 a invedere i suoi sogni fino a portarla alla pazzia o alla morte.\n\"Tempesta nel deserto\".\nTrama.\nQuinn e i suoi amici vengono coinvolti in una strana caccia la cui preda \u00e8 una donna che, in un mondo deserto, ha inventato un congegno per trovare l'acqua.\n\"La spada e il dragone\".\nTrama.\nIn una Terra dove sono presenti degli elementi tipici del fantasy come i draghi, Quinn diventa il bersaglio di un mago che vuole impossessarsi dei suoi poteri dal momento che in quel mondo la famiglia Mallory ha poteri magici.\n\"La fiammella\".\nTrama.\nI Viaggiatori approdano in un mondo dove l'industria petrolifera \u00e8 in pieno auge. Tuttavia, si susseguono incendi ed esplosioni a causa di un \"ospite\" che Quinn e i suoi amici hanno portato con loro: una fiamma senziente venuta dal mondo precedente in cui dominava il fuoco.\n\"Il principe dei viaggiatori\".\nTrama.\nQuinn e i suoi amici approdano in un mondo dove gli Stati Uniti d'America sono una monarchia e dove Rembrandt viene scambiato per il suo doppio, che in quella Terra \u00e8 un importante duca. Tutto sarebbe normale, se non fosse che in quel mondo, dopo che un virus ha quasi decimato la popolazione mondiale facendo s\u00ec che le donne muoiano di parto, \u00e8 stato trovato un metodo per ingravidare gli uomini. E il prossimo ad essere ingravidato \u00e8 proprio Rembrandt!\n\"Il gioco del giudizio\".\nTrama.\nIn un mondo dove i processi giudiziari sono diventati una sorta di gioco a premi, il doppio di Quinn \u00e8 ricercato per omicidio. Logicamente, il vero Quinn viene arrestato e condannato a morte, e gli altri Viaggiatori decidono di trovare il doppio di Quinn, che \u00e8 l'unica chiave per salvare il loro amico.\n\"Robot o non robot\".\nTrama.\nIn una Terra dove gli esseri umani sono stati sostituiti da androidi, uno scienziato cattura Quinn e Rembrandt, intenzionato a mettere i loro cervelli dentro a dei corpi meccanici.\n\"Messaggi subliminali\".\nTrama.\nI Viaggiatori approdano in un mondo dominato dal consumismo, ancora pi\u00f9 fomentato dall'arrivo delle festivit\u00e0 natalizie. Al loro arrivo in una chiesa, una donna chiede ad Arturo di tenerle per un secondo il suo figlio neonato. Quando Arturo scopre che la donna ci mette molto, scopre che il bimbo \u00e8 stato abbandonato e si mette sulle tracce della madre degenere, che scopre essere una dipendente di un grosso centro commerciale che schiavizza i dipendenti e fa profitti d'oro grazie anche all'impiego di messaggi subliminali che vengono dai monitor del centro. Wade invece fa i conti con sua sorella Kelly, rimanendo per\u00f2 di stucco quando la sorella maggiore non la riconosce: in quel mondo, infatti, Wade \u00e8 nata morta. Dopo aver scoperto dell'esistenza dei messaggi subliminali, Quinn e Wade indagano nell'ufficio di Kelly scoprendo dati molto compromettenti sul suo socio, che sapeva dei messaggi e della loro pericolosit\u00e0. Kelly li sorprende e vuole denunciarli, ma Wade inizia a parlare a Kelly di episodi molto privati, che solo loro due possono conoscere. Kelly capisce che quella \u00e8 la sorella che non ha mai avuto e inizia a ravvedersi, capendo di essere stata solo un'arrivista, e denuncia il suo collega per attivit\u00e0 illecite.\nLa sera della vigilia di Natale si fa grande festa a casa del padre di Kelly e Wade, che per\u00f2 chiede alla sorella di rivelargli tutto solo dopo che se ne saranno andati. \n\"Scherzi assassini\".\nTrama.\nQuinn e i suoi amici approdano in una Terra dove gli unici abiti che vedono sono giacche, cravatte e tailleur. In quel mondo infatti si lavora molto e l'unico svago che si ha \u00e8 partecipare ad un gioco di ruolo ambientato nell'Epoca Vittoriana, a cui prende involontariamente parte anche Arturo, a cui tramite uno speciale congegno nascosto nel suo orologio da taschino \u00e8 stato fatto il lavaggio del cervello e ora crede di essere un famoso investigatore chiamato Reginald Doyle (l'equivalente in quel mondo del nostro Sherlock Holmes).\n\"La piramide\".\nTrama.\nQuesta volta i Viaggiatori approdano in un mondo dove la religione dominante \u00e8 il politeismo dell'antico Egitto. Il prossimo mondo sul timer \u00e8 quello d'origine, purtroppo per\u00f2 Wade e Quinn vengono imprigionati in una piramide mentre Arturo e Rembrandt sono fuori. Dopo aver mancato il salto, sembra che dovranno restare in quel mondo per i prossimi 29,5 anni in compagnia dell'altro inquilino della piramide: uno scarabeo geneticamente modificato. Rovistando tra le varie cianfrusaglie della Piramide, riescono a trovare un altro timer simile al loro, forse usato dall'architetto per scappare da quel mondo. Dopo essersi riuniti, i Viaggiatori possono dunque fuggire ma questo significhebbe per loro tornare ai viaggi casuali.\n\"Paradiso perduto\".\nTrama.\nI Viaggiatori approdano in una piccola spiaggia con una grande caverna e uno strano liquido verde che esce da essa. Trovano un villaggio di pescatori e scoprono che gli abitanti sono particolarmente longevi, merito del liquido che viene da un gigantesco verme che, per nutrirsi, divora i malcapitati che entrano nella caverna.\n\"L'esodo (1)\".\nTrama.\nI Viaggiatori approdano in una Terra che sta per essere distrutta dalle radiazioni di una pulsar. Qui fanno la conoscenza del colonnello Maggie Beckett e del suo collega Rickman, che si offrono di aiutarli a migliorare il loro timer a patto per\u00f2 che portino con loro 150 persone.\n\"L'esodo (2)\".\nTrama.\nDopo aver visitato vari mondi (tra cui una Terra di giganti), Quinn e Maggie riescono a trovare un mondo dove portare le 150 persone. Riesce inoltre a trovare le coordinate del loro mondo di origine e cos\u00ec tutti possono tornare a casa, ma il colonnello Rickman ha altri programmi per i superstiti e decide di uccidere Maggie e Quinn. Proprio quando sta per sparare, il professor Arturo si frappone prendendosi lui stesso il proiettile e morendo cos\u00ec da eroe.\n\"Unici sopravvissuti\".\nTrama.\nNella loro ricerca del colonnello Rickman, i Viaggiatori arrivano in un mondo dove uno strano batterio ha quasi decimato la popolazione mondiale trasformando le persone in zombie.\n\"Il riproduttore\".\nTrama.\nUn parassita, \u201csouvenir\u201d di un mondo precedente, infetta e prende il controllo del corpo di Maggie, che cos\u00ec parte alla ricerca di un compagno per creare la sua progenie.\n\"La citt\u00e0 sotterranea\".\nTrama.\nQuinn e Wade sono prigionieri in una sorta di citt\u00e0 sotterranea. L\u2019episodio \u00e8 un omaggio al romanzo di Herbert George Wells \"La macchina del tempo\".\n\"Nebbia assassina\".\nTrama.\nQuinn e i suoi amici riescono finalmente a trovare Rickman in un mondo dominato dalla superstizione.\n\"Serpenti\".\nTrama.\nQuinn e gli altri si trovano su un aereo che precipita in una giungla. Durante l'impatto, l'aereo si spezza e Quinn e Rembrandt vengono separati da Maggie e Wade. Sperano di incontrarsi di nuovo aiutando delle persone impegnate nella cattura di serpenti velenosissimi.\n\"Il dinoviaggio\".\nTrama.\nI Viaggiatori tornano sul mondo dove avevano lasciato le 150 persone prescelte nell\u2019episodio \u2018\u2018L\u2019Esodo\u2019\u2019 per scoprire che quella Terra \u00e8 abitata dai dinosauri.\n\"I vampiri del rock\".\nTrama.\nWade fa amicizia con una strana rock band formata da vampiri che, incuriositi da quello che pu\u00f2 fare il timer di Quinn, provano a rubarlo.\n\"Gli amici si dividono\".\nTrama.\nRickman e i viaggiatori sono intrappolati in un mondo in cui uno scienziato sta creando delle creature ibridi tra esseri umani ed animali. Durante la lotta finale, qualcosa succede al timer e Quinn e Maggie vengono separati da Rembrandt e Wade."}
{"id": "1227444", "revid": "287204", "url": "https://it.wikipedia.org/wiki?curid=1227444", "title": "NGC 6871", "text": "NGC 6871 \u00e8 un piccolo e giovane ammasso aperto visibile nella costellazione del Cigno.\nOsservazione.\nNGC 6871 \u00e8 uno dei numerosi ammassi presenti nel brillantissimo tratto di Via Lattea a sud della stella Sadr (); si pu\u00f2 trovare con facilit\u00e0 2 gradi ad est di , un astro di quarta magnitudine. Con un binocolo si presenta immerso in un grande campo stellare ricco di altri ammassi e nebulose ed \u00e8 formato da poche stelle di magnitudine 7 e 8 molto vicine fra loro, circondate da alcune stelle pi\u00f9 deboli e immerso in un ricchissimo campo stellare; un telescopio di piccole dimensioni rivela che quasi la met\u00e0 delle sue componenti sono doppie, mentre le stelle pi\u00f9 deboli dell'ammasso si confondono coi campi stellari circostanti. La componente pi\u00f9 luminosa si presenta di magnitudine 6,75.\nQuest'ammasso pu\u00f2 essere osservato da entrambi gli emisferi terrestri, sebbene la sua declinazione molto settentrionale favorisca notevolmente gli osservatori dell'emisfero nord; dalle regioni boreali si presenta estremamente alto nel cielo nelle notti d'estate, mentre dall'emisfero australe resta sempre molto basso, ad eccezione delle aree prossime all'equatore. \u00c8 comunque visibile da quasi tutte le aree abitate della Terra. Il periodo migliore per la sua osservazione nel cielo serale \u00e8 quello compreso fra giugno e novembre.\nStoria delle osservazioni.\nNGC 6871 venne osservato per la prima volta da Friedrich von Struve nel 1825, attraverso un telescopio rifrattore da 9,6\u00a0pollici. In seguito venne inserito nel General Catalogue of Nebulae and Clusters di John Herschel col numero 2067.\nCaratteristiche.\nSi tratta di un ammasso piuttosto giovane la cui distanza \u00e8 stimata attorno ai 1574\u00a0parsec (5130 anni luce), in corrispondenza di un tratto del Braccio di Orione particolarmente ricco di nubi molecolari, data la presenza del sistema di Cygnus X; in particolare, NGC\u00a06871 ricade in direzione di due brillanti associazioni OB, Cygnus OB1 e Cygnus OB3.\nLe stelle pi\u00f9 luminose dell'ammasso sono disposte in coppia; la coppia settentrionale comprende due stelle azzurre di magnitudine 6,75 e 7,36, mentre la coppia meridionale \u00e8 formata da componenti di magnitudine 7,86 e 8,86. Fra le sue componenti si trovano alcune stelle variabili fra le quali spicca la binaria a eclisse V453\u00a0Cygni, la cui et\u00e0 si aggira sui 10 milioni di anni. La gran parte delle componenti di NGC\u00a06871 hanno un'et\u00e0 compresa fra 2 e 5 milioni di anni, che potrebbe essere compatibile con uno scenario secondo cui i processi di formazione stellare che hanno originato l'ammasso siano perdurati a lungo o abbiano avuto due picchi di attivit\u00e0.\nNei dintorni dell'ammasso si osservano numerose nebulosit\u00e0; verso nord si estende LBN\u00a0180 e a est LBN\u00a0182, mentre il bordo sudoccidentale \u00e8 dominato da LBN\u00a0174 e LBN\u00a0179."}
{"id": "1227445", "revid": "709565", "url": "https://it.wikipedia.org/wiki?curid=1227445", "title": "Episodi de I viaggiatori (quarta stagione)", "text": "\"Genesi\".\nTrama.\nTre mesi dopo la separazione da Rembrandt e Wade (che non comparir\u00e0 pi\u00f9 nella serie), Quinn e Maggie ritornano al loro mondo di origine per scoprire che \u00e8 stato conquistato dai Kromagg. Qui ritroveranno anche Rembrandt.\n\"Il grande oracolo\".\nTrama.\nQuinn, Maggie e Rembrandt approdano in un mondo in cui la religione trionfa e la persona pi\u00f9 importante \u00e8 un uomo che si fa chiamare Il Grande Oracolo, che ai suoi adepti pi\u00f9 fortunati promette l'Altro Mondo, una sorta di Paradiso, al quale si passa attraverso un portale.\nI Viaggiatori per\u00f2 scoprono che quel portale in realt\u00e0 \u00e8 un inceneritore.\n\"Terreno comune\".\nTrama.\nMaggie salva la vita di un Kromagg in un mondo in cui i Kromagg trattano gli umani come cavie da laboratorio, conducendo esperimenti su di essi.\n\"Viaggi virtuali\".\nTrama.\nQuinn e i suoi amici finiscono in una Terra dove tutto ricorda molto il loro mondo d\u2019origine, se non fosse che quelle visioni sono causate da degli occhiali che producono realt\u00e0 virtuale.\n\"Viaggio planetario\".\nTrama.\nI Viaggiatori si trovano su un mondo deserto dove trovano solo una persona: il doppio di Quinn, che \u00e8 il responsabile di quel disastro. Infatti il ragazzo stava progettando un apparecchio per i viaggi dimensionali, facendo s\u00ec che tutte le persone del suo mondo sparissero tranne lui stesso. Quinn, Maggie e Rembrandt vanno nel mondo dove tutti gli abitanti del mondo dell'altro Quinn sono stati mandati, riuscendo a riportarli tutti a casa.\n\"Dove sei, o fratello?\".\nTrama.\nQuinn riesce a trovare finalmente il suo perduto fratello Colin in un mondo simile a quello dei Padri Pellegrini del diciassettesimo secolo. Il ragazzo viene trattato come lo scemo del villaggio perch\u00e9 \u00e8 una sorta di scienziato ed inventore. Quinn lo porta con s\u00e9 e i quattro approdano in un mondo dove i soldi sono stati sostituiti con il DNA umano.\n\"La ribellione\".\nTrama.\nQuinn, Rembrandt, Maggie e Colin approdano in un mondo dove portare sostanze stupefacenti \u00e8 perfettamente legale, e il non averne equivale al carcere. Colin e Maggie vengono catturati e trasformati dal cocktail di farmaci in un marito e una moglie da spot pubblicitario.\n\"L'albergo dei fantasmi\".\nTrama.\nI viaggiatori finiscono in un mondo in cui le piogge sono a base di acido cloridrico. Cercando un riparo, si rifugiano all'Hotel Chandler. Durante la loro permanenza, i quattro amici hanno come delle visioni di spettri. A prima vista sembra che in quel mondo il Chandler sia infestato, ma Quinn ha invece una spiegazione pi\u00f9 scientifica.\n\"La trappola\".\nTrama.\nQuinn e Colin riescono ad arrivare al mondo originario dei Kromagg, ma finiscono in una sorta di trappola dimensionale studiata per impedire ai Kromagg di fare ritorno a quella Terra.\n\"Rifugio\".\nTrama.\nQuinn viene ferito in modo grave e l\u2019unico che pu\u00f2 curarlo \u00e8 un uomo che ha appreso le arti curative dei Kromagg e che \u00e8 ricercato in quanto ha reso i suoi servigi agli alieni invasori.\n\"California reich\".\nTrama.\nQuinn e i suoi amici approdano in un mondo in piena campagna elettorale per l\u2019elezione del nuovo governatore, un certo Schick, che promuove le leggi razziali e la diffusione della razza pura negli Stati Uniti. In quel mondo, infatti, non c'\u00e8 mai stato l'avvento di Adolf Hitler e di conseguenza non \u00e8 mai scoppiata la Seconda Guerra Mondiale. Rembrandt viene catturato e imprigionato in uno dei campi di concentramento di Schick. I Viaggiatori riusciranno a salvarlo anche grazie all\u2019aiuto di Chris, il figlio della proprietaria del Chandler Hotel di quel mondo, prima fervente attivista di Schick, poi passato contro di lui quando scopre che sua madre, colpevole di avere un DNA \u201cimpuro\u201d, sta per diventare uno degli androidi che vengono impiegati come uomini di fatica.\n\"I campi della morte\".\nTrama.\nI Viaggiatori si trovano in un mondo in cui infuria una guerra tra esseri umani e Kromagg. In realt\u00e0 \u00e8 un campo di addestramento per Kora e Krioptus, due esperimenti genetici nati dalla fusione di geni umani con geni Kromagg. Tuttavia, il loro lato umano inizia a prevalere su quello alieno: Kora, infatti, catturata da Quinn e dai suoi amici, inizia ad apprendere che tutte le creature viventi hanno una propria madre mentre lei \u00e8 nata in una provetta, e da guerriera sicura e decisa inizia a provare una certa empatia per ci\u00f2 che fa; Krioptus, invece, nonostante lo nasconda inizia a sentire un profondo amore per Kora.\n\"Lipschitz dal vivo\".\nTrama.\nQuinn diventa ospite di un talk show trasmesso quasi ininterrottamente chiamato \u201cLipschitz dal vivo\u201d. Il ragazzo sfrutter\u00e0 quest\u2019occasione per dire ai suoi amici dove si trova.\n\"Madre e figlio\".\nTrama.\nI Viaggiatori salvano una ragazza con il suo bambino e la riportano al suo mondo d\u2019origine, una Terra dove c\u2019\u00e8 stata una guerra contro i Kromagg ma alla fine gli umani hanno vinto. Quello che i Viaggiatori non sanno \u00e8 che il piccolo \u00e8 un ibrido nato da geni umani e Kromagg, e che il padre del bambino, un alto ufficiale Kromagg, \u00e8 sulle loro tracce.\n\"Un mondo diviso\".\nTrama.\nMaggie e Quinn atterrano all\u2019interno di un edificio, mentre Colin e Rembrandt sono fuori da esso. Non possono per\u00f2 riunirsi perch\u00e9 non ci sono porte di accesso. Quel mondo infatti \u00e8 diviso da una barriera invisibile: Maggie e Quinn sono finiti nella parte degli \"Onliners\", gente che ha fatto della tecnologia la loro ragione di vita, mentre Colin e Rembrandt sono nella parte degli \"Offliners\", gente che invece ha rinunciato ad ogni forma di tecnologia vivendo come nel Medioevo. Un ragazzo proveniente dal mondo offliner decide di incontrare una ragazza del mondo onliner (che aveva conosciuto prima in una chat room): sar\u00e0 quello il modo di permettere ai Viaggiatori di riunirsi e far capire ai ragazzi che alcune divisioni non servono a nulla.\n\"Slide By Wire\".\nTrama.\nIl doppio di Maggie approfitta di quella somiglianza per fuggire dal mondo dove si sente prigioniera e saltare con Quinn e gli altri verso un altro forse migliore. Quando per\u00f2 Quinn scopre che non si tratta della loro amica, il doppio di Maggie fa di tutto per impedire loro di rimandarla al suo mondo.\n\"Hotel Chandler\".\nTrama.\nI Viaggiatori tornano al Chandler Hotel, scoprendo per\u00f2 che una volta entrati da esso non \u00e8 pi\u00f9 possibile uscirne: sono infatti dentro una gigantesca prigione virtuale progettata da Archibald Chandler, che cos\u00ec pu\u00f2 anche controllare i suoi ospiti e il personale. Mac, un hacker che vive nelle cantine dell'albergo, capisce che i Viaggiatori possono aiutarlo nel salvare tutti dal folle piano di Chandler.\n\"Selvaggio West\".\nTrama.\nIn un\u2019altra Terra che ricorda molto il West dei primi tempi, i Viaggiatori ritrovano Kolitar, il Kromagg che avevano incontrato nell\u2019episodio La Trappola\n\"Il fratello clone\".\nTrama.\nQuinn viene scambiato per il clone del suo doppio e di conseguenza viene rinchiuso in un laboratorio, in un mondo in cui la clonazione ha fatto progressi e i cloni vengono usati come donatori di organi.\n\"L'abisso\".\nTrama.\nI viaggiatori atterrano in un villaggio che ha una tecnologia che drena la felicit\u00e0 di una persona attraverso un Abisso oscuro per donarla al resto del villaggio. Ma qual \u00e8 la verit\u00e0?\n\"Doppio sogno\".\nTrama.\nNell'arrivo in un nuovo mondo, Quinn e Maggie atterrano in un \"universo bolla\" dove si ritrovano a vivere una vita intera.\n\"Rivelazioni\".\nTrama.\nDopo aver trovato un romanzo di fantascienza che racconta della guerra tra umani e Kromagg su Kromagg Prime, Quinn e Colin sperano che l'autore possa aiutarli a trovare Kromagg Prime e i loro veri genitori."}
{"id": "1227446", "revid": "709565", "url": "https://it.wikipedia.org/wiki?curid=1227446", "title": "Episodi de I viaggiatori (quinta stagione)", "text": "\"Il doppio di Quinn\".\nTrama.\nUno scienziato di nome Oberon Geiger usa Colin, Quinn e il doppio di Quinn come cavie di un esperimento volto a combinare persone e mondi paralleli.\n\"Fisica applicata\".\nTrama.\nDiana Davis da poco unita al gruppo di viaggiatori cerca di separare Quinn dal suo doppio, nel frattempo quest'ultimo sperimenta violenti flashback della vita di Quinn.\n\"In prima linea\".\nTrama.\nI viaggiatori atterrano in una landa desolata e sono costretti a partecipare ad una battaglia senza fine con i Kromagg. \n\"I custodi del sapere\".\nTrama.\nI viaggiatori cercano l'assistenza di un monaco solitario che in seguito si rifiuta di lasciarli andare.\n\"Acqua miracolosa\".\nTrama.\nMallory in seguito a un colpo inferto da un raggio laser rimane paralizzato e ottiene aiuto da parte di un gruppo di guaritori spirituali.\n\"Il Grande Fratello\".\nTrama.\nIn un mondo dominato da un unico conglomerato globale, Maggie viene rapita.\n\"L'amante del Presidente\".\nTrama.\nUn tabloid diffonde la notizia che il Presidente degli Stati Uniti Jefferson Williams ha una relazione con Maggie. \n\"Traffico illegale\".\nTrama.\nI viaggiatori arrivano in un mondo dove la caffeina \u00e8 illegale.\n\"Missione su Marte\".\nTrama.\nAtterrati in un nuovo mondo, Maggie \u00e8 scambiata per la sua controparte, un'astronauta scomparsa durante una missione nello spazio e a causa di questo viene rapita da un gruppo di complottisti.\n\"Oltre ogni limite\".\nTrama.\nIn un mondo dove i veicoli a benzina sono illegali a causa dell'inquinamento che generano, Mallory diventa amico di un gruppo di motociclisti.\n\"Requiem\".\nTrama.\nRembrandt riceve una richiesta di aiuto sotto forma di visione da parte di Wade, questo porter\u00e0 lui e gli altri viaggiatori in un altro mondo dominato dai Kromagg e a scoprire le sorti di Wade.\n\"La mappa della mente\".\nTrama.\nDiana e Mallory si ritrovano in trappola in un istituto mentale. \n\"Un migliaio di morti\".\nTrama.\nI viaggiatori arrivano in un mondo dove la popolazione locale partecipa a simulazioni mortali di giochi. \n\"Pirati\".\nTrama.\nI viaggiatori escono dal vortice nel mezzo dell'oceano e sono costretti ad unirsi in un gruppo di pirati che si sta dirigendo in California. \n\"Un mondo quasi ideale\".\nTrama.\nI viaggiatori devono trovare una gemma per riparare il malfunzionamento del timer. \n\"Polvere\".\nTrama.\nIl gruppo atterra in un mondo che secoli prima ha avuto una catastrofe, l\u00ec Rembrandt scoprir\u00e0 di essere considerato come una divinit\u00e0 e ritrover\u00e0 una vecchia amica.\n\"Nell'occhio del ciclone\".\nTrama.\nIl gruppo ritrova per l'ultima volta Oberon Geiger in un mondo colpito dalla sua ultima invenzione, l\u00ec lo scienziato rivela che sarebbe in grado di separare Mallory dal suo doppio Quinn. \n\"Il veggente\".\nTrama.\nI viaggiatori arrivano in un mondo dove esiste uno show televisivo basato sulle loro avventure, l\u00ec un veggente prevede il loro destino e cio\u00e8 che moriranno nel loro prossimo salto e questo lo porta ad implorare il gruppo di rimanere. In seguito il loro timer viene distrutto e li porta a cercare un altro modo per riprendere i loro viaggi. Alla fine Rembrandt si inietta un campione di sangue contenente un virus capace di uccidere i Kromagg e sar\u00e0 solo lui ad effettuare il salto a rischio della vita, mentre il resto del team rimasto l\u00ec si domanda sulle sorti del loro amico. "}
{"id": "1227450", "revid": "158234", "url": "https://it.wikipedia.org/wiki?curid=1227450", "title": "Windows MS-DOS", "text": ""}
{"id": "1227451", "revid": "125492001", "url": "https://it.wikipedia.org/wiki?curid=1227451", "title": "Itc", "text": ""}
{"id": "1227461", "revid": "160827", "url": "https://it.wikipedia.org/wiki?curid=1227461", "title": "Polifonici vicentini", "text": ""}
{"id": "1227462", "revid": "92723", "url": "https://it.wikipedia.org/wiki?curid=1227462", "title": "Jean Baptiste de La Quintinie", "text": "Biografia.\nStudi\u00f2 nel collegio dei gesuiti di Poitiers, poi, nella locale Universit\u00e0, filosofia e diritto. Completati gli studi, fu avvocato nel Parlamento di Parigi e referendario della regina. Divenuto precettore del figlio del presidente della Corte dei Conti, l'accompagn\u00f2 in Italia e, dopo il ritorno in Francia, decise di lasciare i suoi incarichi per consacrarsi al giardinaggio: il presidente Tambonneau gli commission\u00f2 la progettazione e la conduzione del proprio giardino situato nella strada dell'Universit\u00e0 di Parigi.\nVisit\u00f2 l'Inghilterra, come avveniva di regola per i giardinieri francesi, e gli fu proposto l'incaricato, dallo stesso re Giacomo II di Inghilterra di occuparsi dei suoi giardini, ma Jean Baptiste rifiut\u00f2 l'offerta, preferendo ritornare in Francia.\nNel 1660 spos\u00f2 Marguerite Joubert avendone tre figli che non gli sopravvissero. Nel 1661 fu incaricato dal sovrintendente alle Finanze, Nicolas Fouquet, di gestire i giardini del suo castello di Vaux-le-Vicomte, insieme con Le N\u00f4tre, Le Vau e Le Brun, i quali furono presi a servizio da Luigi XIV quello stesso anno, alla caduta in disgrazia del Fouquet La Quintinie fu incaricato di occuparsi dell'orto creato da Luigi XIII a Versailles e di fornire di frutta e verdure per la tavola del re.\nSi occup\u00f2 poi dei giardini di grandi personaggi dell'epoca: del principe di Cond\u00e9 nel 1665 a Chantilly, di Mademoiselle de Montpensier, a Choisy-le-Roi, del duca Charles de Sainte-Maure a Rambouillet e di Colbert a Sceaux\nIl 17 marzo 1670 Luigi XIV lo nomin\u00f2 \u00abdirettore dei giardini, frutteti e orti di tutte le case reali\u00bb, carica creata appositamente per lui.\nNel 1678 intraprese la creazione del nuovo orto reale, terminato cinque anni dopo. Questo giardino, che ancora esiste, \u00e8 stato classificato nel 1921 monumento storico. Al servizio del re miglior\u00f2 la produzione dei giardini, acclimatando specie delicate, come fichi e meloni e riuscendo a produrre frutti e verdure fuori stagione, come lattuga a gennaio e fragole a marzo: fu un precursore della coltura delle primizie.\nNel 1687 fu fatto nobile da Luigi XIV. Nel 1690, due anni dopo la morte, apparve la sua \"Instruction pour les jardins fruitiers et potagers\" che riassume la sua esperienza e le sue riflessioni, specialmente sui metodi di forzatura delle verdure e sulla potatura degli alberi."}
{"id": "1227463", "revid": "404338", "url": "https://it.wikipedia.org/wiki?curid=1227463", "title": "Agente cancerogeno", "text": ""}
{"id": "1227464", "revid": "174925", "url": "https://it.wikipedia.org/wiki?curid=1227464", "title": "Ganja", "text": ""}
{"id": "1227465", "revid": "767487", "url": "https://it.wikipedia.org/wiki?curid=1227465", "title": "Acid Monkey", "text": "Acid Monkey \u00e8 il quarto album dei BulletBoys, uscito nel 1995 per l'Etichetta discografica Swordholio Records."}
{"id": "1227470", "revid": "2175", "url": "https://it.wikipedia.org/wiki?curid=1227470", "title": "N-butil litio", "text": ""}
{"id": "1227478", "revid": "767487", "url": "https://it.wikipedia.org/wiki?curid=1227478", "title": "Sophie (BulletBoys)", "text": "Sophie \u00e8 il quinto album dei BulletBoys, uscito nel 2003 per l'Etichetta discografica Bulletboys Records."}
{"id": "1227480", "revid": "104458", "url": "https://it.wikipedia.org/wiki?curid=1227480", "title": "Abbazia di san Michele Arcangelo", "text": ""}
{"id": "1227481", "revid": "76069", "url": "https://it.wikipedia.org/wiki?curid=1227481", "title": "Arcipelago di Sulu", "text": ""}
{"id": "1227482", "revid": "767487", "url": "https://it.wikipedia.org/wiki?curid=1227482", "title": "Maxillopoda", "text": "Maxillopoda \u00e8 una classe di crostacei, di piccole dimensioni (microcrostacei), il cui corpo \u00e8 organizzato in tre regioni: capo, torace e addome. Le sottoclassi pi\u00f9 significative sono i cirripedi e i copepodi.\nLa testa \u00e8 formata da cinque segmenti, il torace da sette (o meno) e l'addome da tre (o meno), seguiti da un telson terminale.\nIl torace possiede appendici biramose mentre l'addome ne \u00e8 completamente sprovvisto. I Maxillopodi hanno un occhio naupliare formato da tre ocelli, in alcune classi si trovano occhi composti.\nI caratteri dei maxillopodi adulti (corpo corto, occhio naupliare, scarso numero di appendici) costituiscono reminiscenze larvali, il che suggerisce che essi si siano evoluti per pedomorfosi, cio\u00e8 da una post-larva che raggiunse la maturit\u00e0 sessuale senza sviluppare la morfologia adulta.\nFossili di Maxillopoda risalgono fino al periodo Cambriano, soprattutto di cirripedi e pentastomidi."}
{"id": "1227484", "revid": "63945", "url": "https://it.wikipedia.org/wiki?curid=1227484", "title": "The New Animals", "text": ""}
{"id": "1227489", "revid": "80339", "url": "https://it.wikipedia.org/wiki?curid=1227489", "title": "Verkhojansk", "text": ""}
{"id": "1227490", "revid": "287204", "url": "https://it.wikipedia.org/wiki?curid=1227490", "title": "Cap Ferret", "text": "Cap Ferret (\"Lou Cap herr\u00e9\" in dialetto guascone) \u00e8 un capo francese che forma un cordone litorale all'estremit\u00e0 meridionale della penisola di L\u00e8ge-Cap Ferret nel dipartimento della Gironda. Esso separa l'Oceano Atlantico dal bacino di Arcachon; celebre per il suo faro, \u00e8 sito al centro delle Lande di Guascogna e del \"Pays de Buch\". Con il suo nome s'identifica anche il villaggio, frazione di L\u00e8ge-Cap Ferret, posto all'estremit\u00e0 meridionale della penisola.\nGeologia.\nLa penisola di cui il \"Cap Ferret\" costituisce l'estremit\u00e0 meridionale, non ha che 3.000 anni di storia geologica: \u00e8 la formazione pi\u00f9 recente della costa guascone. Come nel resto delle \"landes de Gascogne\", il suo sottosuolo \u00e8 costituito da un letto di gr\u00e8s risultante dalla cementazione fra loro di grani di quarzo dovuta alla decomposizione dell'argilla in presenza di ferro e di materia organica: il letto d'Alios. L'acqua che scorre nella falda \u00e8 dunque ricca di ferro e appena sfocia sulla spiaggia provoca strisce ossidate di color ruggine. \u00c8 questo il fenomeno che giustifica il nome di \"cap Herr\u00e9\", la \"punta di ferro\" in dialetto guascone, che pi\u00f9 tardi si trasformer\u00e0 in \"cap Ferret\".\nLe attivit\u00e0 umane.\nNel XIX secolo alcuni pescatori s'erano installati in diverse localit\u00e0 della penisola, mentre la punta non era occupata che temporaneamente. I pescatori di La Teste e di Gujan venivano con le \"pinasse\" del bacino d'Arcachon per braccare i pesci al loro ingresso nel bacino. Essi eressero alcune capanne di fortuna sulle spiagge ove potevano accostarsi facilmente attraverso un canale. Protetti dalla punta del Capo Ferret, si trovavano al riparo dai venti provenienti da ovest e vicini ai banchi di pesci. Nel 1857 vi erano gi\u00e0 una decina di capanne sulle spiagge prossime al faro, i famosi \"quartieri dei pescatori\". In tutta questa seconda met\u00e0 del secolo alcuni funzionari, doganieri, guardiani del faro ed impiegati forestali si aggiunsero a questa popolazione di pescatori.\nSotto lo stimolo di Napoleone III, l'ostricoltura si svilupp\u00f2 a partire dal 1860 e lotti ostricoli vennero venduti sui litorali fangosi del bacino. Fu in questo periodo cardine che l'ostricoltura, come la silvicoltura e poco dopo il turismo s'imposero come le principali attivit\u00e0 economiche locali.\nA causa della difficolt\u00e0 di accedervi, la penisola del \"Cap-Ferret\" rimase a lungo un luogo poco frequentabile da altri, che non un pugno di pescatori e di cacciatori appassionati. Una specie di \"cultura dell'avventura\" si svilupp\u00f2 in questo contesto, formando uomini rudi, poco inclini al dialogo e senza aver molto da render conto per il loro operato. Questo spirito \u00e8 perdurato e coesiste oggigiorno ancora con un'attivit\u00e0 turistica sempre pi\u00f9 sviluppata.\nIl villaggio.\nIl villaggio di Cap Ferret \u00e8 situato all'estremit\u00e0 della penisola di L\u00e8ge-Cap Ferret. Il bacino di Arcachon ad est e l'oceano Atlantico ad ovest offrono a \"Cap Ferret\" una situazione geografica originale. Ci si pu\u00f2 approfittare, da un lato, dei paesaggi del bacino, e dall'altro, di quello dell'immensit\u00e0 dell'oceano visto dalla Costa d'Argento. All'estremit\u00e0, ove si ha l'incontro fra l'oceano ed il bacino di Arcachon, si osserva la duna di Pilat e il banco d'Arguin, al centro dei \"passaggi\" del bacino.\nIl faro di Cap Ferret.\nIl primo faro di Cap Ferret fu eretto nel 1840. Si trattava di una torre alta 47\u00a0m con un'elevazione complessiva di 51, ed una luce bianca fissa. Fu elettrificato nel 1929. Distrutto dai tedeschi nel 1944, fu ricostruito nel 1949.\nL'attuale faro di Cap Ferret \u00e8 una torre tronco-conica in muratura liscia bianca, la cui parte superiore \u00e8 dipinta in colore rosso. Al faro \u00e8 adiacente un fabbricato rettangolare che ospita la sala delle macchine, l'ascensore ed alcuni alloggi. Il faro \u00e8 stato automatizzato nel 1995. Esso \u00e8 stato fatto oggetto d'iscrizione al titolo di Monumento storico di Francia dal 6 novembre 2009. Misura 52\u00a0m di altezza e conta 258 scalini."}
{"id": "1227491", "revid": "1156024", "url": "https://it.wikipedia.org/wiki?curid=1227491", "title": "Mancanza di memoria", "text": "In teoria della probabilit\u00e0, la mancanza di memoria (memoryless property) \u00e8 una propriet\u00e0 caratteristica di due variabili casuali: quella esponenziale negativa e quella geometrica. La mancanza di memoria esprime il fatto che una variabile di quei due tipi non \"ricorda il passato\" ma si comporta come se fosse \"nuova\".\nAd esempio, lanciando un dado, la quantit\u00e0 aleatoria \"numero di tentativi prima di ottenere un 6\" \u00e8 una quantit\u00e0 intera e segue la distribuzione geometrica. Supponiamo ora di aver gi\u00e0 fatto diversi lanci senza che sia uscito un 6: essendo tutti i lanci indipendenti tra loro, il tempo di attesa da quel punto in poi \u00e8, in quanto a misura di probabilit\u00e0, esattamente lo stesso del tempo di attesa che presupponevamo all'inizio, poich\u00e9 nessuna informazione in pi\u00f9 \u00e8 giunta sul dado dai lanci precedenti; quindi la nostra aspettativa non \u00e8 cambiata riguardo all'evento futuro \"uscir\u00e0 un 6\". In questo senso, le distribuzioni con la mancanza di memoria \"dimenticano\" quello che \u00e8 accaduto in passato.\nCaratterizzazione.\nUna variabile aleatoria discreta (risp. continua) \"X\" possiede mancanza di memoria se per ogni \"x\", \"y\" naturali (risp. reali non negativi) vale che\nIl primo membro rappresenta la situazione che avevamo presupposto all'inizio (formula_2 \u00e8 la probabilit\u00e0 condizionata di \"a\" dato \"b\"): sapendo che la variabile aleatoria assume valori maggiori di \"y\" (il tempo d'attesa \u00e8 pi\u00f9 di \"y\"), la probabilit\u00e0 che essa ritardi ancora di un tempo \"x\" (cio\u00e8 si realizzi al minimo al tempo \"x + y\") \u00e8 la stessa di quella che la variabile si realizzi al minimo al tempo \"x\" rispetto all'inizio della misurazione.\nNota: questo di per s\u00e9 \"non\" vuol dire che gli eventi formula_3 e formula_4 sono indipendenti, infatti ci\u00f2 vale, nell'ipotesi di assenza di memoria, se e solo se il secondo membro formula_5.\nOsservazioni.\nUn altro esempio, stavolta su supporto continuo, pu\u00f2 essere rappresentato dal tempo di attesa di una telefonata in un centralino. In generale, questa propriet\u00e0 \u00e8 adatta per la descrizione di sistemi \"senza usura\".\nNel caso continuo, la mancanza di memoria caratterizza completamente l'esponenziale, nel senso che consente di ricavare la forma della densit\u00e0. Infatti posto formula_6, dalla definizione di probabilit\u00e0 condizionata ne viene\ncio\u00e8 \"f\" (necessariamente monotona decrescente per le propriet\u00e0 della probabilit\u00e0) deve soddisfare l'equazione funzionale formula_8 (detto in altro modo, deve essere un omomorfismo di gruppi tra il gruppo additivo e il gruppo moltiplicativo dei reali) e l'unica classe di funzioni continue che la soddisfa \u00e8 proprio l'esponenziale."}
{"id": "1227492", "revid": "21079", "url": "https://it.wikipedia.org/wiki?curid=1227492", "title": "Cap-Ferret", "text": ""}
{"id": "1227495", "revid": "165081", "url": "https://it.wikipedia.org/wiki?curid=1227495", "title": "Belinelli", "text": ""}
{"id": "1227502", "revid": "773636", "url": "https://it.wikipedia.org/wiki?curid=1227502", "title": "Colombiano", "text": ""}
{"id": "1227503", "revid": "767487", "url": "https://it.wikipedia.org/wiki?curid=1227503", "title": "Learning Object Metadata", "text": "Learning Object Metadata (LOM) \u00e8 lo standard che fissa il minimo insieme di propriet\u00e0 necessario per la gestione, l'allocazione e la valutazione dei learning object.\nLo standard LOM, approvato dall'IEEE (Institute of Electrical and Electronics Engineers) nel giugno 2002 e che porta il numero di codice 1484.12.1-2002, specifica uno schema dati \nconcettuale che definisce la struttura di un'istanza di metadati per un learning object.\nPer questo standard, un learning object \u00e8 definito come ogni entit\u00e0 - digitale o non \ndigitale - che possa essere utilizzata per l'apprendimento.\nIl LOM \u00e8 composto da nove aree descrittive, contenenti gruppi di attributi strutturati ad albero, per un totale di 70 elementi descrittivi:\nIl LOM \u00e8 uno degli standard usati da SCORM come modello di riferimento per l'interoperabilit\u00e0 dei contenuti didattici."}
{"id": "1227505", "revid": "767487", "url": "https://it.wikipedia.org/wiki?curid=1227505", "title": "Zozza Mary, pazzo Gary", "text": "Zozza Mary, pazzo Gary (\"Dirty Mary, Crazy Larry\") \u00e8 un film del 1974 diretto da John Hough.\n\u00c8 un film d'azione con Peter Fonda e Susan George.\nTrama.\nGary \u00e8 un pilota di automobili da corsa che non pu\u00f2 dimostrare le sue qualit\u00e0 perch\u00e9 non \u00e8 iscritto ad una scuderia ufficiale e, a causa di motivi prettamente economici, non pu\u00f2 comprare un'auto con elevate prestazioni. Per rimediare trama un piano ingegnoso insieme al suo meccanico di fiducia, Deke. Deke tiene in ostaggio la moglie e la figlia del ricco imprenditore George Stanton (interpretato da Roddy McDowall, che non venne accreditato); nel mentre, Gary fa visita all'uomo per sottrargli dei soldi che user\u00e0 per l'auto. I due delinquenti iniziano la loro delirante fuga.\nSul cammino tuttavia avranno dei problemi con Mary, la ragazza di Gary, che \u00e8 in libert\u00e0 provvisoria. La polizia si metter\u00e0 sulle loro tracce, guidata dal sinistro capitano Franklin. La fuga viene sfortunatamente interrotta a causa della distrazione di Gary, che non vedendo un locomotore di un treno in arrivo si va a schiantare contro di esso, generando un rogo dal quale nessuno uscir\u00e0 vivo.\nColonna sonora.\nIl tema del film non \u00e8 una colonna sonora originale, bens\u00ec la canzone \"Time (Is Such a Funny Thing)\" di Marjorie McCoy.\nProduzione.\nLa famosa auto mostrata nella pellicola \u00e8 una Dodge Charger del 1969 R/T con un motore 440 V-8. Per le auto da stuntman, il colore della Charger \u00e8 un giallo limo (una sorta di verde-giallo fosforescente). La striscia nera laterale non \u00e8 un marchio di fabbrica dell'auto, ma \u00e8 stata dipinta appositamente per il film.\nLe sei Dodge Polara del 1972 della polizia usate nel film vennero prelevate dal California Highway Patrol, ma vennero tutte distrutte durante le molteplici acrobazie presenti nella pellicola.\nDistribuzione.\nEdizione italiana.\nNella versione italiana, il nome del personaggio interpretato da Peter Fonda venne cambiato dall'originale Larry in Gary. Di conseguenza anche il titolo originale della pellicola venne tradotto in \"Zozza Mary, Pazzo Gary\" invece dell'originale \"Dirty Mary, Crazy Larry\".\nPromozione.\nLe tagline sono:\nCritica.\nA quattro anni dal \"cult\" \"Punto zero\" di Richard C. Sarafian, il film ripropone una trama molto simile con inseguimento finale della polizia. Persino il finale ricorda molto quello di \"Punto zero\", dove Kowalski (Barry Newman) moriva dopo essersi schiantato contro un bulldozer in azione sull'autostrada e l'auto prendeva fuoco creando la tanto famosa \"palla di fuoco\" che rese famoso il finale del film.\nIl film \u00e8 stato riscoperto dal regista statunitense Quentin Tarantino che, oltre a considerarlo come un \"cult\", lo ha pi\u00f9 volte citato in \"A prova di morte\", una pellicola che si rif\u00e0 ai film sulle auto da corsa degli anni settanta."}
{"id": "1227507", "revid": "325224", "url": "https://it.wikipedia.org/wiki?curid=1227507", "title": "Claudio Williman", "text": "Biografia.\n\u00c8 stato Presidente dell'Uruguay dal 1\u00ba marzo 1907 al 1\u00ba marzo 1911."}
{"id": "1227509", "revid": "80339", "url": "https://it.wikipedia.org/wiki?curid=1227509", "title": "Verhojansk", "text": ""}
{"id": "1227511", "revid": "1442080", "url": "https://it.wikipedia.org/wiki?curid=1227511", "title": "Feliciano Viera", "text": "\u00c8 stato Presidente dell'Uruguay dal 1\u00ba marzo 1915 al 1\u00ba marzo 1919.\nFu membro della Massoneria."}
{"id": "1227512", "revid": "8596", "url": "https://it.wikipedia.org/wiki?curid=1227512", "title": "Feliciano A. Viera", "text": ""}
{"id": "1227513", "revid": "287204", "url": "https://it.wikipedia.org/wiki?curid=1227513", "title": "IC 5146", "text": "IC 5146, (noto anche come C 19), \u00e8 un ammasso aperto legato ad una nebulosa diffusa visibile nella costellazione del Cigno.\nSi individua 3,5 gradi ad est di M39, nella parte settentrionale della costellazione; \u00e8 invisibile con un binocolo, occorre un telescopio di 150mm per apprezzare l'oggetto minimamente. \u00c8 un piccolo ammasso circondato da una nebulosa molto raccolta (a forma di Bozzolo), connessa a sua volta ad un sistema di nebulosit\u00e0 oscure, conosciute con la sigla B 168, che si estende per circa 2 gradi in direzione di M39, evidentissima anche con piccoli strumenti in quanto oscura un ricco campo stellare. La stella principale dell'ammasso ha magnitudine 9,74 (probabilmente per\u00f2 appare solo in \"sovraimpressione\", perch\u00e9 la sua distanza sarebbe inferiore a quella dell'ammasso). Quest'insieme di nebulose avrebbero una distanza dal Sole pari a circa 3300 anni-luce."}
{"id": "1227514", "revid": "287204", "url": "https://it.wikipedia.org/wiki?curid=1227514", "title": "Oreficeria senese del XIV secolo", "text": "L'oreficeria senese nel Trecento raggiunse un vertice di maestria da metterla sullo stesso piano di arti quali pittura e scultura, ed ebbe un ruolo essenziale nello sviluppo dell'arte orafa europea anche nei secoli successivi.\nA Siena, oltre alla rinomata scuola senese in pittura, l'altissimo livello tecnico-artistico, e la relativamente facilit\u00e0 di trasporto e di circolazione dei prodotti di oreficeria fece s\u00ec che queste produzioni artistiche fossero uno dei pi\u00f9 importanti veicoli per gli scambi col gotico transalpino.\nLa tecnica a bassorilievo.\nInnovativa fu innanzitutto la tecnica usata, infatti nel Duecento si usava soprattutto la tecnica dello smalto champlev\u00e9, che consisteva nel colare negli alveoli scavati nel metallo la pasta vitrea colorata, che assumeva cos\u00ec una tinta opaca (utile anche per mascherare le irregolarit\u00e0 degli alveoli stessi). Da questa tecnica tipicamente transalpina gli orefici senesi svilupparono la tecnica dello smalto translucido, detta anche basse-taille. Consisteva nel lavorare il metallo prezioso (spesso una lastra d'argento) a bassorilievo finissimo, dove per\u00f2 le parti erano lavorate in negativo (\"a figure risparmiate\"), creando concavit\u00e0 perfette dove colare i colori degli smalti. Questi a loro volta potevano anche essere dipinti ulteriormente, creando vere e proprie scene istoriate. Questi oggetti ebbero uno straordinario successo in Francia e molti capolavori si trovano ormai in tale paese, che talvolta ne ha attribuita la paternit\u00e0 a propri artisti, anche se le ipotesi pi\u00f9 accertate propendono per Siena.\nIl calice di Niccol\u00f2 IV.\nIl pi\u00f9 antico esempio noto di questa tecnica \u00e8 offerto dal calice realizzato dall'orafo senese Guccio di Mannaia per il papa Niccol\u00f2 IV conservato nella basilica di San Francesco di Assisi, dove nei piccoli ritratti \u00e8 presente una linea di contorno morbida, con una ricerca dell'individuazione personale dei soggetti che ricorda le miniature del Ma\u00eetre Honor\u00e9 per Filippo il Bello.\nIl reliquiario del Corporale di Bolsena.\nA Siena venne applicata per la prima volta in Italia l'idea nordeuropea di costruire delle complesse architetture gotiche in miniatura con ori ed altri metalli preziosi, decorate da veri e propri cicli pittorici a smalto nelle membrature.\nL'esempio pi\u00f9 illustre di questa tecnica \u00e8 sicuramente il \"Reliquiario del corporale del Miracolo di Bolsena\" di Ugolino di Vieri realizzato per il Duomo di Orvieto (dove ancora oggi \u00e8 conservato) tra il 1337 e il 1338. Il grande reliquiario \u00e8 composto in oro, argento e smalto graffito e sbalzato ed \u00e8 alto 139\u00a0cm.\nRiecheggia nella forma cuspidata la facciata del Duomo, ed \u00e8 decorato da magnifici smalti dipinti. Inoltre \u00e8 coronato da una serie di pinnacoli sormontati da statuette dorate, un dettaglio che non fa parte dell'architettura italiana ma transalpina e che dimostra gli scambi tra le diverse culture.\nIl reliquiario della testa di San Galgano.\nUn altro prezioso esempio \u00e8 il \"Reliquiario della testa di San Galgano\" del 1270-1280 gi\u00e0 conservato nel Museo dell'Opera Metropolitana di Siena. Venne realizzato con rame ed argento dorato, sbalzato e cesellato e riproduce un tiburio (alto 101\u00a0cm.) con tanto di contrafforti e pinnacoli, tra i quali sono disposte le \"Storie di san Galgano\" e figure di santi a rilievo. Il reliquiario \u00e8 conservato nel Museo dell'Opera del Duomo di Siena."}
{"id": "1227517", "revid": "647919", "url": "https://it.wikipedia.org/wiki?curid=1227517", "title": "Medaglia d'oro della Resistenza", "text": ""}
{"id": "1227518", "revid": "124123", "url": "https://it.wikipedia.org/wiki?curid=1227518", "title": "Baltasar Brum", "text": "\u00c8 stato Presidente dell'Uruguay dal 1\u00ba marzo 1919 al 1\u00ba marzo 1923."}
{"id": "1227520", "revid": "124123", "url": "https://it.wikipedia.org/wiki?curid=1227520", "title": "Jos\u00e9 Serrato", "text": "Biografia.\n\u00c8 stato Presidente dell'Uruguay dal 1\u00ba marzo 1923 al 1\u00ba marzo 1927.\nLa sua famiglia era originaria di Giustenice, in provincia di Savona."}
{"id": "1227521", "revid": "125295157", "url": "https://it.wikipedia.org/wiki?curid=1227521", "title": "Ocha", "text": "Ocha (anche traslitterata come \"Oha\" o \"Okha\") \u00e8 una cittadina dell'estremo oriente russo, situata all'estremit\u00e0 settentrionale dell'isola di Sachalin, 850 km a nord del capoluogo Ju\u017eno-Sachalinsk; \u00e8 capoluogo del distretto omonimo.\nStoria.\nOcha venne fondata nel 1880, e divenne citt\u00e0 nel 1938; al giorno d'oggi, \u00e8 un piccolo centro industriale (industria petrolifera) e terminale dell'oleodotto da Komsomol'sk-na-Amure.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1227522", "revid": "298055", "url": "https://it.wikipedia.org/wiki?curid=1227522", "title": "Laura Roslin", "text": ""}
{"id": "1227524", "revid": "66387", "url": "https://it.wikipedia.org/wiki?curid=1227524", "title": "Regia Aeronautica Italiana", "text": ""}
{"id": "1227525", "revid": "66387", "url": "https://it.wikipedia.org/wiki?curid=1227525", "title": "Regia Aeronautica italiana", "text": ""}
{"id": "1227526", "revid": "124123", "url": "https://it.wikipedia.org/wiki?curid=1227526", "title": "Juan Campisteguy", "text": "\u00c8 stato presidente dell'Uruguay dal 1\u00ba marzo 1927 al 1\u00ba marzo 1931."}
{"id": "1227527", "revid": "174925", "url": "https://it.wikipedia.org/wiki?curid=1227527", "title": "Biografo", "text": ""}
{"id": "1227531", "revid": "36426", "url": "https://it.wikipedia.org/wiki?curid=1227531", "title": "Oreficeria senese del Trecento", "text": ""}
{"id": "1227538", "revid": "1522738", "url": "https://it.wikipedia.org/wiki?curid=1227538", "title": "Gabriel Terra", "text": "\u00c8 stato Presidente dell'Uruguay dal 1\u00ba marzo 1931 al 19 giugno 1938.\nCon la scusa della crisi economica, sciolse l'Assemblea generale e sospese la Costituzione, instaurando un governo dittatoriale, conservatore e illiberale. La libert\u00e0 di stampa venne soppressa."}
{"id": "1227540", "revid": "6923", "url": "https://it.wikipedia.org/wiki?curid=1227540", "title": "Stanzone de' Banchi", "text": "Lo Stanzone de' Banchi o degli Stravaganti (originariamente conosciuti come gli \"Svegliati\") \u00e8 anche noto come Teatro dei Lunatici ed \u00e8 il pi\u00f9 antico teatro di Pisa, in Piazzetta di Banchi o Logge dei Mercanti, gi\u00e0 probabilmente in uso alla fine del cinquecento.\nIl primo documento in cui vengono descritti interventi di manutenzione allo \u201cstanzone delle commedie\u201d risale al 1613 ma \u00e8 solo nel 1679 che viene definito \u201cteatro\u201d dopo l'intervento dell'architetto Alessandro Saller. Nel 1760 viene ampliato con l'aggiunta di 6 palchi ed il 16 marzo del 1766 vi viene eseguito un concerto in onore del granduca Pietro Leopoldo e della sua corte in visita a Pisa per essere successivamente smantellato e trasformato nell'abitazione destinata al Cancelliere delle Magistrature cittadine, che avevano sede nel Palazzo Gambacorti."}
{"id": "1227543", "revid": "125070639", "url": "https://it.wikipedia.org/wiki?curid=1227543", "title": "Starfuckers, Inc.", "text": "Starfuckers, Inc \u00e8 un singolo dei Nine Inch Nails, estratto dall'album The Fragile e pubblicato il 2 maggio 2000.\nLa canzone \u00e8 stata nominata per i Grammy Award del 2000 nella categoria Best Metal Performance.\nIl testo \u00e8 una satirizzazione della fama e del successo dei personaggi famosi e star dello spettacolo.\nVideo.\nPer il video, diretto da Robert Hales e Marilyn Manson, il titolo della canzone \u00e8 stato modificato in \"Starsuckers, Inc.\". Anche il testo \u00e8 stato leggermente modificato.Una versione video della canzone dal vivo, con lo stesso Manson come ospite, \u00e8 inoltre presente come Easter egg all'interno del DVD And All That Could Have Been."}
{"id": "1227544", "revid": "1847786", "url": "https://it.wikipedia.org/wiki?curid=1227544", "title": "Giorgio Galimberti", "text": "Titolare della maglia azzurra per 6 anni dal 2001 al 2006, \u00e8 stato uno dei giocatori pi\u00f9 presenti in nazionale di quegli anni.\nDa Junior \u00e8 stato numero 2 del mondo dopo aver raggiunto la finale junior del Roland Garros, del trofeo Bonfiglio e la semifinale a Wimbledon, oltre ad aver vinto diversi tornei di grado 1.\nAttualmente \u00e8 il titolare della Galimberti Tennis Academy a San Marino. Fondata nel 2009 dal giocatore milanese la \"STA\" \u00e8 riconosciuta come una delle pi\u00f9 importanti realt\u00e0 nell'insegnamento agonistico del tennis e vanta collaboratori di altissimo livello quale Daniele Bracciali, Claudio Grassi, gli olimpionici Nicola Ciotti, il preparatore Luca Fiore ed altri tecnici/preparatori di alto livello.\nOltre al campo si divide con la carriera televisiva dove principalmente collabora con il canale tematico della FIT (Federazione Italiana Tennis) SuperTennis per il quale conduce la rubrica \"Circolando\" e commenta i match principali soprattutto inerenti alla nazionale.\nDal 2007 al 2014 \u00e8 stato anche commentatore ed opinionista per Sky Sport.\nCarriera.\nProfessionista dal 1995 al 2006, Galimberti vanta la vittoria di 3 tornei nel circuito Challenger e 4 finali nella stessa categoria. Nel doppio, sua specialit\u00e0, \u00e8 riuscito a vincere un titolo ATP e a disputare altre due finali, vantando inoltre la vittoria in ben 27 tornei ATP Challenger. Il suo \"best ranking\" nel singolare \u00e8 la 115\u00aa posizione, ottenuta nel maggio del 2003, mentre la sua migliore posizione nel doppio \u00e8 la 65, conseguita nel giugno del 2005.\nI due migliori giocatori battuti in carriera sono lo spagnolo Alex Corretja all'epoca numero 9 del mondo e Martin Verkerk numero 14.\nIn doppio vanta vittorie su Rafael Nadal, Novak \u0110okovi\u0107, Andy Roddick, David Ferrer, Feliciano L\u00f3pez, Marin \u010cili\u0107, Richard Gasquet, Gilles Simon, Nicol\u00e1s Almagro e molti altri.\nCoppa Davis.\nDebutta in Coppa Davis nel settembre del 2001, schierato in doppio con Mos\u00e8 Navarra contro i croati Goran Ivani\u0161evi\u0107 e Ivan Ljubi\u010di\u0107 in una partita poi persa 6-4 al quinto set dopo essere stati a 2 punti dalla vittoria finale. Nel 2005, in coppia con Daniele Bracciali, \u00e8 riuscito a battere in doppio l'allora numero due del mondo Rafael Nadal in un match durato quasi 5 ore (4-6 6-2 6-4 4-6 9-7) che ha portato l'Italia sul 2-1 contro la Spagna. Il suo \"record\" nella competizione conta 2 vittorie e 2 sconfitte nel singolare, mentre nel doppio vanta 7 vittorie e 4 sconfitte.\nGrand Slam.\nGiorgio Galimberti ha partecipato a tutti i 4 tornei del Grand Slam, in ordine Australian Open, Roland Garros, Wimbledon ed US Open. I migliori risultati sono arrivati a Parigi e New York dove in 4 occasioni ha passato le qualificazione e persino il primo turno di main draw.\nNel doppio ha partecipato a tutti gli Slam raggiungendo come miglior risultato gli ottavi di finale in coppia con l'ex top 10 Paradorn Srichaphan nel Roland Garros del 2004.\nEquipaggiamento e sponsor.\nTestimonial storico per Asics ancora oggi \u00e8 legato alla casa giapponese come sponsor tecnico per le calzature sportive. Hydrogen invece \u00e8 il suo attuale sponsor per quanto riguarda l'abbigliamento sportivo e casual."}
{"id": "1227549", "revid": "1784425", "url": "https://it.wikipedia.org/wiki?curid=1227549", "title": "Alfredo Baldomir", "text": "Biografia.\n\u00c8 stato Presidente dell'Uruguay dal 19 giugno 1938 al 1\u00ba marzo 1943."}
{"id": "1227550", "revid": "78273", "url": "https://it.wikipedia.org/wiki?curid=1227550", "title": "Duomo di Noto", "text": ""}
{"id": "1227552", "revid": "767487", "url": "https://it.wikipedia.org/wiki?curid=1227552", "title": "Juan Jos\u00e9 de Am\u00e9zaga", "text": "\u00c8 stato Presidente dell'Uruguay dal 1\u00ba marzo 1938 al 1\u00ba marzo 1947."}
{"id": "1227553", "revid": "690118", "url": "https://it.wikipedia.org/wiki?curid=1227553", "title": "Reggimento &quot;Savoia Cavalleria&quot; (3\u00ba)", "text": "Il Reggimento \"Savoia Cavalleria\" (3\u00ba) \u00e8 una delle pi\u00f9 vetuste e gloriose unit\u00e0 dell'arma di cavalleria dell'Esercito Italiano. Il reggimento oggi appartiene alla specialit\u00e0 \"cavalleria di linea\", ha capacit\u00e0 \"airborne\" ed \u00e8 attualmente inquadrato nella Brigata paracadutisti \"Folgore\" della quale costituisce la pedina esplorante.\nLe sue origini risalgono alla fine del Seicento, quando avviene la trasformazione delle \"Gens d'Armes\", formazioni di cavalleria pesante ancora dalle caratteristiche privatistiche e legate da rapporti feudali al sovrano, in reparti permanenti direttamente dipendenti dallo Stato.\nStoria.\nLa nascita del reggimento.\nCon decreto 23 luglio 1692, nel ducato di Savoia, dall'organico della disciolta Brigata di Gens d'Armes del Piemonte vennero costituiti due diversi reggimenti, uno dei quali venne in un primo momento denominato \"Mombrison\" e poi \"None\", dal nome dei comandanti.\nNel medesimo anno assunse la denominazione di \"Savoia Cavalleria\", dalla regione dove venivano reclutati i cavalieri, su nove compagnie.\nNel biennio 1692 \u2013 1693 combatt\u00e9 contro i francesi in Piemonte e nel Delfinato.\nVenne sciolto nel 1699, ma rapidamente ricostituito nel 1701.\nIl reggimento venne impegnato duramente in varie campagne militari durante la guerra di successione spagnola (1701\u20131713): inizialmente il casato sabaudo si schier\u00f2 al fianco delle forze franco-spagnole, ma emersero subito forti dissapori sulla condotta delle operazioni e sugli obiettivi da conseguire. A tale periodo, pi\u00f9 precisamente alla fine del 1701, risale un episodio che si \u00e8 poi tradotto nell'elemento araldico dell'albero dai rami recisi presente nello stemma reggimentale. Infatti, i francesi, infastiditi dalle posizioni di contrasto assunte dal \"piccolo\" alleato sabaudo, circondarono il reggimento Savoia, schierato presso San Benedetto Po (Mantova), costringendolo alla resa delle armi: la truppa venne dispersa, mentre gli Ufficiali - coloro i quali non accettarono di passare sotto la bandiera francese - vennero incarcerati.\nNonostante ci\u00f2, furono molti quelli che riuscirono a fuggire dalla prigionia e, rientrati nel torinese, permisero di ricostituire il reggimento, mentre il casato sabaudo si apprestava a cambiare schieramento alleandosi con l'esercito imperiale. Da quest'episodio, Savoia eredit\u00f2 - come ricordato - il simbolo dell'albero dai rami recisi e rinnestati nonch\u00e9 il primo motto reggimentale \"secta et ligata refloret\". In questo periodo sorgono anche alcune tradizioni reggimentali che permangono ancora ai nostri giorni.\nDurante l'assedio di Torino da parte degli ispano-francesi, durato ben cinque mesi (maggio - settembre 1706) la cavalleria sabauda, guidata personalmente dal duca di Savoia Vittorio Amedeo II, condusse un'abile azione diversiva per distogliere le truppe assedianti dalla capitale, favorendo l'ingresso dei rifornimenti, galvanizzando le popolazioni piemontesi che, nel passaggio delle proprie truppe, ritrovavano motivo di risollevazione morale e materiale.\nEra una tattica temporeggiatrice, in attesa dei rinforzi alleati condotti dal cugino del duca, Eugenio di Savoia, comandante del corpo di spedizione asburgico. Al suo arrivo iniziava l'attacco alle posizioni di assedio franco-spagnole.\nLa mattina del 7 settembre 1706, dopo che il tiro delle artiglierie e lo scontro delle fanterie avevano fiaccato la resistenza nei trinceramenti avversari, l'azione decisiva avveniva con lo sfondamento frontale e l'aggiramento parziale delle forze nemiche da parte della cavalleria sabauda.\nDurante questa azione vittoriosa i dragoni di sua altezza reale caricavano al richiamo del duca \"\u00c0 moi mes dragons!\" sul pi\u00f9 minaccioso reggimento di cavalleria francese presso Madonna di Campagna e lo costringevano a una fuga precipitosa, catturando anche i timpani (tamburi da sella) del reggimento avversario, che costituirono simboli di altissimo valore per oltre un secolo.\nGrazie a questo successo, Vittorio Amedeo II poteva piombare direttamente alle spalle dei francesi che ancora resistevano validamente nei pressi di Lucento, determinandone la fuga precipitosa verso il fiume Dora.\nSempre nella stessa battaglia avvenne un altro fatto singolare.\nSecondo la tradizione, un portaordini del Savoia Cavalleria, incaricato di recare informazioni sull'esito vittorioso dello scontro, pur gravemente ferito alla gola da un drappello avversario, riusc\u00ec a raggiungere Vittorio Amedeo dandogli la notizia prima di spirare.\nL'esclamazione del duca \"Savoye, bonnes nouvelles\" divenne da allora il nuovo motto del reggimento, cos\u00ec come si vuole che il filetto rosso che borda il bavero nero dello stesso reggimento, o per talune epoche, come l'attuale, la cravatta rossa, non sia altro che il simbolo del sangue che ha arrossato il colletto dell'ignoto portaordini.\nNel regno di Sardegna.\nNel corso del Settecento, \"Savoia Cavalleria\" partecip\u00f2 con l'Armata Sarda, pressoch\u00e9 a tutte le operazioni di guerra nel quale si trov\u00f2 lo Stato sabaudo, nell'ambito della sua politica di difesa nei confronti delle grandi potenze europee dell'epoca (in primo luogo la Francia) e della sua politica espansionistica nella penisola italiana (1733-1735 e 1742-1748). In particolare, si ricorda un episodio della battaglia di Guastalla del 1733, a cui la tradizione storico-militare fa risalire la nascita del grido di guerra \"Savoia!\", utilizzato da tutti i reparti del Regio Esercito Italiano fino al 2 giugno 1946: sembra, infatti, che il Comandante del reggimento Savoia Cavalleria, nell'atto di ordinare la carica contro un'unit\u00e0 spagnola, grid\u00f2 \"Savoia!\" con l'intento di infondere ulteriore coraggio ai propri cavalieri e ne ricevette, in risposta, analogo grido corale da parte di tutti i soldati del reggimento.\nDurante la guerra di successione austriaca (1742-1748), un contingente del Savoia Cavalleria si distingue durante la battaglia del Tidone, affluente del Po, presso Rottofreno (Piacenza), dove il 10 agosto 1746 un distaccamento di cavalleria, composto da cento uomini di ciascuno dei reggimenti dragoni di sua maest\u00e0, dragoni di Piemonte e Savoia Cavalleria, in sette cariche successive, sbaragliava l'avversario franco-spagnolo, catturandone armi e bandiere e meritando l'apprezzamento di alleati e nemici, ma, soprattutto, impedendo agli avversari di interrompere la via dei rifornimenti dal torinese e di accerchiare il grosso del corpo di spedizione austriaco acquartierato a Piacenza.\nDopo la vittoriosa campagna napoleonica del 1796, il reggimento veniva sciolto dal giuramento (1798) e passava al servizio della Francia, quale sesto reggimento di cavalleria.\nIntanto, soppressa la suddivisione in compagnie, il 26 ottobre 1796 il reggimento viene articolato su quattro squadroni. Il 9 dicembre 1798 assume la denominazione di \"6\u00ba Reggimento di Cavalleria\" e nel gennaio 1799 venne sciolto.\nCon decreto del 1\u00ba dicembre 1814 si ricostituisce il 1\u00ba gennaio successivo, nell'ambito delle rinnovate forze armate del Regno di Sardegna, con la denominazione di Reggimento Savoia Cavalleria. Nel 1819 lasci\u00f2 la specialit\u00e0 della cavalleria pesante per passare alla leggera, con il nome di Cavalleggeri di Savoia.\nIl 3 gennaio 1832, cessa di appartenere alla specialit\u00e0 cavalleggeri e assume il nome di \"Savoia Cavalleria\".\nNel Risorgimento.\nIl reggimento prese parte a tutte le guerre d'indipendenza del Risorgimento.\nDurante la prima guerra di indipendenza (1848-1849) prese parte alla battaglia di Pastrengo (30 aprile 1848), proteggendo il fianco destro dello schieramento sardo, e alla successiva battaglia di Goito (30 maggio 1848), dove contribu\u00ec, in particolare con l'Aosta Cavalleria, a respingere il tentativo austriaco di aggiramento delle forze sarde.\nPartecip\u00f2, dopo la ripresa delle ostilit\u00e0, alla sfortunata battaglia di Novara (23 marzo 1849) che, di fatto, chiuse la guerra.\nNel 1859 partecip\u00f2 alla seconda guerra di indipendenza soprattutto con compiti di riserva e di protezione dei fianchi dell'armata.\nIl 19 ottobre 1859 riceve la denominazione di \"Corazzieri di Savoia\". Cambia ancora denominazione in: \"Reggimento \"Savoia Cavalleria\"\" il 6 giugno 1860.\nNel Regno d'Italia.\nInquadrato nel Regio esercito italiano, nel 1866 prese parte alla terza guerra di indipendenza e i suoi squadroni caricarono a pi\u00f9 riprese durante la sfortunata battaglia di Custoza (24 giugno 1866) per consentire l'ordinato ripiegamento delle truppe italiane sconfitte dagli austro-ungarici.\nNel 1870 fece parte del corpo di spedizione che port\u00f2 all'annessione del Lazio e di Roma.\nDiviene \"3\u00ba Reggimento di Cavalleria (Savoia)\" il 10 settembre 1871; \"Reggimento di Cavalleria \"Savoia\" (3\u00ba)\" il 5 novembre 1876;\nIn quel periodo forniva contingenti di personale per gli squadroni di formazione impegnati nella campagna di occupazione dell'Eritrea (1895-1896).\nNella prima guerra mondiale.\nDurante la prima guerra mondiale (1915-1918), il reggimento inizialmente impieg\u00f2 soltanto le proprie sezioni mitragliatrici (la 1497\u00aa compagnia mitraglieri) appiedata sul fronte dell'Isonzo.\nNell'agosto del 1916 riceveva l'ordine, insieme a tutta la III divisione di cavalleria, di puntare sulla conca di Aidussina nell'ambito delle operazioni della conquista di Gorizia.\nNel periodo ottobre - novembre 1917, dopo le tragiche giornate di Caporetto, protesse il ripiegamento di reparti di fanteria e contribu\u00ec notevolmente e ritardare l'avanzata delle truppe tedesche e austro-ungariche.\nUn anno dopo, il 30 ottobre 1918, il reggimento, alle fasi finali della battaglia di Vittorio Veneto, si lanciava all'inseguimento delle truppe nemiche in rotta: passava i fiumi Piave, Livenza e Tagliamento, spingendosi verso San Martino di Campagna e Sedrano e catturando interi reparti austro-ungarici impegnati in duri combattimenti di retroguardia.\nIl 3 novembre 1918 una pattuglia del Savoia Cavalleria, guidata dal tenente Carlo Baragiola, entrava in Udine, mentre il giorno successivo, il giorno dell'armistizio che chiudeva la grande guerra per l'Italia, un reparto del reggimento giungeva fino a Caporetto.\nIl reggimento ebbe due citazioni nel bollettino del comando supremo (i numeri 1264 e 1268) e una medaglia di bronzo al valor militare.\nDiviene \"Reggimento \"Savoia Cavalleria\" (3\u00ba)\" il 20 aprile 1920.\nDal 1920 \"Savoia Cavalleria\" \u00e8 stato reso depositario delle tradizioni del disciolto Reggimento \"Lancieri di Vercelli\".\nNel 1933 adotta la caratteristica cravatta rossa in luogo della bordatura rossa del bavero nero della giubba.\nNella seconda guerra mondiale.\nLo scoppio della seconda guerra mondiale vedeva in linea generale le forze armate italiane notevolmente in ritardo sul piano tecnologico rispetto agli eserciti alleati.\nIn particolare l'arma di cavalleria, afflitta da mille remore conservatrici che nel ventennio tra le due guerre ne impedirono la meccanizzazione, entrava in guerra con le proprie unit\u00e0 ancora \"a cavallo\", cio\u00e8 con armamento, addestramento, ordinamento e capacit\u00e0 complessive del tutto inadeguate rispetto alle esigenze della guerra meccanizzata.\nCon l'esclusione di alcuni reparti corazzati che vennero costituiti nei primi anni di guerra e impiegati autonomamente distaccati dai reggimenti cui solo nominalmente appartenevano, il grosso della cavalleria prefer\u00ec conservare le proprie caratteristiche tradizionali bench\u00e9 ormai fosse chiaro a tutti che erano del tutto obsolete. La riconversione di un paio di reggimenti di cavalleria in unit\u00e0 corazzate avvenne infatti con incolmabile ritardo e non poterono risultare impiegabili se non agli inizi del 1943. Purtroppo Savoia fu fra i reggimenti di cavalleria che conservarono la fisionomia a cavallo per l\u2019intero secondo conflitto mondiale e si present\u00f3 all\u2019appuntamento in splendida forma ma del tutto inadeguato ai tempi.\nIl 10 giugno 1940 il reggimento, inquadrato nella 3\u00aa Divisione Celere \"Principe Amedeo Duca d'Aosta\", ha il seguente organico: comando, squadrone comando, I e II gruppo squadroni, 5\u00ba squadrone mitraglieri.\nDurante la guerra il deposito reggimentale (a Somma Lombardo) costituisce e mobilita il I, II, XX, XXIV Gruppo Appiedato \"Savoia\" e il VI Battaglione Movimento Stradale.\nIl Savoia Cavalleria, a partire dalla primavera del 1941, viene impiegato per l'occupazione della Croazia e, nell'estate del medesimo anno, quasi l'intero reggimento veniva destinato al fronte russo, nell'ambito della 3\u00aa Divisione celere \"Principe Amedeo Duca d'Aosta\" e del Corpo di spedizione italiano in Russia (CSIR) del generale Giovanni Messe, poi elevato ad Armata (ARMIR) comandata dal generale Italo Gariboldi. La restante parte del reggimento viene destinato a compiti presidiari nella citt\u00e0 di Milano.\nIn Russia il Savoia giungeva dopo un tratto di ferrovia e autocarrato fino a Boto\u0219ani, in Romania, e un'epica marcia di centinaia di chilometri attraverso la Moldavia e l'Ucraina. Dopo un inverno di continue operazioni, nella primavera del 1942 veniva costituito il Raggruppamento truppe a cavallo, comandato dal generale di brigata Guglielmo Barb\u00f2 Conte di Casalmorano, comprendente i reggimenti Savoia, Lancieri di Novara e Artiglieria a Cavallo (Voloire). Quasi all'alba dell'era nucleare, in un teatro di guerra caratterizzato da distanze di centinaia e centinaia di chilometri e dall'impiego massiccio delle unit\u00e0 motorizzate e corazzate, l'Esercito Italiano costituiva una grande unit\u00e0 militare interamente montata a cavallo. Essa veniva impiegata nel pattugliamento e nel controllo del territorio per ripulire il fronte, con compiti di esplorazione e, soprattutto nel controllo delle retrovie per tamponare le falle che si aprivano continuamente nel troppo ampio spiegamento italo-tedesco.\nDato il limitato raggio d'azione che caratterizzava i reparti a cavallo rispetto a quelli motorizzati e corazzati, le unit\u00e0 della nostra cavalleria soffrirono meno le conseguenze del terreno melmoso che si era venuto a creare nelle ampie distese della steppa in seguito al disgelo primaverile. Sul fronte russo il \"Savoia Cavalleria\" si distinse nella famosa carica di Izbu\u0161enskij, avvenuta il 24 agosto 1942.\nIl reggimento fu pesantemente decimato nel corso della ritirata dei reparti italiani dall'Unione Sovietica, e solo un piccolo nucleo riusc\u00ec a rientrare in Italia. Tra i quadrupedi in forza a Savoia Cavalleria durante la campagna di Russia v'era anche Albino, il cavallo divenuto famoso nel dopoguerra e che ancora oggi viene conservato imbalsamato nella sala cimeli del reggimento.\nNel settembre 1943 uno dei gruppi squadroni appiedati mobilitati dal deposito reggimentale rimasto nella sua base in Italia, partecip\u00f2 alla difesa di Civitavecchia contro i tedeschi nel corso dell'operazione Achse.\nNel settembre 1943, la unit\u00e0 presso il Deposito reggimentale (di stanza a Somma Lombardo), composta da personale militare per la gran parte ancora in formazione per la ricostituzione del Reggimento, fu protagonista di un evento unico nell'ambito delle vicende che colsero il Regio Esercito alla data dell'annuncio dell'Armistizio. Il Comandante, colonnello Pietro de Vito Piscicelli di Collesano, a seguito del vuoto istituzionale venutosi a creare dopo la fuga a Brindisi del Re e degli alti Comandi militari, rimasto senza ordini di attacco, valutato il prevedibile prevalere sulla sua tenue unit\u00e0 isolata delle forze tedesche addestrate, con la conseguente perdita di uomini e la cattura delle armi e del materiale, assunse un'iniziativa. Presi accordi con le autorit\u00e0 svizzere, alle 19:30 del 12 settembre 1943 egli si present\u00f2 al valico della Cantinetta presso il confine con la Svizzera, sopra Ligornetto (Canton Ticino), in testa ad una colonna in formazione chiusa, comprendente 15 ufficiali, 642 fra sottufficiali e reclute, 316 cavalli e 9 muli, con armi, munizioni e viveri al seguito. Chiese alle guardie confinarie elvetiche il permesso di attraversare la frontiera per farsi internare in Svizzera. Le autorit\u00e0 svizzere, dopo aver confiscate le armi (soltanto agli Ufficiali fu consentito di mantenere l'arma di propriet\u00e0), concessero l'asilo richiesto. Il reparto, mantenuto l'inquadramento, fu inviato nel Canton Berna, in appositi acquartieramenti, ove prosegu\u00ec le attivit\u00e0 di addestramento. Ufficiali e truppa rimasero in territorio svizzero sino al termine della guerra.\nIl \"Savoia Cavalleria\" fu quindi sciolto al termine della seconda guerra mondiale.\nNella Repubblica Italiana.\nIl 10 settembre 1946 si ricostituisce nell'Esercito italiano quale \"Gruppo Esplorante 3\u00ba Cavalieri\", che nel 1948 assume la denominazione di \"3\u00ba Gruppo Cavalleria Blindata \"Gorizia Cavalleria\"\" e dal 15 aprile 1950 \"3\u00ba Reggimento Cavalleria Blindata \"Gorizia Cavalleria\"\" .\nIl 4 novembre 1958, parimenti alle altre unit\u00e0 dell'Arma, riprende la denominazione tradizionale di Reggimento \"Savoia Cavalleria (3\u00ba), e il 4 novembre 1961 viene ripristinato l'uso della cravatta rossa, abolendo il bordo rosso alle fiamme. A seguito della ristrutturazione dell'Esercito, l'11 ottobre 1975, che vede la soppressione del livello reggimentale, l'unit\u00e0 si riordina in 3\u00ba Gruppo Squadroni Corazzato \"Savoia Cavalleria\" formato in Merano con personale del disciolto reggimento e a supporto del 4\u00ba Corpo d'Armata Alpino di Bolzano.\nNel quadro del riordinamento della Forza Armata, il gruppo squadroni il 23 maggio 1992 viene ricostituito in Reggimento \"Savoia Cavalleria\" (3\u00ba) e dal 1995 si trasferisce in Grosseto dove sostituisce il preesistente Reggimento \"Lancieri di Firenze\" (9\u00ba) disciolto in pari data, e inquadrato nella Brigata aeromobile \"Friuli\" all'interno del 1\u00ba Comando delle Forze di Difesa. Nel febbraio 2012 aliquote di personale e mezzi del 3\u00ba Rgt. \"Savoia\" sono mobilitate per l'emergenza maltempo nella provincia di Grosseto, in particolare nella localit\u00e0 di Pitigliano, Sorano e Castell'Azzara.\nCon la riorganizzazione delle \"forze di proiezione\", nel 2013 viene inquadrato nella Brigata paracadutisti \"Folgore\", della quale \u00e8 l'unit\u00e0 esplorante. Da quel momento, a testimonianza della trasformazione anche organica dell'unit\u00e0 (che conserva ormai una capacit\u00e0 blindo-corazzata residuale), per il personale del reggimento viene disposto l'uso del basco amaranto tipico delle aviotruppe in sostituzione di quello nero, storicamente assegnato alle unit\u00e0 blindo-corazzate. A seguito di tale provvedimento il reggimento conserva tuttavia una residuale capacit\u00e0 blindo-corazzata (un solo squadrone blindo a fronte di tre squadroni esploranti paracadutisti).\nSedi del Reggimento.\nQueste le sedi del Reggimento dal 1692:\nInsegne e simboli.\nLo stemma.\nScudo: Partito. Nel 1\u00ba di porpora al puledro allegro d'argento, inalberato e rivoltato; nel 2\u00ba d'azzurro all'albero troncato, legato e rifiorente, terrazzato di verde. Sulla partizione uno scudetto d'oro all'aquila di nero dal volo abbassato, rostrata di rosso. Il tutto abbassato da un capo d'oro al quartier franco d'azzurro caricato dall'arma di Ucraina d'oro.\nOnorificenze.\nNel corso della sua storia al reggimento vennero concesse, oltre alla medaglia d'oro per la carica di Isbuscenskij, altre due ricompense al valor militare, una medaglia di bronzo per la liberazione di Udine al termine della prima guerra mondiale nel novembre 1918 e un'altra medaglia di bronzo per le operazioni svolte durante la campagna di Russia nel periodo agosto 1941-maggio 1942.\nDecorati.\nTen. Fulgeri Paulucci de Calboli, da Forl\u00ec.\n\"Ferito gi\u00e0 due volte e inabile alle fatiche di guerra, volle tuttavia essere sempre comandato ai pi\u00f9 avanzati osservatori, ove compi\u00e9 opera utile, non solo come artigliere, ma anche come soldato, tutti incoraggiando e in tutto portando il suo valido aiuto. Durante un turno di riposo, recatosi volontariamente ad un osservatorio di prima linea mentre si svolgeva un attacco nemico, dopo che l'osservatorio fu colpito in pieno, raggiunse la trincea per aiutare a mantenere la linea. Ferito gravemente mentre andava per guidare i rincalzi, ebbe ancora ad esprimere parole di incitamento alla lotta chiamandosi felice di cadere per il proprio paese.\" - Dosso Fajti, 18 gennaio 1917.\nMagg. Alberto Litta Modignani\n\"Cavaliere che aveva elevato a norma di vita ogni pi\u00f9 puro ideale, esaudito nel suo ardente desiderio di ottenere un comando di truppa, trasfondeva nel gruppo squadroni ai suoi ordini la incrollabile fede che lo animava. In giornata di cruenta, violentissima battaglia, nella quale l'intero reggimento era duramente impegnato, alla testa dei suoi cavalieri, attaccava con indomito slancio il nemico in forze soverchianti. Caduti tutti i componenti il suo seguito, avuto ucciso il proprio cavallo e gravemente ferito egli stesso, con singolare valore si faceva rimettere in sella ad altro cavallo e proseguiva nell'epica carica. Stremato di forze, si abbatteva poi al suolo, ma trovava ancora l'energia per dare ai propri cavalieri, sciabola alla mano, l'ultimo obiettivo d'attacco e dirigeva il fuoco di un gruppo di appiedati. Una raffica nemica lo colpiva al cuore nel momento in cui le ultime resistenze avversarie cadevano sotto l'impeto degli squadroni da lui superbamente preparati e guidati. Pura ed espressiva figura di soldato italiano che indissolubilmente lega all'antico Stendardo del reggimento il proprio nobilissimo nome.\" - Q. 213,5 di Isbuschenski (Fronte russo), 24 agosto 1942.\nCap. Silvano Abba\n\"Comandante di squadrone, di eccezionale valore, in giornate di cruenta battaglia, mentre altri reparti agivano a cavallo, sui fianchi del poderoso schieramento nemico, col proprio squadrone appiedato si impegnava frontalmente, attaccando munite posizioni avversarie. Conquistata d'un balzo, in un furioso corpo a corpo una prima linea, difesa da numerose mitragliatrici, si lanciava nuovamente alla testa dei suoi cavalieri, contro lo schieramento successivo. Ferito una prima volta e stramazzato al suolo, si rialzava con indomita energia, decidendo cos\u00ec dell'esito vittorioso in una epica giornata. Nell'ultimo superbo scatto, colpito per la seconda volta, a morte, cadeva da prode sul campo. Fulgido esempio di eroismo e di ogni virt\u00f9 militare.\" - Q. 213 di Isbuschenski (Fronte russo), 24 agosto 1942"}
{"id": "1227556", "revid": "435288", "url": "https://it.wikipedia.org/wiki?curid=1227556", "title": "Presidente delle Dodici Colonie", "text": ""}
{"id": "1227559", "revid": "124123", "url": "https://it.wikipedia.org/wiki?curid=1227559", "title": "Tom\u00e1s Berreta", "text": "\u00c8 stato Presidente dell'Uruguay dal 1\u00ba marzo al 2 agosto 1947, giorno della sua morte."}
{"id": "1227560", "revid": "36426", "url": "https://it.wikipedia.org/wiki?curid=1227560", "title": "Reliquiario del Corporale di Bolsena", "text": "Il reliquiario del Corporale di Bolsena \u00e8 un'opera di oreficeria medievale conservata esposta nel Museo dell'Opera del Duomo di Orvieto. Venne realizzato dall'orefice senese Ugolino di Vieri per conservare il lino liturgico che venne miracolosamente bagnato dal sangue scaturito da un'ostia consacrata, durante la messa celebrata da uno scettico sacerdote boemo a Bolsena nella tarda estate del 1263. Il grande reliquiario, realizzato con la tecnica detta basse-taille, \u00e8 realizzato in oro, argento e smalti traslucidi, ed \u00e8 alto 139\u00a0cm.\nDescrizione.\nSi tratta di un'opera di pregio artistico dell'oreficeria senese del XIV secolo, nella cui scuola venne applicata per la prima volta la tecnica degli smalti traslucidi dipinti. Inoltre, era una novit\u00e0 per l'Italia l'idea nordeuropea di costruire una complessa architettura gotica in miniatura: esso rappresenta infatti la facciata del Duomo di Orvieto, tripartita e con i timpani pi\u00f9 acuti che nella realt\u00e0; inoltre vi svettano una serie di pinnacoli sormontati da statuette dorate, un dettaglio che non fa parte dell'architettura italiana ma transalpina e che dimostra gli scambi tra le diverse culture, che proprio tramite le opere di oreficeria avevano un veicolo privilegiato. Altre statuine a tutto tondo si trovano alla base del reliquiario.\nTrentadue scene di smalto dipinto rappresentano le \"Storie del Corporale e della Passione di Cristo\", create con uno stile aggiornatissimo: ambientazioni architettoniche elaborate, linee movimentatamente gotiche e cura nei dettagli fanno s\u00ec che vi si scorgano affinit\u00e0 con Simone Martini e con i contemporanei fratelli Lorenzetti, con un gusto ancora pi\u00f9 marcatamente gotico, che ne fanno un fondamentale esempio dell'arte pittorica della scuola senese. Negli smalti, la tonalit\u00e0 dominante \u00e8 quella del blu, sulla quale spiccano punte brillanti di giallo, di verde e rosso, rendendo perfettamente leggibili le scene e i sottili rilievi guida sottostanti.\nIl reliquiario era originarimane conservato presso il Duomo di Orvieto e in tempi recenti, dopo il 2013 ma prima del 2020, \u00e8 stato trasferito nel contiguo museo."}
{"id": "1227561", "revid": "1543377", "url": "https://it.wikipedia.org/wiki?curid=1227561", "title": "Ch\u014dsokabe Morichika", "text": "Biografia.\nMorichika fu il quarto figlio di Ch\u014dsokabe Motochika. \nNominato erede e capo del clan Ch\u014dsokabe in seguito alla morte del fratello Nobuchika nel 1587, divenne da subito un alleato di Toyotomi Hideyoshi partecipando all'assedio di Odawara (1590) e alla prima campagna Coreana (1592-93). Dopo la morte di Hideyoshi si schier\u00f2 con Ishida Mitsunari e durante la campagna di Sekigahara del 1600 guid\u00f2 6.600 uomini che ebbero tuttavia un ruolo marginale nella battaglia. Dopo la sconfitta fu privato del suo feudo nonostante avesse inviato scuse a Tokugawa Ieyasu. Quello stesso anno ordin\u00f2 l'esecuzione del suo fratello maggiore Tsuno Chikatada, il quale aveva messo in dubbio il suo diritto di essere l'erede del clan. Dopo aver perso la provincia di Tosa, Morichika visse a Kyoto fino al 1614, momento in cui si un\u00ec ai difensori del castello di Osaka, arrivando l\u00ec lo stesso giorno di Sanada Yukimura. Durante l'assedio di Osaka il contingente Ch\u014dsokabe combatt\u00e9 con valore nelle campagne invernali ed estive. Dopo la caduta di Osaka Morichika tent\u00f2 la fuga ad Hachiman-yama, ma fu catturato e successivamente condannato a morte a Kyoto assieme ad alcuni suoi figli (Moritaka, Morinobu e Moriyasu)."}
{"id": "1227562", "revid": "339392", "url": "https://it.wikipedia.org/wiki?curid=1227562", "title": "Organismo alofilo", "text": ""}
{"id": "1227567", "revid": "1821847", "url": "https://it.wikipedia.org/wiki?curid=1227567", "title": "Luis Batlle Berres", "text": "\u00c8 stato presidente dell'Uruguay dal 2 agosto 1947 al 1\u00ba marzo 1951. Fu inoltre Presidente del Consejo Nacional de Gobierno (carica che sostitu\u00ec quella della Presidenza della Repubblica) dal 1\u00ba marzo 1955 al 1\u00ba marzo 1956."}
{"id": "1227569", "revid": "110157", "url": "https://it.wikipedia.org/wiki?curid=1227569", "title": "Kine\u0161ma", "text": "Kine\u0161ma (anche traslitterata come \"Kineshma\") \u00e8 una citt\u00e0 della Russia europea centrale (oblast' di Ivanovo), capoluogo del Kine\u0161emskij rajon.\nSorge sul fiume Volga, a circa 100 chilometri di distanza dal capoluogo Ivanovo.\nFondata nel 1429, divent\u00f2 citt\u00e0 solo nel 1777."}
{"id": "1227572", "revid": "80339", "url": "https://it.wikipedia.org/wiki?curid=1227572", "title": "Kineshma", "text": ""}
{"id": "1227576", "revid": "1065747", "url": "https://it.wikipedia.org/wiki?curid=1227576", "title": "Catherine de Vivonne de Rambouillet", "text": "Biografia.\nNacque a Roma nel 1588 da un'italiana appartenente alla famiglia Savelli e dal diplomatico francese, anch'egli di origine italiana, marchese Vivonne de Pisany (o Pisani).\nQuando aveva dodici anni venne data in sposa a Charles D'Angennes, nel 1611 proclamato \"Marchese di Rambouillet\".\nEbbero sette figli. La maggiore, Julie, fu presente a diverse serate tenute dalle marchesa nel loro palazzo del quartiere del Marais, nell'H\u00f4tel de Rambouillet.\nIl salotto.\nRitenendo la corte di Enrico IV sgradevole per via della rudezza dei costumi, sentendosi a disagio durante i ricevimenti reali, decise di ritirarsi a vita privata.\nNon si deduce facilmente la data di apertura del suo salone, ma si pu\u00f2 affermare che le sue porte erano gi\u00e0 aperte nel 1618.\nA causa della sua salute precaria, Catherine decise di invitare nella sua stessa casa (l'H\u00f4tel de Rambouillet \u2013 situato dove attualmente sorge il Palais-Royal) - il \"gran mondo\": s'interessava di arte, di lettere, di storia ed era in grado di parlare pi\u00f9 lingue.\nVi tenne un salotto brillante, con il concorso della figlia Julie \u2013 in onore della quale fu composta la \"Guirlande de Julie\" \u2013 fino al matrimonio di costei (1645) con il duca de Montausier e la morte di Vincent Voiture nel 1648.\nIl luogo in cui riceveva era stato soprannominato \"la chambre bleue\" (la camera azzurra) per via dell'arredamento interno.\nLa stanza era stata progettata dalla marchesa appositamente per ricevere i suoi ospiti.\nRiceveva precisamente nella \"ruelle\", ovvero nello spazio tra il letto e il muro, seguendo la moda del Preziosismo.\nA tal proposito Moli\u00e8re scrisse una commedia volta a sbeffeggiare la moda preziosa e i cerchi mondani: \"Le preziose ridicole\".\nIl salotto esercit\u00f2 una grande influenza sulla lingua e la letteratura francese del tempo.\nBench\u00e9 Moli\u00e8re abbia ironizzato sui modi dei frequentatori di questo ambiente nella sua commedia \"Les pr\u00e9cieuses ridicules\", i \"Preziosi\" ebbero tuttavia una funzione importante nel rinnovamento del vocabolario francese.\nIl salotto fu tra i pochi che diedero onore alle donne, diversamente dagli altri per lo pi\u00f9 frequentati da uomini: Madame de Rambouillet aveva raccolto infatti un gruppo di ragazze della migliore nascita, che allietavano gli incontri con il loro spirito e la loro grazia.\nSoprannominata \"Arth\u00e9nice\", anagramma composto da Malherbe, ella fu rappresentata nei tratti di Cl\u00e9omire nel romanzo \"Artam\u00e8ne ou le Grand Cyrus\", di Madeleine de Scud\u00e9ry, dove Cyrus era lo stesso principe di Cond\u00e9.\nLa marchesa tenne il suo salone per pi\u00f9 di quarant'anni.\nI pi\u00f9 noti frequentatori del suo salone furono Fran\u00e7ois de Malherbe, la duchessa de Longueville, Georges de Scud\u00e9ry, Antoine Godeau, Vincent Voiture, Madame de S\u00e9vign\u00e9, Pierre Corneille, Claude Favre de Vaugelas, Roger de Bussy-Rabutin, il marchese de Racan, Marc-Antoine Girard de Saint-Amant, Jean Desmarets de Saint-Sorlin, Claude Malleville, Fran\u00e7ois Maynard, Jean Ogier de Gombauld, Ang\u00e9lique Paulet, Madame de La Fayette, Guillaume Colletet, G\u00e9d\u00e9on Tallemant des R\u00e9aux"}
{"id": "1227577", "revid": "124123", "url": "https://it.wikipedia.org/wiki?curid=1227577", "title": "Andr\u00e9s Mart\u00ednez Trueba", "text": "\u00c8 stato Presidente dell'Uruguay dal 1\u00ba marzo 1951 al 1\u00ba marzo 1952. Fu inoltre Presidente del Consejo Nacional de Gobierno (carica che sostitu\u00ec quella della Presidenza della Repubblica) dal 1\u00ba marzo 1952 al 1\u00ba marzo 1955."}
{"id": "1227578", "revid": "834", "url": "https://it.wikipedia.org/wiki?curid=1227578", "title": "Svegliati", "text": ""}
{"id": "1227580", "revid": "1488558", "url": "https://it.wikipedia.org/wiki?curid=1227580", "title": "Nebulosa Velo", "text": "La Nebulosa Velo (nota anche con le sigle del Catalogo Caldwell C 33 e C 34) \u00e8 una vasta nebulosa diffusa visibile nella parte sudorientale della costellazione del Cigno.\nLa distanza della nebulosa non \u00e8 nota con certezza; i dati del Far Ultraviolet Spectroscopic Explorer (FUSE) indicano una distanza di circa 1.470 anni luce.\nOsservazione.\nQuesto intricato sistema di nebulose \u00e8 visibile con un binocolo con obiettivi da 80-90mm o con un piccolo telescopio a patto di avere un cielo buio, meglio ancora se si utilizza un filtro (UHC, OIII): si rivela meglio nelle foto a lunga posa (persino con una camera CCD occorrono diversi minuti). L'oggetto apparir\u00e0 formato da tre delicatissimi filamenti nebulosi, disposti a formare una sorta di circonferenza. La parte pi\u00f9 luminosa \u00e8 quella pi\u00f9 ad est, noto come \"NGC 6992\". Ingrandimenti sempre maggiori rivelano che ogni filamento \u00e8 in realt\u00e0 costituito da una rete di altri filamenti minori, sempre pi\u00f9 sottili.\nLa scoperta di quest'oggetto fu ad opera di William Herschel, che nel 1784 la descrisse cos\u00ec: \"\"Estesa; passa attraverso 52 Cygni... circa 2 gradi di lunghezza\"; la parte occidentale della nebulosa ha una descrizione a s\u00e9: \"Nebulosit\u00e0 ramificata... La parte seguente si divide in alcune correnti riunite ancora verso sud.\"\"\nCaratteristiche.\nLa nebulosa \u00e8 un antico resto di supernova; la stella che ha originato quest'oggetto \u00e8 esplosa diversi millenni fa. Ci\u00f2 che ora \u00e8 visibile sono dei debolissimi filamenti, ancora in espansione alla velocit\u00e0 di decine di km/s; nelle foto a lunga posa o con un CCD si distinguono diversi filamenti disposti in tre gruppi principali: il pi\u00f9 ad ovest \u00e8 quello di NGC 6960 (C 34), in direzione della brillante stella ; il secondo, poco pi\u00f9 ad est, \u00e8 formato dalle nebulose NGC 6974 e NGC 6979, disposto con la concavit\u00e0 ad est come il precedente; l'ultimo, ad est, \u00e8 formato dalle sezioni NGC 6992 (C 33) e NGC 6995 (ai quali si aggiunge IC 1340), orientato in modo speculare rispetto agli altri due. Questa parte \u00e8 conosciuta pure come \"Nebulosa Rete\" (Inglese \"Network\").\nSi pensa che nel giro di pochi millenni questa \"meraviglia\" del cielo boreale scomparir\u00e0, perch\u00e9 ad una grande velocit\u00e0 di espansione corrisponde pure un elevato indice di dispersione della sua materia, che presto esaurir\u00e0 la sua energia ricevuta durante l'esplosione, e si disperder\u00e0 nel mezzo interstellare, \"quasi\" senza lasciare traccia."}
{"id": "1227581", "revid": "767487", "url": "https://it.wikipedia.org/wiki?curid=1227581", "title": "Alberto Ferm\u00edn Zubir\u00eda", "text": "\u00c8 stato Presidente del Consejo Nacional de Gobierno (carica che sostitu\u00ec quella della Presidenza della Repubblica) dal 1\u00ba marzo 1956 al 1\u00ba marzo 1957."}
{"id": "1227582", "revid": "287204", "url": "https://it.wikipedia.org/wiki?curid=1227582", "title": "Gran Premio di San Marino 2006", "text": "Il Gran Premio di San Marino 2006 si \u00e8 svolto il 23 aprile all'Autodromo Enzo e Dino Ferrari di Imola ed ha visto l'85\u00aa vittoria di Michael Schumacher, dopo un digiuno che durava dal Gran Premio degli Stati Uniti 2005. Dopo di lui si sono piazzati lo spagnolo Fernando Alonso ed il colombiano Juan Pablo Montoya, rispettivamente su Renault e McLaren-Mercedes. Sono andate a punti anche l'altra Ferrari di Felipe Massa, l'altra McLaren di Kimi R\u00e4ikk\u00f6nen, l'australiano Mark Webber, l'inglese Jenson Button e l'altro pilota della Renault Giancarlo Fisichella. Con questa vittoria il tedesco guadagna due punti su Alonso e si porta secondo a -15, mentre la Ferrari guadagna 6 punti sul team di Flavio Briatore, portandosi terza a -21 e a -3 dalla McLaren. Inoltre, Michael ha ottenuto la 66\u00aa \"pole position\" in carriera, nuovo record assoluto per un pilota. Il precedente record di sessantacinque apparteneva ad Ayrton Senna, il quale lo aveva stabilito sempre ad Imola nel 1994.\nQuesto Gran Premio segna l'ultima gara in F1 per Yuji Ide.\nQualificazioni.\nPrima Sessione.\nCronaca.\nLa prima sessione si conclude con l'eliminazione delle due Super Aguri, delle due Midland, di Scott Speed e di Christian Klien: l'austriaco aveva fatto segnare lo stesso tempo di Villeneuve, buono per superare il taglio, ma \u00e8 stato eliminato per averlo fatto segnare dopo il pilota canadese. Ancora una volta \u00e8 da segnalare l'ottima prestazione di Vitantonio Liuzzi, ottiene il dodicesimo tempo.\nPiloti Eliminati.\nTempo per salvarsi: 1:25.410 (Villeneuve-Bmw)\nSeconda Sessione.\nCronaca.\nLa seconda sessione si apre con 6 auto in meno e vede l'eliminazione di uno dei piloti in testa al mondiale:Giancarlo Fisichella (11\u00b0).\nLe altre eliminazioni erano \"previste\", con l'esclusione dalla Q3 di Liuzzi, Heidfeld, Coulthard, Rosberg, Villeneuve, mentre riesce a salvarsi Mark Webber sulla Williams.\nRisultato.\nTempo per salvarsi: 1:23.760 (Montoya-McLaren)\nTerza Sessione.\nCronaca.\nL'ultima sessione vede dominare Michael Schumacher, che conquista la 66\u00aa pole position al fianco di Button.\nIl leader del mondiale Alonso \u00e8 distanziato di quasi un secondo (+0.914) e parte in quinta piazza a fianco del fratello di Michael, Ralf Schumacher.\nDa notare le due Honda che si piazzano seconde e terze, anche se sono spacciate come le auto pi\u00f9 leggere, mentre il pi\u00f9 pesante della top 10 era considerato Alonso.\nRisultato.\nPole Time: 1:22.795 (M.Schumacher-Ferrari)\nGara.\nCronaca.\nLa partenza lascia le posizioni di testa invariate, mentre nelle retrovie Ide compie una manovra azzardata alla \"Villeneuve\" venendo a contatto con Albers: il pilota olandese capotta ripetutamente senza riportare conseguenze fisiche. La condotta non sar\u00e0 priva di conseguenze: in gara il pilota giapponese sar\u00e0 costretto prima a due soste in due giri e poi al ritiro nel corso del ventitreesimo giro per problemi alle sospensioni, i commissari di gara, dopo il gesto scorretto, decideranno di revocargli la superlicenza.\nLa gara prosegue e i primi a fermarsi sono Button e Barrichello. Dopo di loro \u00e8 il turno delle Ferrari, che lasciano la vetta della gara a Montoya, che per\u00f2 si ferma il giro seguente. In questa fase si ritira Trulli a causa di un problema allo sterzo.\nAll'inizio del trentesimo giro Button si ferma per la seconda sosta: il bocchettone del rifornimento rimane incastrato e, nel ripartire, il britannico lo strappa; si ferma poi nella corsia dei box per permettere ai meccanici di staccarlo per poi ripartire, comunque fortemente attardato. In testa si trova cos\u00ec Alonso, che inizia a spingere facendo segnare il giro pi\u00f9 veloce della gara. Dopo la sosta, per\u00f2, non riesce a rientrare davanti a Michael Schumacher e accodandosi dietro al pilota tedesco.\nNella seconda met\u00e0 di gara Schumacher accusa dei problemi di graining, che consentono ad Alonso di recuperare circa dieci secondi in soli otto giri. Al quarantunesimo giro lo spagnolo si ferma mentre Schumacher rimane fuori per un giro, nel quale realizza un tempo notevolmente inferiore ai precedenti che gli consente, dopo la sosta ai box, di rientrare giusto davanti al rivale della Renault.\nNell'ultima fase Alonso bracca Schumacher, in un duello che vede i due protagonisti invertire i ruoli rispetto all'anno precedente, senza per\u00f2 riuscire a superare il tedesco della Ferrari, anzi, negli ultimi giri Alonso commette due errori, uno alla \"Variante Alta\" e uno alle \"Acque Minerali\" che lo allontanano dalla possibilit\u00e0 di vincere.\nMichael Schumacher taglia cos\u00ec per primo il traguardo, interrompendo la striscia di tre vittorie consecutive della Renault e conquistando il suo settimo successo a Imola."}
{"id": "1227583", "revid": "124750981", "url": "https://it.wikipedia.org/wiki?curid=1227583", "title": "Rugby a 15 nel 1930", "text": "Attivit\u00e0 internazionale.\nI tour.\nQuesti i test ufficiali\nI Barbarians.\nNel 1930 la squadra ad inviti dei Barbarians ha disputato i seguenti incontri:\nLa nazionale italiana.\nSecondo match della storia e prima vittoria. Avversario \u00e8 ancora la Spagna. Un match organizzato mentre la federazione \u00e8 stata soppressa e commissariata dal CONI, che ne affidata la gestione ad un direttorio della Federazione Italiana Giuoco Calcio. Anche la nazionale \u00e8 affidata ad un ex giocatore di calcio, Arturo Cameroni.\nIn ogno caso arriva una insperata vittoria."}
{"id": "1227585", "revid": "124123", "url": "https://it.wikipedia.org/wiki?curid=1227585", "title": "Arturo Lezama", "text": "\u00c8 stato Presidente del Consejo Nacional de Gobierno (carica che sostitu\u00ec quella della Presidenza della Repubblica) dal 1\u00ba marzo 1957 al 1\u00ba marzo 1958."}
{"id": "1227588", "revid": "124525459", "url": "https://it.wikipedia.org/wiki?curid=1227588", "title": "Passo Cibiana", "text": "Il passo Cibiana (1.530\u00a0m), anche noto come forcella Cibiana, \u00e8 un valico alpino della provincia di Belluno, che mette in comunicazione Forno di Zoldo con Cibiana di Cadore, cio\u00e8 la Val di Zoldo e la Valle del Boite.\nIl passo Cibiana \u00e8 percorso dalla SP 347, che mette in comunicazione Fiera di Primiero con Venas di Cadore.\nIn corrispondenza della forcella, la provinciale viene intersecata da una strada militare lunga 6,5 chilometri che consente l'accesso al Monte Rite, sul quale \u00e8 presente il \"museo nelle nuvole\" di Reinhold Messner, inaugurato nel 2002. Tale strada \u00e8 percorribile solo a piedi o con un servizio di navetta a pagamento."}
{"id": "1227595", "revid": "124525397", "url": "https://it.wikipedia.org/wiki?curid=1227595", "title": "Forcella Aurine", "text": "Forcella Aurine (1.299\u00a0m) \u00e8 un valico alpino della provincia di Belluno, nei pressi del confine con il Trentino. Mette in comunicazione il comune di Gosaldo (valle dei Molini) con Voltago (valle Sarzana) e il resto dell'Agordino.\nUbicata su un altopiano ai piedi del Monte Agner e della Croda Grande, rappresenta anche una piccola stazione turistica con alcune piste da sci e strutture ricettive. Gli impianti di risalita si devono all'ex fondista Marcello De Dorigo.\nStoria.\nSino alla costruzione del primo albergo (1921), Forcella Aurine era una localit\u00e0 di transito disabitata, frequentata per il pascolo e la fienagione. La prima abitazione stabile fu realizzata nella seconda met\u00e0 dell'Ottocento, ma venne distrutta da un incendio nel 1929. Durante la Prima guerra mondiale vi venne costruita una strada militare della quale si possono ancora notare le tracce, parallela all'attuale strada provinciale.\nIl primo albergo risale al 1921; da allora la localit\u00e0 \u00e8 divenuta una frequentata meta turistica."}
{"id": "1227599", "revid": "36426", "url": "https://it.wikipedia.org/wiki?curid=1227599", "title": "Reliquiario del Corporale", "text": ""}
{"id": "1227601", "revid": "75433", "url": "https://it.wikipedia.org/wiki?curid=1227601", "title": "Piazza Marino", "text": ""}
{"id": "1227602", "revid": "36426", "url": "https://it.wikipedia.org/wiki?curid=1227602", "title": "Reliquiario del corporale di Bolsena", "text": ""}
{"id": "1227603", "revid": "729019", "url": "https://it.wikipedia.org/wiki?curid=1227603", "title": "Tour dei British and Irish Lions 1930", "text": "I British and Irish Lions, selezione britannico-irlandese di rugby a 15, si recarono per un lunghissimo tour in Nuova Zelanda ed Australia raccogliendo un solo successo in 5 test match.\nFu il dodicesimo tour di una rappresentativa delle Isole britanniche e il quinto verso la Nuova Zelanda.\nGuidati dall'inglese Doug Prentice con James Baxter come team-manager il tour si dipan\u00f2 lungo 28 match di cui 7 in Australia e 21 in Nuova Zelanda, di cui 5 test match (4 con la Nuova Zelanda e 1 con l'Australia) e 23 contro squadre ad inviti o selezioni. I Lions vinsero solo un match contro gli All Blacks.\nIl team.\nEstremi\n Tre quarti\n Mediani \nAvanti "}
{"id": "1227613", "revid": "2075278", "url": "https://it.wikipedia.org/wiki?curid=1227613", "title": "DJ Jazzy Jeff &amp; the Fresh Prince", "text": "DJ Jazzy Jeff &amp; the Fresh Prince era un duo hip hop attivo dal 1987 al 1993, i cui membri erano il disc jockey Jazzy Jeff e l'MC Will Smith (The Fresh Prince).\nStoria (L'Inizio).\nDJ Jazzy Jeff e The Fresh Prince formarono il duo nel 1986; grazie al video del loro primo singolo, \"Girls Ain't Nothing But Trouble\", i due riuscirono a farsi una reputazione attraverso MTV. Questo aiut\u00f2 il loro primo album \"Rock the House\" a vincere il disco d'oro, e di conseguenza la coppia godeva gi\u00e0 di una certa popolarit\u00e0 quando usc\u00ec il loro secondo lavoro, \"He's the DJ, I'm the Rapper\". Quest'ultimo fu uno dei primi doppi album hip hop della storia, a causa del gran numero di tracce da esso composto (molte infatti mostravano l'abilit\u00e0 di Jazzy Jeff nel turntablism) e fu anche uno dei pi\u00f9 popolari di quel periodo, dato che vendette oltre 2,5 milioni di copie dopo che il comico videoclip di \"\"Parents Just Don't Understand\" divenne un tormentone di MTV. Il singolo in questione vinse il primo Grammy rap di sempre.\nNonostante fosse pubblicato appena un anno dopo il successo \"He's the DJ, I'm the Rapper\" (1989), con il nuovo album \"And in This Corner...\" Jeff e Smith non riuscirono a confermarsi per la terza volta, nonostante il disco diventasse d'oro, in parte a causa del singolo di lancio \"I Think I Can Beat Mike Tyson\", che a quanto pare non si rivel\u00f2 adatto. L'insuccesso di \"And in This Corner\" fu anche dovuto al cambio di mentalit\u00e0 del mondo hip hop, con l'ascesa di gruppi come De La Soul che abbassarono la vena comico-umoristica del pop rap di quel periodo; fortunatamente, le \"performance\" di Will Smith nei video del duo tenevano viva la loro popolarit\u00e0 almeno nel piccolo schermo.\nConvinti dal carisma e dal potenziale di Smith, i dirigenti della NBC lo contattarono per dargli un ruolo da protagonista in una nuova sit-com, \"The Fresh Prince of Bel Air\" (in italiano \"Willy, il principe di Bel Air\"); il futuro del duo era quindi in dubbio, ma nel 1991 venne pubblicato \"Homebase\", che fece tornare Jazzy Jeff e The Fresh Prince in cima alle classifiche. Il singolo \"Summertime\"\" raggiunse la posizione #4 di Billboard, il migliore risultato del duo, mentre il disco vinse il disco di platino.\nL'ultimo album pubblicato dalla coppia fu \"Code Red\" nel 1993, seguito dalla separazione dovuta al desiderio di Smith di concentrarsi sulla carriera da attore. Il rapper cominci\u00f2 poi una carriera da solista, pubblicando \"Big Willie Style\" nel 1997."}
{"id": "1227614", "revid": "58166", "url": "https://it.wikipedia.org/wiki?curid=1227614", "title": "DJ Jazzy Jeff &amp; The Fresh Prince", "text": ""}
{"id": "1227615", "revid": "2730", "url": "https://it.wikipedia.org/wiki?curid=1227615", "title": "Associazione italiana cantastorie ambulanti", "text": "L'Associazione italiana cantastorie ambulanti (AICA) \u00e8 un'associazione nata nel 1947 per opera di Lorenzo De Antiquis, un cantastorie romagnolo, seguendo l'idea di creare una collaborazione con i sindacati degli ambulanti. Tale associazione ha, inoltre, sviluppato regolamenti di solidariet\u00e0 tra cantastorie. L'associazione ha sede attualmente a Forl\u00ec.\nII primo presidente dell'Associazione fu il romagnolo Alfredo Silvagni, che rimase in carica fino al 1950.\nTra il 1957 e il 1975 l'AICA ha organizzato diversi congressi dei cantastorie, che hanno visto delle competizioni fra i partecipanti con premi e targhe, mentre al vincitore della gara pi\u00f9 importante spettava il titolo di \"Trovatore d'Italia\". Dal 1975 si sono svolte altre rassegne non competitive, tra cui nel 1980 a Torino (La Rassegna dei Cantastorie) nel 1982 a Santarcangelo di Romagna, nel 1983 a Casalecchio di Reno e nel 1985 a Bagnacavallo. \nDal 1986 in poi le rassegne dei cantastorie si sono svolte essenzialmente a Casalecchio e a Santarcangelo di Romagna."}
{"id": "1227616", "revid": "155634", "url": "https://it.wikipedia.org/wiki?curid=1227616", "title": "Labaro (Roma)", "text": "Labaro \u00e8 la cinquantasettesima zona di Roma nell'Agro Romano, indicata con Z. LVII.\nIl toponimo indica anche la zona urbanistica 20M del Municipio Roma XV di Roma Capitale.\nGeografia fisica.\nTerritorio.\nSi trova nell'area nord di Roma, accanto ed esternamente al Grande Raccordo Anulare e a ridosso del fiume Tevere.\nLa zona confina:\nStoria.\nLa zona prende il nome a seguito di un evento curioso accaduto a Costantino il Grande quando, nella battaglia di Saxa Rubra del 312 d.C., gli cadde di mano il \"labarum\", stendardo militare che doveva precedere l'esercito in battaglia con le prime due lettere dell'alfabeto greco della parola Cristo (Chi [\u03c7] e Rho [\u03c1]).\nUn'altra ipotesi \u00e8 quella che il nome di Labaro sia una corruzione medievale dell'antico \"Rubrae\" corrotto in \"Lubrae\" e infine Labaro.\nQuesta seconda ipotesi l'accorperebbe al nome delle zone circonvicine le quali hanno tutte dei nominativi legati alla conformazione geologica della zona. Queste sono appunto Grottarossa e Saxa Rubra collegate tra loro dall'antica strada detta \"Vitrium ad Flaminiam\" che collegava l'ormai scomparsa Via Veientana con la Via Flaminia.\nGeografia antropica.\nUrbanistica.\nNel territorio di Labaro si estende parte della omonima zona urbanistica 20M.\nSport.\nCalcio.\nCi sono pi\u00f9 squadre di calcio appartenenti alle categorie di livello regionale:\nPallavolo.\nLa squadra storica del quartiere \u00e8 l'ASD Roma XX Volley, fondata nel 1984 e arrivata nel 2007 a livello nazionale nel campionato di serie B2."}
{"id": "1227617", "revid": "76963", "url": "https://it.wikipedia.org/wiki?curid=1227617", "title": "Peter Hooten", "text": "Biografia.\n\u00c8 noto soprattutto per le interpretazioni in \"Anno 2020 - I gladiatori del futuro\" di Joe D'Amato e \"Executor\" di James Glickenhaus.\nVenne scoperto e portato alla fama da Enzo G. Castellari, che lo fece partecipare al film \"Quel maledetto treno blindato\" (1977). Lo stesso anno parteciper\u00e0 al \"cult\" di Michael Anderson \"L'orca assassina\". L'ultima sua interpretazione risale al 1990, anno di \"Non aprite quella porta 3\" di Claudio Fragasso. \nDal 1983 al 1995 \u00e8 stato il compagno del noto poeta statunitense James Merrill (1926-1995), ed \u00e8 noto di aver interpretato il Dottor Strange nell'omonimo film TV del 1978."}
{"id": "1227624", "revid": "798140", "url": "https://it.wikipedia.org/wiki?curid=1227624", "title": "Bol d'Or (disambigua)", "text": ""}
{"id": "1227627", "revid": "116774", "url": "https://it.wikipedia.org/wiki?curid=1227627", "title": "E.428", "text": ""}
{"id": "1227648", "revid": "1318658", "url": "https://it.wikipedia.org/wiki?curid=1227648", "title": "Quarterly Journal of Economics", "text": "Il Quarterly Journal of Economics (QJE) \u00e8 una rivista di economia statunitense pubblicata dal 1886.\nStoria editoriale.\nVenne fondato nel 1886 e pubblicato dal MIT con la redazione del Dipartimento di Economia dell'Universit\u00e0 di Harvard. I suoi redattori attuali sono Robert J. Barro, Edward L. Glaeser e Lawrence F. Katz. Il \"QJE\" \u00e8 il pi\u00f9 antico periodico economico specializzato in lingua inglese, e cura tutti gli aspetti della materia, dalla teoria microeconomica, da sempre curata con molta enfasi dal periodico, a quella macroeconomica, sia quando si tratti di evidenze empiriche, sia di teorie."}
{"id": "1227653", "revid": "287204", "url": "https://it.wikipedia.org/wiki?curid=1227653", "title": "Khardung La", "text": "Khardung La (\"la\" significa \"passo\" in lingua tibetana) (altezza 5.602\u00a0m s.l.m.) \u00e8 un alto passo di montagna che si trova nella regione di Ladakh in India. La pronuncia locale del passo \u00e8 \"Khardong-la\".\nDescrizione.\nIl passo sulla catena montuosa Ladakh si trova a nord di Leh ed \u00e8 la porta d'ingresso alle valli Shyok e Nubra. Il Ghiacciaio Siachen si trova in parte a sovrastare l'intera valle. Costruito nel 1976, esso fu aperto ai veicoli a motore nel 1988 e da allora ha visto il passaggio di numerosi veicoli. Il passo \u00e8 controllato dall'esercito indiano in quanto esso rappresenta un'importanza strategica per l'India poich\u00e9 viene usato per rifornire di beni di prima necessit\u00e0 il Siachen. Khardung La \u00e8 storicamente importante poich\u00e9 si trova nella via principale che collega Leh a Kashgar in Cina.\nOgni anno transitavano per questa strada circa 10.000 cavalli e cammelli. Una piccola popolazione di cammelli bactriani pu\u00f2 ancora essere notata a nord del passo, muta testimone della storia. Durante la Seconda guerra mondiale ci fu un tentativo di trasferire materiale di guerra verso la Cina passando per questa strada.\nKhardung La \u00e8 situato a 37\u00a0km di strada da Leh. I primi 24\u00a0km, cos\u00ec come il posto di controllo di South Pullu, sono asfaltati. Da qui fino al posto di controllo di Noth Pullu, circa 15\u00a0km dal passo, la strada \u00e8 praticamente costituita da roccia, polvere e occasionalmente rivoli di neve che si sta sciogliendo. Tuttavia questo passo \u00e8 in migliori condizioni rispetto a molti altri nella zona (Tanglang La, per esempio). Dal Nord Pullu alla valle di Nubra la strada \u00e8 molto ben conservata (eccetto brevi tratti dove sono cadute delle rocce). Veicoli a noleggio (a 2 e a 4 ruote), pesanti camion e motociclette regolarmente viaggiano verso la valle di Nubra, anche se devono essere rilasciati permessi speciali ai viaggiatori che intraprendono il viaggio.\nAltezza e dibattito sul record.\nKhardung La \u00e8 considerato come il passo pi\u00f9 alto del mondo, ci sono passi pi\u00f9 o meno alti a Suge La, a ovest di Lhasa, 5.430\u00a0m (17.815 piedi), e Semo La 5.566\u00a0m (18.261 piedi), tra Raka e Coqen nel Tibet centrale. Entrambe queste altezze sono verificate dal GPS e dal SRTM e furono anche misurati dall'\u00e9quipe Catalana che seguiva il CIC, vedi sopra. I veicoli sono stati portati sul Marsimik La, nel Karakoram indiano a nord est di Khardung La, ma non si pu\u00f2 dire se questo passo possa essere considerato accessibile ai veicoli a motore. Possono esservi passi pi\u00f9 alti nel Tibet, ma la verifica di questi non \u00e8 ancora stata possibile a causa della mancanza di informazioni per la ristrettezza politica dell'area.\nL'altezza di 5.602 \u00a0m del passo Khardung La \u00e8 stata stabilita da un team di ricercatori catalani a seguito di una ricerca effettuata con moderni sistemi GPS, supportata da un documento rilasciato dall'Istituto cartografico della Catalogna, Spagna. Esso certifica accuratamente i dati SRTM e il sistema topografico di mappaggio della Russia, ed \u00e8 avvalorato da altri mappaggi eseguiti con sistemi GPS eseguiti da singoli viaggiatori.\nAlcune di queste fonti contengono asserzioni della gente del luogo la quale sostiene che l'altezza della cima \u00e8 stata precedentemente fissata a 5.602\u00a0m per ottenere il record di altezza del passo. La maggiore altezza di 5.682\u00a0m (18.640 piedi) data dal Guinness World Records e dalla National Geographic Society, in cima a questo articolo, non \u00e8 supportata da alcuna evidenza e pu\u00f2 trattarsi di un errore di copia.\nAccessibilit\u00e0.\nLa citt\u00e0 pi\u00f9 vicina \u00e8 Leh, la capitale del Ladakh. Leh \u00e8 connessa da una strada a Manali e a Srinagar, e voli giornalieri da questa citt\u00e0 verso Delhi Da Leh un bus ogni giorno effettua il servizio verso la Valle di Numbra passando sul passo di Khardung La. Il modo ideale per arrivare a Khardung-la \u00e8 in taxi o in bicicletta. Le due basi sui rispettivi versanti di Khardung-la sono Nord Pullu e Sud Pullu. Ai veicoli \u00e8 permesso di circolare solo in un'unica direzione dalle 9 alle 13 (9:00 am\u00a0\u2013 1 pm) in direzione Leh - Khardungla, e dalle 13 alle 17 (1 pm - 5 pm) nella direzione Nubra - Khardungla - Leh. A volte \u00e8 anche in una direzione un giorno e l'altra direzione il giorno seguente.\nPer raggiungere Khardung-la sono richiesti permessi speciali che possono essere rilasciati negli uffici governativi di Leh. Ai viaggiatori \u00e8 richiesto di lasciare ad ogni \"check point\" una fotocopia dei permessi."}
{"id": "1227654", "revid": "2091899", "url": "https://it.wikipedia.org/wiki?curid=1227654", "title": "Mezzi di Battlestar Galactica", "text": "Elenco dei mezzi immaginari presenti nel media franchise \"Battlestar Galactica\".\nFlotta Coloniale.\nLa Flotta Coloniale \u00e8 una flotta militare immaginaria presente nell'universo fantascientifico di \"Battlestar Galactica\".\nLa Flotta Coloniale era il principale corpo militare che le Dodici Colonie di Kobol avessero a disposizione, istituita probabilmente durante la Prima Guerra Cylone e rimasta in funzione negli anni a venire. L'intera Flotta era sotto la giurisdizione del Ministro della Difesa.\nA capo della Flotta c'era un ammiraglio (ai tempi dell'invasione Cylone era l'Ammiraglio Negala), mentre le varie \"battlestar\" erano guidate da un comandante e da un XO (ufficiale esecutivo), solitamente un colonnello, che sostituiva il comandante. In tempo di pace, il quartier generale della Flotta era l'ancoraggio di Picon, mentre le navi veniva costruite e rifornite nei cantieri orbitali di Scorpia.\nCon l'attacco dei Cyloni e la Caduta delle Dodici Colonie, praticamente il 90% della Flotta Coloniale venne distrutta, inclusi la \"Battlestar Atlantia\", nave dell'Ammiraglio Negala, e l'ancoraggio di Picon. Le uniche \"battlestar\" a sopravvivere furono la \"Battlestar Galactica\" e la \"Battlestar Pegasus\", anche se presero strade diverse.\nLa nuova Flotta Coloniale si componeva del \"Galactica\" alla sua testa, del \"Coloniale I\" (la nuova nave presidenziale), e di decine di altre navi civili. A capo della Flotta vi erano il Presidente Laura Roslin ed il Comandante Adamo. La Flotta Coloniale era tutto ci\u00f2 che restava dell'umanit\u00e0 e dovette essere costantemente difesa dagli attacchi dei Cyloni.\nPer un breve periodo di tempo, dopo il ricongiungimento della \"Battlestar Pegasus\", a capo della Flotta vi fu l'Ammiraglio Helena Cain, ma a seguito della sua morte il potere militare pass\u00f2 nuovamente a William Adamo.\nBasi Stellari.\nGalactica.\nIl Galactica \u00e8 un'astronave della serie televisiva omonima e del remake di quest'ultima \"Battlestar Galactica\". In entrambe le serie si fa riferimento alla sua classe di appartenenza con la denominazione \"battlestar\", tradotto nel doppiaggio italiano con \"base stellare\". Il Galactica fu una delle poche navi riuscite a resistere all'attacco dei Cyloni. Il Galactica era la prima delle originali 12 Basi Stellari di classe Jupiter costruite durante la Prima Guerra Cylone. Era la nave ammiraglia del Gruppo Stellare 75 (BSG-75) e fu sponsorizzata da Caprica.\nCostituisce una delle prime dodici basi stellari di classe Jupiter costruite delle varie colonie, ognuna in rappresentanza di uno dei dodici pianeti. Il \"Galactica\" rappresenta il pianeta Caprica. Nella serie remake, c'erano circa 120 basi stellari in servizio prima dell'attacco dei cyloni. Basandosi sui fatti accaduti nella miniserie il \"Galactica\" ha circa 50 anni ed entr\u00f2 in servizio durante i primi anni della Guerra dei Cyloni, sotto il comando del Comandante Nash. Durante la guerra, il \"Galactica\" faceva parte del Gruppo Stellare 75 (BSG-75), una forza coloniale descritta dal creatore della serie Ronald D. Moore come una forza mista di vascelli in qualche modo simile ad un gruppo da battaglia della Marina degli Stati Uniti. Ogni gruppo stellare era costituito da una o pi\u00f9 basi stellari.\nLe prime basi stellari vennero costruite senza una rete informatica interconnessa per evitare che i cyloni infiltrassero i sistemi della nave. Il punto di forza era basato pi\u00f9 sulla grandezza e sulla forza di fuoco che sui sistemi informatici (Miniserie).\nAlla fine della Prima Guerra su dodici Basi Stellari costruite ne sopravvissero solo tre: il Galactica, la Athena e una terza non nominata.\nDurante la pace con i cyloni furono costruite nuove navi di classe Jupiter, prima di essere superate da quelle di classe Mercury. Col passare degli anni le altre navi vennero aggiornate o messe in disarmo per fare posto a navi nuove e pi\u00f9 moderne come la \"Pegasus\". Il \"Galactica\" rimase l'ultima nave senza sistemi informatici interconnessi ci\u00f2 la rende unica (Miniserie).\nIl \"Galactica\" doveva essere messo in disarmo dopo il suo ritiro dalla Flotta Coloniale come vascello operativo. Era sul punto di diventare una nave museo; un museo in commemorazione della Guerra dei cyloni combinato con un centro educativo. Il ritiro doveva essere controllato dall'ultimo comandante della nave, William Adama. Prima ancora della cerimonia di disarmo furono ritirati tutti i caccia spaziali da combattimento tranne una brigata di Viper Mark VII e 20 Viper Mark II che erano destinati al museo.\nCon la fine della pace tra umani e Cyloni, il \"Galactica\" dimostr\u00f2 ancora una volta la sua robustezza resistendo ad un missile nucleare ed attaccando due basi stellari. Ci\u00f2 permise a molte navi civili di scappare dal campo di battaglia, che insieme al \"Galactica\" si mettono alla ricerca del pianeta Terra, ormai dimenticato. Il \"Galactica\" essendo l'unica nave da battaglia diventa la protettrice della flotta, che \u00e8 composta ad eccezione della Pegasus (2. stagione) esclusivamente da navi civili.\nPegasus.\nNella seconda stagione la Pegasus si riunisce alla Flotta essendo anche lei riuscita a salvarsi dall'attacco dei Cyloni. \u00c8 una nave tecnologicamente pi\u00f9 avanzata del Galactica e appartiene alla classe Mercury. Ultima superstite del Gruppo Stellare 62 (BSG-62), \u00e8 comandata dall'ammiraglio Helena Cain, che verr\u00e0 uccisa da una cylone liberata da Baltar.\nla nave viene infine distrutta da 4 navi base cyloni dopo aver salvato il Galactica (distruggendo 3 navi base su 4). L'ultimo comandante fu Lee \"Apollo\" Adama.\nValkyrie.\nDi una classe non nominata, prese parte alla Ghost Fleet Offensive nel YR58, decimo anno della Prima Guerra Cylone. Comandata da William Adamo tre anni prima della caduta delle Dodici Colonie. La missione che doveva compiere fin\u00ec con la perdita del pilota Daniel \"Bulldog\" Novacek e Adama venne trasferito sul Galactica per assistere alla messa in disarmo. La Valkyrie faceva parte del Gruppo Stellare 41 (BSG-41) e fu distrutta, insieme alla Yashuman e a una terza nave della stessa classe, in orbita intorno a Caprica durante la Caduta.\nColumbia.\nCi furono due navi con il nome Columbia, la prima, di classe Jupiter, venne distrutta durante la prima guerra contro i Cyloni. William Adama ha servito sulla prima nave come pilota di un Viper. La seconda nave di nome \"Columbia\" fu distrutta insieme all'Atlantia durante la seconda guerra contro i Cyloni.\nAtlantia.\nLa Atlantia \u00e8 la nave ammiraglia della flotta coloniale e viene distrutta assieme alle basi stellari Triton, Solaria e Columbia.\nPrometheus.\nLa Prometheus \u00e8 una Base stellare addetta alla difesa del sistema Helios Delta. Gruppo Stellare 73 (BSG-73). Classe Mercury. Non canon. Distrutta.\nHades.\nLa Hades \u00e8 come la Prometheus una nave del sistema Helios Delta. Gruppo Stellare 54 (BSG-54). Classe Mercury. Non canon.\nTitan.\nLa Titan (BSG-69) \u00e8 una base stellare di classe non nominata e probabilmente \u00e8 l'unica nave del suo tipo. La nave, infatti, ha due \"ali\" per parte, ci\u00f2 vuol dire che ha ben 8 piste di atterraggio, Diversamente dalla classe Mercury tradizionale, che ha solo 4 piste e un'ala per parte. La sua \"testa d'alligatore\" \u00e8 pi\u00f9 simile a quelle delle navi della stessa classe della Valkyrie che alle Mercury. Non canon.\nMercury.\nLa Mercury \u00e8 la nave che d\u00e0 il nome alla classe di cui fa parte la Pegasus. Non confermato.\nTriton.\nBSG-39, il tenente Alex \"Crashdown\" Quartararo era assegnato alla Triton durante la Caduta.\nSolaria.\nDistrutta insieme all'Atlantia e alla Columbia in orbita intorno a Virgon durante la Caduta.\nOsiris.\nUna piccola Base Stellare di classe Orion, assegnata al Gruppo Stellare 54 (BSG-54). Presunta distrutta, la nave avrebbe dovuto far parte della Ghost Fleet Offensive. Fu distrutta poco prima dell'inizio dell'offensiva in orbita intorno a Djerba, nel YR58, il decimo anno della Prima Guerra Cylone.\nAcheron.\nBase Stellare di classe Jupiter. Distrutta nella battaglia del Settore 12 nel YR58, decimo anno della Prima Guerra Cylone.\nAthena.\nBase Stellare di classe Jupiter. La quinta delle 12 originali e una delle 3 a sopravvivere alla Prima Guerra Cylone (insieme al Galactica e a una non nominata). Saul Tigh afferma di aver servito sulla Athena. Se il videogioco Battlestar Galactica: Deadlock \u00e8 considerato canon, la Athena era stata commissionata dalla Colonia di Picon.\nDemeter.\nBase Stellare di classe Jupiter e l'ottava delle 12 originali. Se il videogioco Battlestar Galactica: Deadlock \u00e8 considerato canon, la Demeter era stata commissionata dalla Colonia di Aerilon.\nYashuman\nDistrutta insieme alla Valkyrie in orbita intorno a Caprica durante la Caduta. Della stessa classe della Valkyrie.\nUned\nAnastasia \"Dee\" Dualla riceve un resoconto di un malfunzionamento dei sistemi di bordo durante la Caduta dalla Uned e dalla Vortex. Presumibilmente distrutta.\nVortex\nAnastasia \"Dee\" Dualla riceve un resoconto di un malfunzionamento dei sistemi di bordo durante la Caduta dalla Uned e dalla Vortex. Presumibilmente distrutta.\nNight Flight\nIl nome appare su un documento mentre Adama cerca un nuovo CAG all'inizio della seconda stagione.\nErasmus\nIl nome appare su un documento mentre Adama cerca un nuovo CAG all'inizio della seconda stagione.\nFlotta civile.\nColonial One.\nPrima dell'attacco alle Dodici Colonie, il Colonial One \u00e8 un'astronave di linea chiamata \"Colonial Heavy 798\" ed \u00e8 una nave dotata di tecnologia FTL.\nDurante l'attacco dei Cyloni alle Dodici Colonie di Kobol sull'astronave si trova Laura Roslin, sottosegretario all'Educazione del Governo coloniale, che ha partecipato alla cerimonia di dismissione della base stellare \"Galactica\". Con la distruzione delle Colonie viene spazzata via anche l'intera nomenclatura di governo e Laura Roslin, quarantatreesima in linea di successione, giura come nuovo Presidente delle Colonie.\nDa questo momento, trasportando il nuovo Presidente, l'astronave viene ribattezzata \"Colonial One\". A seguito della scoperta e della colonizzazione di New Caprica, il \"Colonial One\" viene fatto atterrare sulla superficie del pianeta e funge da residenza e ufficio di Gaius Baltar, eletto Presidente immediatamente prima della colonizzazione. Tale rimane la sua funzione anche durante l'occupazione di New Caprica da parte dei Cyloni.\nDurante la liberazione di New Caprica e l'evacuazione di tutta la popolazione umana, il \"Colonial One\" viene recuperato dai ribelli e lascia il pianeta con a bordo Laura Roslin e il suo staff, mentre Gaius Baltar rimane con le forze di occupazione.\nIl \"Colonial One\" viene pesanetemente danneggiato dopo una collisione con un Raptor pilotato dal tenente Margaret \"Racetrack\" Edmondson, a causa di impurit\u00e0 presenti nel carburante del Raptor.\nCloud 9.\n\u00c8 una nave da crociera civile, che si salva durante l'attacco cylone e si unisce al Galactica. La sua struttura principale \u00e8 una cupola, al cui interno sono riprodotte artificialmente condizioni atmosferiche terrestri, quali ad esempio la luce solare. Viene utilizzata per il consiglio delle Dodici Colonie di Kobol, ed \u00e8 qui che Gaius Baltar viene eletto vicepresidente di Laura Roslin. Inoltre veniamo a sapere nella seconda serie che i militari, in periodo di riposo, vengono alloggiati sulla Cloud 9.\nLa Cloud 9 viene infine distrutta, sempre nella seconda serie, da una copia di numero 6, tramite una testata nucleare datale da Gaius Baltar come pegno di fiducia.\nCaccia.\nViper.\nIl Viper \u00e8 il modello di caccia spaziale pi\u00f9 utilizzato dalla Flotta Coloniale. Nati per contrastare i caccia Cyloni, i Viper sono eccezionalmente veloci agili e manovrabili. Ci sono quattro serie di Viper: i Mark I, i primi modelli di caccia, i pi\u00f9 vecchi e meno efficaci (nella serie ne appare uno nel museo a bordo del Galactica); Mark II, obsoleti ma insensibili ai sabotaggi informatici dei Cyloni perch\u00e9 non hanno tecnologie moderne (e di conseguenza non possono essere sabotati da eventuali virus Cyloni); i Mark III, simili ai MkII ma leggermente pi\u00f9 grossi e pesanti (appaiono in Blood and Chrome e in Razor Flashbacks, probabilmente l'ultimo modello di caccia sviluppato durante la Prima Guerra Cylone), infine i Mark VII, pi\u00f9 moderni ma sensibili ai virus Cyloni (per ovviare questo inconveniente la Flotta Coloniale arretr\u00f2 la tecnologia dei Mark VII, rendendo cos\u00ec anch'essi insensibili ai sabotaggi dei Cyloni).\nLa popolarit\u00e0 dell'originale serie di Battlestar Galactica fu tale negli USA che i piloti dell'USAF (aviazione militare statunitense) misero il soprannome semiufficiale di \"Viper\" ai loro aerei F-16 Fighting Falcons.\nRaptor.\nRicognitore da trasporto dotato di tecnologia FTL. Non \u00e8 molto veloce, ma \u00e8 armato pi\u00f9 pesantamente dei Viper e pu\u00f2 portare ordigni nucleari.\n\"Occhio e orecchio\" della flotta coloniale, il Raptor, grazie ai suoi eccezionali sensori e al sistema di comunicazione, \u00e8 adibito al riconoscimento rapido e all'assistenza in combattimento. Pu\u00f2 inoltre essere dotato di una serie di cannoni automatici leggeri e contenitori missili per operazioni offensive e difensive.\nCome nave di comando, il Raptor pu\u00f2 essere dotato di pi\u00f9 sistemi computerizzati rispetto agli altri mezzi d'attacco che ne migliorano le capacit\u00e0 di assistenza e guerra elettronica.\nBlackbird.\nIl blackbird \u00e8 un ricognitore invisibile al dradis (radar). Viene progettato e costruito dal capo Tyrol e dai suoi uomini, viene creato in un periodo di stress per allentare la tensione, \u00e8 servito per distruggere la nave cylone resurrection.\nStealthstar.\nLo Stealthstar \u00e8 un caccia coloniale invisibile al dradis assegnato alla Base Stellare Valkyrie (BSG-41). Questo caccia \u00e8 stato usato durante una missione comandata dall'ammiraglio Adamo per infiltrarsi nel territorio cylone superando la linea di armistizio. Qualcosa and\u00f2 storto e il ricognitore fu individuato e danneggiato da un caccia cylone. L'ammiraglio Adamo decise di abbatterlo per evitare che il caccia fosse riconosciuto come coloniale, cosa che avrebbe scatenato l'inizio di una guerra; fatto che avverr\u00e0 perch\u00e9 il pilota del ricognitore si lanci\u00f2 nello spazio salvandosi, venendo catturato.\nInstallazioni.\nCantieri della Flotta di Scorpia.\nErano una serie di cantieri situati in orbita attorno a Scorpia.\nLe banchine sono in grado di ospitare varie navi coloniali, tra cui trasporti di tipo Thera Sita, base stellari di classe Mercury, Valkyrie, Galactica e incrociatori di tipo Berzerk. Il carico viene trasportato lungo l'intera lunghezza della struttura da treni merci che sono in grado di spostarsi sia in alto che in basso per trasportare il carico verso le sue destinazioni. I cantieri dispongono anche di vari punti di attracco per le navi per rifornire la loro scorta di Tylium e per immagazzinare il carburante in enormi serbatoi di stoccaggio in varie posizioni lungo la struttura.\nLa struttura presenta pochissime difese e deve fare affidamento sulla Flotta per la difesa a lungo termine, tuttavia la struttura comprende vari hangar Viper e torrette antiaeree lungo l'intera lunghezza della struttura.\nNei momenti iniziali degli attacchi, i Cyloni sono in grado di sorprendere i Coloniali detonando pi\u00f9 testate nucleari nel raggio di portata dei cantieri, eliminando l'uso di DRADIS e accecando entrambe le parti coinvolte. Le detonazioni causano danni moderati alle strutture stesse, ma le lascia intatte, indicando che non sono state colpite direttamente. In fiamme, e quasi senza difesa, pi\u00f9 squadroni di Caccio sono quindi in grado assaltarli facilmente, nonostante siano ciechi. L'assalto successivo alla fine distrugge le strutture, e varie imbarcazioni coloniali catturate nel mezzo.\nQuartier Generale della Flotta di Picon.\nEra la sede operativa centrale della Flotta Coloniale e si trovava su Picon. Fu distrutto durante la prima ondata dell'attacco Cylone."}
{"id": "1227655", "revid": "363629", "url": "https://it.wikipedia.org/wiki?curid=1227655", "title": "Casa famiglia", "text": ""}
